{"id": "230227", "revid": "287204", "url": "https://it.wikipedia.org/wiki?curid=230227", "title": "Associazione Sportiva Roma 1941-1942", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1941-1942.\nStagione.\nLa stagione 1941-42 comincia con circa un mese di ritardo. La Roma non parte con i favori del pronostico visti gli scarsi risultati della stagione precedente. Igino Betti lascia la guida della societ\u00e0 a Edgardo Bazzini. In sede di campagna acquisti arrivano Edmondo Mornese dal , la mezzala Renato Cappellini dal , detto poi \"Il barone\" dai supporter giallorossi, il terzino Sergio Andreoli e, a fine mercato, il portiere Fosco Risorti.\nLa squadra si mostra subito competitiva guadagnandosi la testa del campionato fin dalle prime giornate. Il 1\u00ba febbraio 1942 diviene campione d'inverno e successivamente si laurea campione d'Italia il 14 giugno, grazie alla vittoria interna per 2-0 sul con i gol di Cappellini ed Ermes Borsetti: per la prima volta nella storia del calcio italiano viene rotta l'egemonia delle formazioni del Nord e lo Scudetto finisce appannaggio di una squadra del Centro-Sud.\nAvventurose furono le vicende legate alla Coppa simbolo del primato. Scomparsa nel secondo dopoguerra, ritorner\u00e0 alla luce solo nel 1971 grazie un tifoso giallorosso, Alfredo Mollicone, falegname del quartiere Ostiense, il quale la rinvenne casualmente tra le cianfrusaglie di uno straccivendolo: il trofeo, inizialmente esposto presso la sede del \"Messaggero\", testata che aveva ricostruito la vicenda, sar\u00e0 infine reclamato dall'allora vicepresidente del club, Dino Viola, richiesta a cui Mollicone acconsentir\u00e0 con un simbolico passaggio di consegne a Guido Masetti, uno dei protagonisti del primo Scudetto romanista.\nMaglie e sponsor.\nLa divisa primaria della Roma \u00e8 costituita da maglia rossa, pantaloncini bianchi e calzettoni rossi con banda gialla orizzontale; la seconda divisa presenta una maglia bianca con banda giallorossa orizzontale tra torace e addome, pantaloncini e calzettoni neri, questi con una banda giallorossa orizzontale; in alcune partite fuori casa viene usata una divisa completamente nera, con i calzettoni ornati da una banda giallorossa orizzontale. I portieri hanno tre divise: la prima presenta maglia nera (con colletto a polo), calzoncini bianchi, calzettoni rossi con banda gialla orizzontale, la seconda maglia blu, calzoncini neri e calzettoni rossi con banda gialla orizzontale, la terza maglia grigia combinata con gli stessi calzoncini e calzettoni della precedente.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 41/42\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "230229", "revid": "73843", "url": "https://it.wikipedia.org/wiki?curid=230229", "title": "Scherma ai Giochi della XV Olimpiade", "text": "La scherma alle Olimpiadi estive del 1952 fu rappresentata da sette eventi."}
{"id": "230231", "revid": "647919", "url": "https://it.wikipedia.org/wiki?curid=230231", "title": "Fortezze daciche delle montagne Orastie", "text": ""}
{"id": "230235", "revid": "9", "url": "https://it.wikipedia.org/wiki?curid=230235", "title": "Quality plan", "text": ""}
{"id": "230236", "revid": "124610484", "url": "https://it.wikipedia.org/wiki?curid=230236", "title": "Museo dell'automobile di Torino", "text": "Il Museo Nazionale dell'Automobile di Torino (MAUTO), attualmente intitolato a Gianni Agnelli (in precedenza al fondatore Carlo Biscaretti di Ruffia), ha sede a Torino ed \u00e8 considerato tra i pi\u00f9 importanti e antichi musei dell'automobile del mondo. Il museo dell'auto \u00e8 visibile anche su internet tramite un \"tour\" virtuale sul sito Google Maps con la funzione Street View.\nStoria.\nDalla fondazione al 1960.\nNato come Museo Nazionale dell'Automobile, prende origine da una proposta avanzata durante il congresso indetto dall'Automobile Club di Torino nel 1932, per celebrare i \"Veterani dell'Automobile\", ovvero coloro che avevano conseguito la patente di guida da almeno 25 anni. Latori della proposta furono due pionieri del motorismo italiano, Cesare Goria Gatti e Roberto Biscaretti di Ruffia, entrambi cofondatori dell'Automobile Club e della FIAT.\nNel 1933 Giuseppe Acutis, presidente dell'Associazione dei Costruttori di Autoveicoli, invit\u00f2 Carlo Biscaretti di Ruffia e Giuseppe di Miceli, allora direttore dell'Automobile Club di Torino, ad organizzare una Mostra retrospettiva nell'ambito del Salone di Milano, per sondare l'interesse degli appassionati in vista di eventuali sviluppi.\nCarlo Biscaretti era stato fin da giovanissimo a fianco del padre Roberto, dedicando alla passione per i motori tutta la sua attivit\u00e0 di artista, tecnico e giornalista. Riusc\u00ec cos\u00ec ad ottenere in prestito una trentina di vetture che furono presentate al Salone, sollevando grande interesse nel pubblico.\nIl 19 luglio 1933 la Citt\u00e0 di Torino deliber\u00f2 di fondare il museo, nominando un apposito comitato promotore ed ottenendo l'approvazione del Capo del Governo, Benito Mussolini, che personalmente impose la denominazione \"Museo Nazionale dell'Automobile\". Pochi giorni dopo, il podest\u00e0 di Torino, Paolo Thaon di Revel, affid\u00f2 a Carlo Biscaretti l'incarico di \"ordinatore provvisorio\", che sarebbe durato vent'anni. Il problema principale era trovare una sede adatta. Le acquisizioni vennero concentrate inizialmente in un magazzino di via Andorno, nella ex Fabbrica Aquila Italiana (la collezione avrebbe poi cambiato indirizzo altre quattro volte prima di approdare a quello definitivo di corso Unit\u00e0 d'Italia) finch\u00e9 nel 1938 si giunse al trasferimento del materiale esistente, costituito ormai da un centinaio di vetture e telai, una biblioteca e un archivio, nei locali ricavati sotto le gradinate dello stadio comunale, aperti ufficialmente al pubblico nel maggio 1939. La sistemazione non era per\u00f2 molto funzionale. Gli ambienti erano inadatti, con sbalzi di temperatura che scoraggiavano l'affluenza dei visitatori e danneggiavano i materiali.\nDurante la seconda guerra mondiale la collezione rimase pressoch\u00e9 intatta sia durante i bombardamenti sia durante la successiva presenza delle truppe alleate, ma la biblioteca e l'archivio andarono in parte distrutti o dispersi. Dopo il conflitto, si ritorn\u00f2 a parlare di una nuova sistemazione e di una strutturazione definitiva dell'ente. L'Associazione dei Costruttori cominci\u00f2 ad interessarsi del museo e nel luglio 1955 decise di promuovere la costruzione una nuova sede. Il terreno fu trovato in corso Unit\u00e0 d'Italia, di propriet\u00e0 del Comune di Torino; i finanziamenti furono assicurati dalle fabbriche di automobili e dalla famiglia Agnelli, alle quali si aggiunsero presto le case di pneumatici, le compagnie petrolifere, le banche cittadine ed altri enti.\nDal 1960 al 2011.\nMentre cominciavano i lavori per la costruzione, l'Ente venne rifondato e rinominato \"Museo dell'Automobile\", con rogito notarile del 22 febbraio 1957, poi riconosciuto con decreto del presidente della Repubblica l'8 ottobre dello stesso anno. Carlo Biscaretti di Ruffia fu nominato presidente del consiglio di amministrazione. Alla sua morte, avvenuta nel settembre 1959, il consiglio deliber\u00f2 all'unanimit\u00e0 che l'istituzione portasse il suo nome, a ricordo del suo impegno per la costruzione del museo. Il museo fu solennemente aperto al pubblico il 3 novembre 1960 poco prima di Expo 1961. Nel corso della sua storia, il museo si \u00e8 arricchito di nuove sezioni: il centro di documentazione e la biblioteca. Nel 1975 la biblioteca ed il centro si sono notevolmente arricchiti di libri, documenti originali e fotografie, grazie al lascito \"Canestrini\".\nDal 2011 ad oggi.\nNegli ultimi anni sono diventati sempre pi\u00f9 evidenti i limiti dell'edificio, soprattutto per la mancanza di spazi espositivi, ormai saturi. Nel 2003 viene approvata la ristrutturazione del museo da parte della Citt\u00e0 di Torino e il 10 aprile 2007 il museo viene chiuso al pubblico per avviare un grande processo di ristrutturazione che lo riguarder\u00e0 per 3 anni fino al 19 marzo 2011. Oltre che ad una ristrutturazione dell'edificio e dei suoi spazi interni, sia espositivi che di servizio, in accordo con la Citt\u00e0 di Torino viene sensibilmente rivista anche l'organizzazione dell'ente, che viene rifondato. La nuova struttura si presenta quindi completamente rivista sia nella sua organizzazione amministrativa sia negli spazi interni ed esterni; l'area che circonda l'edificio viene rivalutata e all'edificio stesso viene aggiunto un nuovo corpo dal volume superiore a quello preesistente. Gli spazi interni hanno ricevuto un completo rivolgimento dell'allestimento e del percorso espositivo. La collezione viene integrata da ambientazioni e installazioni interattive e viene divisa in tre parti distinte, una per ogni piano. Il quartiere inoltre viene rivalorizzato dal museo stesso con una serie di attivit\u00e0 complementari che fanno vivere il Museo dell'Automobile a tutte le ore del giorno e della sera; diventando un elemento trainante del rinnovo urbano del quadrante sud della citt\u00e0. Il 19 marzo 2011, durante le celebrazioni del 150\u00ba anniversario dell'Unit\u00e0 d'Italia in corso in citt\u00e0, alla presenza del presidente Giorgio Napolitano che dopo aver visitato il museo ha dichiarato: \"Arte e industria sono la nostra forza\", il museo ha riaperto i battenti al pubblico, presentando il nuovo allestimento. Al momento dell'inaugurazione, oltre al presidente Giuseppe Alberto Zunino la nuova gestione era composta anche dal direttore Rodolfo Gaffino Rossi, e dal Consiglio di Amministrazione composto da un rappresentante di Regione Piemonte, Comune di Torino, Provincia di Torino, Automobile Club d'Italia e da Fiat, il progetto di ristrutturazione architettonico \u00e8 stato finanziato dal Comune di Torino, mentre quello museografico \u00e8 stato finanziato da Regione Piemonte, Provincia di Torino, Automobile Club d'Italia, Camera di Commercio di Torino, Compagnia di San Paolo e Fondazione CRT. Il nuovo presidente \u00e8 l'Architetto Benedetto Camerana mentre il direttore \u00e8 sempre Rodolfo Gaffino Rossi. Il museo dopo i primi 30 giorni dalla sua riapertura ha ricevuto 40.000 visitatori, 9.200 solo nel primo fine settimana.\nIl museo.\nL'edificio.\n1960.\nLa sede che sorge sulla sponda sinistra del Po a poca distanza dal Lingotto, dal 1960 ospita il Museo dell'Automobile di Torino ed \u00e8 tra i pochi edifici costruiti appositamente per ospitarvi la collezione di un museo e rappresenta anche un esempio particolare di architettura moderna. Il progetto \u00e8 opera dell'architetto Amedeo Albertini, autore, a Torino, anche del palazzo SAI, dello stabilimento Lavazza, e degli uffici RIV; le strutture in cemento armato furono calcolate dall'ingegnere Ivailo Ludogoroff. Furono due i fattori presi in considerazione per l'avvio del progetto: la posizione panoramica verso il fiume Po e la collina, ed il particolare carattere del materiale da esporre che non si adattava ad un ambiente raccolto e delimitato ma che evocava gi\u00e0 di per s\u00e9 il concetto di grandi spazi.\nL'edificio, nel suo progetto originale del 1960 \u00e8 caratterizzato quindi da un'imponente facciata rivestita in pietra, di forma convessa sviluppata in lunghezza, che d\u00e0 l'illusione di essere sospesa su una vetratura sottostante; in verit\u00e0 la facciata \u00e8 retta da una grossa trave in ferro dal peso di 60 tonnellate e appoggia su quattro grossi pilastri in acciaio inossidabile e calcestruzzo. Tutto l'edificio era stato edificato sopra una collina artificiale ed era costituito da un volume principale largo quanto la facciata ma che tendeva a ridursi mentre si inoltrava verso l'interno della collina. Da questo edificio due moduli laterali sospesi andavano a collegarsi ad un secondo edificio che aveva circa la stessa volumetria del primo e creavano quindi un giardino d'inverno nel cortile interno del museo. Al secondo blocco quindi si staccava (posteriormente spostato di lato) un terzo volume, dalle caratteristiche molto industriali, lucernari sul tetto e mattone a vista, che slanciava la pianta dell'edificio creando una piccola \"coda\". Una delle caratteristiche pi\u00f9 originali \u00e8 la soluzione di sostentamento delle maniche di collegamento, tra i fabbricati principali e quelli trasversali, che si presentano con un'originale geometria a \"V\".\n2011.\nNel 2011 la sede del museo viene riaperta dopo una corposa ristrutturazione che ha riguardato quasi tutte le parti dell'edificio originale, mantenendole intatte ma pesantemente rivisitate al loro interno. All'edificio originale viene aggiunto un nuovo edificio, il livello della collina viene abbassato e viene quindi modificata la modalit\u00e0 di accesso all'edificio per chi viene dalla strada. Viene aggiunto dello spazio interrato adibito ad ospitare le vetture della collezione non esposte nel museo vero e proprio e la scuola di restauro. Il cortile interno viene trasformato in una grande sala chiusa da una copertura volta a massimizzare l'illuminazione da parte del sole. Lo stile dell'intervento \u00e8 riconducibile all'architettura high-tech, sia negli esterni, sia negli interni. Tutti i corpi del nuovo edificio vengono rivestiti, solo da un lato, da un nastro laterale staccato dai corpi stessi. La facciata, sebbene abbia ricevuto degli ammodernamenti, \u00e8 rimasta invariata, cos\u00ec come la \"coda\" posteriore. In verit\u00e0 gli edifici preesistenti non hanno subito modifiche architettoniche, anche la caratteristica scala principale interna \u00e8 rimasta inalterata, anche se nel nuovo progetto l'accettazione si trova al ridosso del grande atrio interno dalla quale partono le scale mobili facendo s\u00ec che il percorso della mostra inizi dal secondo piano.\nL'operazione di ristrutturazione \u00e8 costata 33 milioni di euro (23 dei quali finanziati dalla Citt\u00e0 di Torino che nel novembre 2011 entra tra i soci), 2/3 dei quali sono stati spesi per la ristrutturazione dell'edificio e 1/3 per gli allestimenti interni. La riqualificazione del museo ha portato a quasi il doppio gli spazi utili per le esposizioni: dagli 11.000 metri quadri della struttura precedente agli oltre 19.000\u00a0m\u00b2 di quella attuale. Il bando per la ristrutturazione dell'edificio \u00e8 stato vinto dall'architetto Cino Zucchi di Milano, la Recchi Engineering di Torino e la Proger di Roma, su un totale di 38 candidati.\nIl progetto di allestimento museale \u00e8 stato ideato dallo scenografo franco-svizzero Fran\u00e7ois Confino con la collaborazione dello Studio LL.TT Cravetto-Pagella Architetti Associati, l'architetto Carlo Fucini e il Light designer canadese Fran\u00e7ois Roupinian.\nLa mostra.\nIl percorso espositivo.\nL'esposizione del museo \u00e8 stata rivista in occasione della ristrutturazione e, in veste completamente rinnovata, riapre al pubblico nel 2011. Le automobili sono disposte in pi\u00f9 di 30 sale allestite con scenografie e installazioni dove le vetture vengono contestualizzate. Sebbene la collezione permanente del museo comprenda pi\u00f9 di 200 vetture, di queste ne vengono esposte circa 160; le altre vengono conservate nel cosiddetto \"Garage\" ricavato nel piano interrato del nuovo edificio (insieme alla \"Scuola di restauro\") e visitabile su esplicita richiesta. Oltre alle vetture della collezione permanente il museo ha pure un'esposizione temporanea, dove espone concept car, modellini o concept sulla mobilit\u00e0. L'esposizione espone automobili prodotte tra il 1769 e il 1996 (esclusi i concept e le vetture in esposizione temporanea). I modelli esposti sono originali e appartenenti a 80 case automobilistiche. Le vetture esposte quindi vengono distribuite sui tre piani dell'edificio partendo dal secondo piano; per ogni piano la mostra \u00e8 caratterizzata da una tematica:\nIl centro documentazione.\nIl centro di documentazione (al quale \u00e8 dedicata un'area di 800\u00a0m\u00b2 progettata dallo Studio LL.TT) raccoglie al suo interno documenti relativi all'auto. Anche il centro \u00e8 diviso in sezioni, che riflettono la suddivisione tematica della biblioteca: storia delle fabbriche, biografie, storia delle corse, storia della tecnica, veicoli industriali, carrozzieri italiani e stranieri, saloni dell'automobile, musei dell'automobile. La biblioteca raccoglie circa 7000 testi. \u00c8 divisa in sette sezioni (storia della locomozione, storia delle marche, delle corse, della tecnica, biografie, circolazione e traffico, economia e varie). All'interno del centro di documentazione \u00e8 presente anche un'emeroteca.\nIl \"Garage\" e la \"Scuola di restauro\".\nNel piano interrato, creato insieme al nuovo edificio grazie al restauro del 2011, \u00e8 presente, in un'area di circa 2000\u00a0m\u00b2, il cosiddetto \"Garage\" dove vengono conservate il patrimonio del museo non esposto. Queste auto non fanno parte della collezione permanente del museo per motivi logistici. Le auto di questa sezione vengono inserite a rotazione negli anni. Insieme a questa sala il piano interrato ospita anche la \"Scuola di restauro\" dove vengono restaurate le vetture per poi essere esposte.\nLa collezione.\nLa collezione permanente del museo conta circa 200 vetture, pi\u00f9 alcuni telai e circa una ventina di motori. Le vetture sono di circa 80 marche diverse (molte di queste scomparse) in rappresentanza di dieci paesi (Italia, Belgio, Gran Bretagna, Germania, Paesi Bassi, Francia, Polonia, Spagna, Russia e Stati Uniti d'America).\nTra le varie auto sono presenti anche vetture da competizione e monoposto di formula uno come la Ferrari F310 di Michael Schumacher del 1996, la monoposto Alfa Romeo 179B o la 155 V6 TI famosa per aver dominato nel DTM sin dal suo primo anno di partecipazione.\nGalleria d'immagini.\nAlcune delle auto presenti nella collezione del Museo.\nAltre strutture e servizi.\nL'edificio contiene stanze e servizi prettamente legati al museo e per intrattenere attivit\u00e0 complementari. Sono infatti presenti servizi correlati come una libreria, un bar e una sala congressi da 150 posti.\nIl logo.\nMAUTO \u00e8 il logo del nuovo Museo dell'AUtomobile di TOrino: \u00e8 stato realizzato dallo studio In Testa, una societ\u00e0 che fa capo al gruppo societario fondato da Armando Testa.\nRiconoscimenti.\nIl museo riceve il premio \"IN/ARCH-ANCE\" 2011 come \"miglior edificio di nuova costruzione\". Inoltre, nel 2013, il quotidiano britannico \"The Times\" inserisce il MAUTO nella classifica dei 50 migliori musei del mondo."}
{"id": "230237", "revid": "320578", "url": "https://it.wikipedia.org/wiki?curid=230237", "title": "Non-profit", "text": ""}
{"id": "230238", "revid": "320578", "url": "https://it.wikipedia.org/wiki?curid=230238", "title": "No profit", "text": ""}
{"id": "230239", "revid": "320578", "url": "https://it.wikipedia.org/wiki?curid=230239", "title": "No-profit", "text": ""}
{"id": "230240", "revid": "709565", "url": "https://it.wikipedia.org/wiki?curid=230240", "title": "Tales of Suspense", "text": "Tales of Suspense \u00e8 una serie a fumetti antologica, pubblicata dalla Marvel Comics dal gennaio 1959 al marzo 1968. Nel marzo 1963, sul n. 39, vi esord\u00ec il personaggio di Iron Man.\nStoria editoriale.\nEsordisce nel gennaio 1959 come rivista antologica di racconti a fumetti di fantascienza e horror ma la crescita della popolarit\u00e0 negli anni sessanta dei supereroi, spinsero l'editore a farle ospitare anche storie super-eroistiche che divennero poi le sole presenti escludendo completamente le storie brevi di suspense che davano il titolo alla testata. Nel n. 39 esordisce il personaggio di Iron Man che continu\u00f2 a essere presente fino al n. 99, quando la testata venne chiusa, per continuare sulla serie \"Iron Man and Sub-Mariner\" e successivamente nella testata omonima dedicata al personaggio, \"Iron Man\" (Vol. 1). Dal n. 58 compaiono anche storie di Capitan America che saranno presenti fino alla chiusura della testata per poi proseguire nel 1965 nella testata omonima, \"Capitan America\" (Vol. 1), che esord\u00ec successivamente alla chiusura della testata proseguendone la numerazione. Compare anche il personaggio dell'Osservatore presente come narratore della serie \"Tales of the Watcher\" dal n. 49 al n. 58.\nNel gennaio 1995 la Marvel ha pubblicato un volume omonimo dedicato a un team-up tra Capitan America e Iron Man realizzata da James Robinson (storia), e Colin MacNeil (disegni). Nel febbraio 2005 fu pubblicato un altro volume unico omonimo della testata che si ristamp\u00f2 Captain America (Vol.5) n. 1 e Iron Man (Vol. 4) n. 1."}
{"id": "230241", "revid": "320578", "url": "https://it.wikipedia.org/wiki?curid=230241", "title": "Non Profit", "text": ""}
{"id": "230244", "revid": "73843", "url": "https://it.wikipedia.org/wiki?curid=230244", "title": "Scherma ai Giochi della XIV Olimpiade", "text": "La scherma alle Olimpiadi estive del 1948 fu rappresentata da sette eventi."}
{"id": "230248", "revid": "47767", "url": "https://it.wikipedia.org/wiki?curid=230248", "title": "Abside", "text": "L'abside (dal latino \"absis\", \"apsis\" o \"hapsis\", ) \u00e8 una struttura architettonica a pianta semicircolare o poligonale, parte di un edificio, spesso di una chiesa; l'abside \u00e8 coperta da una volta, detta \"conca\" o \"catino\" absidale, che ha generalmente la forma di una semicupola (quarto di sfera).\nStoria.\nL'uso delle absidi nacque nell'architettura romana, dove si trova dalla tarda et\u00e0 repubblicana, anche nelle celle degli edifici templari (es. tempio di Venere Genitrice). Si trova anche nelle basiliche civili d'epoca sempre romana, al centro di uno o dei due contrapposti lati interni, dove generalmente sedevano i magistrati (tribunale) o l'imperatore stesso. \nIn seguito, in epoca tardo-imperiale, si diffuse la posizione preminente sul lato minore, dove di solito veniva collocata la statua o il trono dell'imperatore, che cos\u00ec acquisiva una valenza ultraterrena e sacrale, tipica appunto delle effigie di culto nei templi. Una grande abside si trova nella basilica di Massenzio, ma anche nell'Auditorium imperiale della Domus Flavia sul Palatino o nella Basilica Palatina di Costantino a Treviri.\nIn epoca costantiniana si diffuse anche nell'architettura cristiana, riprendendo in particolare il modello della basilica imperiale come quella di Treviri, con una grande abside che dominava la navata e che era incorniciata da un grande arco, detto arco trionfale. Vi prendeva posto il clero e i presbiteri, oltre alla cattedra vescovile.\nNell'antica basilica di San Pietro l'abside evidenziava la tomba di Pietro, mentre in San Giovanni in Laterano coronava l'altare e la cattedra vescovile. Il modello si diffuse in tutta l'architettura paleocristiana e in quella successiva, arrivando a diventare un elemento tra i pi\u00f9 tipici dell'architettura cristiana. Spesso le absidi, ed in particolare i catini absidali e gli archi trionfali erano decorati da splendidi cicli musivi, come restano precoci testimonianze a Roma e a Ravenna. Sempre a Ravenna, si pu\u00f2 notare una particolarit\u00e0 delle absidi delle basiliche l\u00ec costruite, ovvero che sono poligonali esternamente e circolari internamente. \nL'architettura delle absidi rest\u00f2 essenzialmente semplice fino all'epoca romanica, quando divenne frequente la costruzioni di deambulatori e cappelle radiali, elemento quest'ultimo tipico dell'architettura d'oltralpe. \nQuesti elementi, peraltro gi\u00e0 presenti in alcune architetture pi\u00f9 antiche, si diffusero nelle basiliche di pellegrinaggio (o santuari), per permettere ai pellegrini di girare attorno all'altare maggiore dove si trovavano le reliquie del santo, e di pregare nelle cappelle laterali, arricchendo l'esperienza spirituale.\nDurante il medioevo non mancarono neppure absidi a terminazione tronca, cio\u00e8 rettangolari, soprattutto nel gotico inglese.\nIn ogni caso si trovano in alcune chiese antiche pi\u00f9 absidi delle medesime dimensioni: se sono in numero di due (es. in area tedesca) si parla di \"doppia abside\"; se, come sovente accade, le absidi sono tre, si usa la definizione \"abside triconca\" (o triconco). In caso di absidi pi\u00f9 piccole le si chiamer\u00e0 \"absidiole\".\nIn epoca gotica le absidi, come un po' tutte le pareti delle chiese, vennero traforate per lasciare spazio alle vetrate.\nNel Rinascimento si diffuse un'alternativa all'abside nelle cappelle: la scarsella, di base quadrata o rettangolare. In particolare Filippo Brunelleschi inser\u00ec la scarsella di formazione triconca o quadrata.\nL'abside \u00e8 circolare perch\u00e9 \u00e8 dedicata a Dio mentre la navata, dove sta il popolo dei fedeli, \u00e8 rettangolare.\nL'abside si ricollega al simbolismo del cerchio che assimila la chiesa al cielo, cos\u00ec come la forma rettangolare o quadrata della navata la riconnette alla terra (simbolismo cosmico dell'edificio sacro). Per evidenziare il ruolo-docente del vescovo, al di sopra della cattedra, nel catino absidale delle antiche chiese era rappresentato il Cristo Pantocratore, oppure il Cristo assiso in trono che sorregge un libro con la mano sinistra, mentre con la destra esprime il gesto benedicente o locutorio (\"Maiestas Domini\"). Talvolta nel catino absidale si trova anche l'etimasia.\n\"L'abside, nel simbolismo cristiano, vuol esprimere il legame esistente tra la Chiesa trionfante e quella militante, tramite la gerarchia ecclesiastica. Le scene figurate nel catino absidale si ispirano quasi sempre al ciclo cristologico: Cristo docente o Cristo tra gli apostoli; ci\u00f2 indica come nell'abside si realizzi materialmente l'immagine stessa della Chiesa, dove il vescovo, legittimo rappresentante del Signore, siede sul trono circondato dai suoi ministri, i presbiteri, che operano e danno compimento alla missione divina nel corpo della \"ecclesia fidelium\"\" (\"assemblea dei fedeli\")."}
{"id": "230251", "revid": "1305772", "url": "https://it.wikipedia.org/wiki?curid=230251", "title": "Aldina", "text": "Una aldina \u00e8 un libro impresso a Venezia dallo stampatore e umanista Aldo Manuzio (morto nel 1515), da cui prende il nome.\nLe edizioni aldine sono tra i libri di maggior pregio e valore nella storia della stampa e sono caratterizzate da importanti novit\u00e0 tipografiche, che diffusero in tutta Europa un nuovo tipo di libro. Tra queste l'introduzione del carattere italico o corsivo e il formato in ottavo, diverso, per maneggevolezza e trasportabilit\u00e0, da quelli pi\u00f9 utilizzati all'epoca per i manoscritti e gli incunaboli; perci\u00f2 le aldine sono anche considerate i precursori dei libri tascabili.\nLa prima aldina in assoluto, almeno con data certa, \u00e8 la grammatica greca, intitolata \"Erotemata\", di Costantino Lascaris, che fu finita di stampare il 28 febbraio 1495 e completata con l\"Alphabetum Graecum\" l'8 marzo. Fra le pi\u00f9 celebri aldine si possono ricordare le molte editiones principes di classici greci (Teocrito, Aristotele, Aristofane, Sofocle, Euripide, Quinto Smirneo, Lisia, Pindaro, Licofrone, Platone), nonch\u00e9 volumi rarissimi, come la \"Galeomyomachia\", di Teodoro Prodromo (senza data, ma del 1495), e capolavori della stampa, quali il \"De Aetna\", di Pietro Bembo del 1496 e la \"Hypnerotomachia Poliphili\" del 1499.\nDopo la morte di Aldo, avvenuta il 6 febbraio 1515, il suocero Andrea Torresano, di cui Aldo aveva sposato la figlia Maria nel 1505 e che era in societ\u00e0 con Aldo sin dal 1495, e i due cognati continuarono l'attivit\u00e0 dell'officina tipografica fino alla maggiore et\u00e0 dei suoi figli (fra i quali lo stampatore e umanista Paolo Manuzio). Con la sottoscrizione tipografica \"nelle case d'Aldo Romano &amp; d'Andrea d'Asola suo suocero\", fino alla morte di quest'ultimo nel 1528, furono stampate grandi edizioni, tra cui le editiones principes di Pausania, Strabone, Eschilo e Galeno. Per bellezza e rarit\u00e0 tali edizioni sono paragonabili alle aldine in senso stretto.\nLa tipografia Aldina cess\u00f2 l'attivit\u00e0 dopo la terza generazione, con Aldo Manuzio il Giovane, nel 1590.\nEdizioni.\nLa tabella censisce le edizioni di Aldo seguendo l'ordine cronologico di pubblicazione sulla base della data certa o stimata.\nL'elenco \u00e8 tratto principalmente da:\noltre che dai cataloghi:"}
{"id": "230252", "revid": "1204642", "url": "https://it.wikipedia.org/wiki?curid=230252", "title": "Sacello", "text": "Il sacello \u00e8 un piccolo edificio di culto riferito sia all'antichit\u00e0 romana sia al cristianesimo.\nAntichit\u00e0 romana.\nNell'antichit\u00e0 romana il sacello (latino \"sacellum\", diminutivo di \"sacrum\", \"recinto sacro\") era una piccola area recintata e senza copertura con al centro un'ara. Era solitamente dedicata a una divinit\u00e0 minore. Spesso nel sacello trovavano posto edicole, fontane, statue e tavoli per le offerte.\nOggi con il termine \"sacello\" riferito all'architettura romana si indica, pi\u00f9 in generale, una zona o porzione di edificio dedicata al culto di divinit\u00e0 minori o familiari, come ad esempio le nicchie presenti all'entrata di alcune case di Pompei; e anche piccoli edifici cultuali inseriti in un complesso sacro, quale ad esempio il sacello di Venere a Spello.\nA Roma, come narrano le fonti, esistevano molti sacelli, dedicati a diverse divinit\u00e0; un esempio, nella forma di recinto sacro, \u00e8 il sacello di Venere Cloacina presso il foro romano. Tra gli altri esempi di epoca romana, si pu\u00f2 ricordare il sacello degli Augustali a Miseno (Campi Flegrei, Napoli), un tempietto destinato al culto dell'imperatore inserito in un pi\u00f9 ampio complesso monumentale.\nCristianesimo.\nNell'architettura cristiana con il termine sacello si indica una chiesa di piccole dimensioni, o una cappella, dove si conservano particolari reliquie o oggetti di culto. Un esempio particolare \u00e8 il sacello Rucellai o Tempietto del Santo Sepolcro in San Pancrazio a Firenze, che \u00e8 un monumento funebre che imita in scala il sepolcro di Cristo di Gerusalemme."}
{"id": "230266", "revid": "339392", "url": "https://it.wikipedia.org/wiki?curid=230266", "title": "Libreria Marciana", "text": ""}
{"id": "230268", "revid": "466539", "url": "https://it.wikipedia.org/wiki?curid=230268", "title": "Bank Menatep", "text": "Bank Menatep era una banca privata fondata in Russia da Mikhail Khodorkovsky.\nStoria.\nLe condizioni finanziarie della banca vennero gravemente segnate dalla crisi del 1998, a seguito di investimenti ad alto rischio andati male. La Banca Centrale Russa revoc\u00f2 la licenza della Menatep nel maggio 1999. La bancarotta venne finalizzata nel febbraio 2001. Tra l'agosto del 1998 e la primavera del 1999 le attivit\u00e0 della banca vennero dilapidate dal management e dalla propriet\u00e0, all'oscuro dei risparmiatori. Oltre 15.000 persone persero tutti i loro risparmi.\nUn nuovo istituto, chiamato Bank Menatep Saint Petersburg, fu creato dalle ceneri della divisione pietroburghese della banca. Bank Menatep Saint Petersburg non risponde per i debiti del vecchio istituto."}
{"id": "230305", "revid": "729019", "url": "https://it.wikipedia.org/wiki?curid=230305", "title": "Pterigio", "text": "Lo pterigio \u00e8 una malattia della superficie dell'occhio, determinata da una crescita anomala della congiuntiva sulla cornea.\nEpidemiologia.\nTale patologia pu\u00f2 risultare pi\u00f9 o meno lenta nella crescita e si presenta con maggiore frequenza negli adulti con pi\u00f9 di 50 anni. La compartecipazione di altre patologie locoregionali o sistemiche (dell'organismo) non sembra essere rilevante. Nei paesi tropicali l'et\u00e0 di comparsa \u00e8 sensibilmente anticipata e si presenta frequentemente in maniera bilaterale, nonch\u00e9 sul lato temporale dell'occhio.\nEziologia.\nLa causa pare correlata all'esposizione prolungata ad agenti atmosferici, in particolare al sole e al vento. Per questa caratteristica \u00e8 una malattia che tende a colpire specialmente gli alpinisti, marinai, contadini. \u00c8 inoltre possibile che l'occhio presenti lo pterigio a causa della sindrome di Turner, ossia la monosomia del cromosoma X.\nDi solito il tessuto irrorato si sviluppa sul lato nasale della cornea. Ha una testa, un collo e un corpo; all'inizio la testa si innesta al livello del limbus, avanza progressivamente sulla superficie oculare dirigendosi verso la zona ottica, determinando spesso una riduzione dell'acuit\u00e0 visiva. Il vertice corneale non viene quasi mai raggiunto; il collo rappresenta la porzione intermedia dello pterigio (tra testa e corpo); il corpo \u00e8 la parte basale dello pterigio. Si estende a ventaglio verso la caruncola e la plica semilunare. Si differenzia dalla pinguecola perch\u00e9 quest'ultima, al contrario dello pterigio, non invade la cornea. Lo pterigio genera un trascinamento di cellule limbali verso la cornea, questo pu\u00f2 a lungo andare portare a distorsioni della vista. Discusso, e tuttora controverso, \u00e8 anche il ruolo dello pterigio nella genesi delle lesioni precancerose e cancerose del limbus.\nIstologia.\nDa un punto di vista istologico la fase precoce \u00e8 caratterizzata dalla formazione di piccole lesioni vescicoliformi a livello della membrana di Bowman nei punti di passaggio dei nervi corneali. Tale perforazione sarebbe dovuta a gruppi di cheratoblasti migranti e corrisponderebbe alle isole opache, clinicamente visibili. In tale sede si rileva la distruzione della membrana di Bowman mentre sotto la membrana basale dell'epitelio si evidenzia una massa di tessuto denso. Il tessuto proprio dello pterigio penetra tra le lamelle superficiali mentre intorno \u00e8 presente un infiltrato parvicellulare. L'epitelio di transizione tra quello congiuntivale e quello corneale all'apice dello pterigio appare, in alcuni casi, assottigliato e atrofico, in altri iperattivo. A livello dello stroma si rileva la degenerazione di fibre elastiche e la frammentazione di quelle collagene, perlopi\u00f9 trasformate in una massa amorfa di tessuto ialino.\nTrattamento.\nSi pu\u00f2 trattare solo chirurgicamente, non regredisce spontaneamente, tende a crescere invadendo la cornea. Necessita di trattamento chirurgico quando determina alterazioni della capacit\u00e0 visiva, quando cresce rapidamente o quando d\u00e0 disturbi al paziente.\nInizialmente non d\u00e0 sintomi, successivamente d\u00e0 sensazione di secchezza all'occhio e sensazione di avere un corpo estraneo, in casi di grandi dimensioni disturba la mobilit\u00e0 del bulbo. L'escissione, pur essendo l'unico metodo noto per eliminare lo pterigio, presenta un'alta percentuale di recidiva.\nI migliori risultati oggi sembrano esservi con l'autotrapianto di congiuntiva sana al posto dello pterigio rimosso, applicato con una colla naturale, al posto dei punti di sutura.\nDurante l'intervento si possono applicare medicinali come la mitomicina che inibiscono la crescita cellulare o dopo l'intervento si pu\u00f2 effettuare radioterapia con raggi beta.\nIl trattamento post-operatorio consiste in terapia locale antibiotico-steroidea, colliri lubrificanti per circa un mese, oltre a controlli specialistici. L'utilizzo di occhiali da sole schermanti con protezione laterale aiuta a evitare la nuova formazione di recidiva. Il ritorno alla vita sociale \u00e8 immediato."}
{"id": "230312", "revid": "3831", "url": "https://it.wikipedia.org/wiki?curid=230312", "title": "Anno Internazionale della Fisica", "text": ""}
{"id": "230313", "revid": "438678", "url": "https://it.wikipedia.org/wiki?curid=230313", "title": "Anno internazionale della fisica", "text": "L'Assemblea generale delle Nazioni Unite, con la risoluzione 58/293 del 16 giugno 2004, ha proclamato il 2005 Anno internazionale della fisica nel centenario del 1905, annus mirabilis, che vide la formulazione da parte di Albert Einstein di tre dei suoi pi\u00f9 rilevanti lavori tra i quali il pi\u00f9 conosciuto \u00e8 la teoria della relativit\u00e0."}
{"id": "230322", "revid": "97719411", "url": "https://it.wikipedia.org/wiki?curid=230322", "title": "Albert Tocco", "text": "Fu noto negli anni novanta per essere stato condannato a 200 anni di carcere per estorsione, associazione a delinquere, ed evasione fiscale. Curiosamente furono decisive, ai fini della sua condanna, le testimonianze di sua moglie.\nBiografia.\nSecondo quanto si afferma Tocco supervision\u00f2 le attivit\u00e0 del crimine organizzato in molti dei sobborghi meridionali di Chicago. Fu arrestato in Grecia nel 1989, estradato negli Stati Uniti e condannato dalla corte federale di Chicago.\nSua moglie, Betty, testimoni\u00f2 che nel 1986 port\u00f2 via suo marito da un campo di mais nell'Indiana dopo che egli le disse di avervi sepolto Anthony Spilotro e suo fratello Michael. Il caso Spilotro venne rappresentato nel film di Martin Scorsese, Casin\u00f2, uscito nei cinema nel 1995. Agli inizi del 2005, diversi interrogatori dell'FBI e informazioni provenienti da un pentito, Nick Calabrese, sembravano contraddire questa versione poich\u00e9 questi ammise di essere coinvolto negli omicidi, e rivel\u00f2 una storia molto diversa alle autorit\u00e0 che non coinvolgeva Tocco in alcun modo. Queste informazioni sono apparse in una serie di articoli apparsi sul \"Chicago Tribune\" e sullo \"Star\".\nIn un'intervista pubblicata sul \"Chicago Sun-Times\", subito dopo che Tocco fu condannato nel 1990, Betty defin\u00ec il marito come una persona spietata che abus\u00f2 della sua famiglia, infranse il codice etico della malavita, e addirittura imbrogliava la figlia quando giocava a tris. Sebbene tale articolo attribuisca erroneamente questa testimonianza a Betty, \u00e8 stata in realt\u00e0 una testimonianza di agenti dell'FBI che avevano lavorato sul caso per molti anni, e mostrarono un estremo pregiudizio nel cercare di caratterizzare negativamente Tocco, dati i loro falliti tentativi negli anni precedenti di attribuirgli dei crimini. Tale testimonianza caus\u00f2 un dibattito pubblico sulla vicenda di Betty e Tocco \u2014 inondando i media di Chicago con lettere e telefonate.\nAttraverso altre fonti, si fece notare che tali atroci descrizioni vennero in essere come campagna stampa diffamatoria dell'FBI contro Tocco durante il suo processo; altri articoli, che citavano famigliari e amici, lo ritraevano come un buon padre di famiglia, che aveva aiutato molti e non aveva mai fatto male a nessuno. Si ritiene che l'agente dell'FBI Bob Pecoraro e i suoi colleghi, usarono l'immagine popolare di Tocco a Chicago contro di lui per far avanzare le proprie carriere. Per altri due anni, fino alla morte di Tocco, l'FBI ha continuato a investigare su diversi crimini precedentemente collegati a Tocco, che non erano pi\u00f9 ritenuti a lui associati in alcun modo. Tra le prove raccolte vi \u00e8 la confessione di Gerri Scarpelli, che ammise le uccisioni di almeno due persone, in precedenza attribuite a Tocco. L'FBI, tuttavia, non ritir\u00f2 alcuna delle accuse contro Tocco quando era in attesa della libert\u00e0 per buona condotta.\nBetty \u00e8 ritenuta la prima moglie di un boss del crimine organizzato ad aver testimoniato contro il marito, e sarebbe entrata nel programma federale di protezione dei testimoni assieme all'unico figlio della coppia, Michael Tocco.\nTocco mor\u00ec il 21 settembre 2005 dopo un attacco di cuore. Michael Tocco apparve al funerale di suo padre dopo essere stato lontano per sedici anni; apparve in prima pagina sui principali media di Chicago che coprirono l'evento, e lo descrissero come l'\"immagine sputata di suo padre\". Al funerale parteciparono centinaia di familiari e amici che ricordavano Tocco come un \"amorevole uomo di famiglia\"."}
{"id": "230334", "revid": "52076", "url": "https://it.wikipedia.org/wiki?curid=230334", "title": "Incenerazione", "text": ""}
{"id": "230347", "revid": "83531", "url": "https://it.wikipedia.org/wiki?curid=230347", "title": "Utopia (disambigua)", "text": ""}
{"id": "230350", "revid": "124123", "url": "https://it.wikipedia.org/wiki?curid=230350", "title": "Daniel D. Tompkins", "text": "Fu governatore di New York dal 1807 al 1817 e il sesto vicepresidente degli Stati Uniti durante la presidenza di James Monroe dal 1817 al 1825 per entrambi i suoi mandati. Nato col solo nome Daniel, da ragazzo si aggiunse la lettera D. per distinguersi da un omonimo collega studente alla Columbia University e vi sono controversie se la D. stia per Decius o solo per la lettera in s\u00e9.\nMor\u00ec tre mesi dopo aver completato il secondo e ultimo mandato di vicepresidenza. Massone, fu Gran maestro della Gran Loggia di New York dal 1820 al 1822."}
{"id": "230352", "revid": "775372", "url": "https://it.wikipedia.org/wiki?curid=230352", "title": "Elbridge Gerry", "text": "Biografia.\nFu vicepresidente sotto la presidenza di James Madison dal 1813 al 1814, finch\u00e9 mor\u00ec durante il mandato. \u00c8 noto soprattutto per aver inventato la cosiddetta pratica di \"gerrymandering\" e per esser stato coinvolto nel primo incidente internazionale della storia degli Stati Uniti, l'affare XYZ."}
{"id": "230354", "revid": "1543377", "url": "https://it.wikipedia.org/wiki?curid=230354", "title": "George Clinton (politico)", "text": "Importante esponente del Partito Democratico-Repubblicano, Clinton fu il quarto vicepresidente degli Stati Uniti d'America dal 1805 fino alla sua morte, nel 1812. Fu anche il primo governatore dello Stato di New York, dal 1777 al 1795. In seguito, ricopr\u00ec nuovamente la carica dal 1801 al 1804. Insieme a John C. Calhoun, \u00e8 uno dei due vicepresidenti a svolgere il mandato con due diversi presidenti.\nClinton prest\u00f2 servizio nella guerra franco-indiana, raggiungendo il grado di tenente della milizia coloniale. Inizi\u00f2 la pratica legale dopo la guerra e serv\u00ec come procuratore distrettuale per la citt\u00e0 di New York. Divenne quindi il primo governatore dello Stato di New York nel 1777, rimanendo in carica fino al 1795. Clinton sostenne la causa dell'indipendenza durante la guerra d'indipendenza americana e serv\u00ec nell'Esercito continentale, nonostante la sua posizione di governatore. Durante e dopo la guerra, Clinton fu uno dei principali oppositori dell'ingresso del Vermont nell'Unione a causa delle controversie sulle rivendicazioni territoriali.\nClinton si oppose alla ratifica della Costituzione degli Stati Uniti d'America, divenendo un eminente antifederalista sostenendo l'aggiunta del cosiddetto Bill of Rights degli Stati Uniti (cio\u00e8 i primi dieci emendamenti della Costituzione). All'inizio degli anni 1790, emerse come leader del nascente Partito Democratico-Repubblicano venendo candidato nelle elezioni presidenziali del 1792. Clinton con 50 voti elettorali si piazz\u00f2 terzo, dietro il presidente George Washington, rieletto all'unaninimit\u00e0, e al vicepresidente uscente John Adams, che ottenne cos\u00ec la rielezione grazie a 77 grandi elettori. Nel 1795, Clinton non cerc\u00f2 la rielezione a Governatore di New York, ma venne nuovamente eletto nel 1801, rimanendo in carica fino al 1804. Il suo \u00e8 stato il mandato a governatore pi\u00f9 lungo della storia degli Stati Uniti fino al 2015, quando Terry Branstad ha superato il suo record.\nClinton \u00e8 stato nuovamente scelto come candidato alla vicepresidenza dal Partito Democratico-Repubblicano nelle elezioni del 1804, quando il presidente Thomas Jefferson ruppe i rapporti con il vicepresidente uscente Aaron Burr. In seguito, Clinton cerc\u00f2 la nomina presidenziale del suo partito nelle elezioni del 1808, ma il caucus nomin\u00f2 James Madison. Nonostante la sua opposizione a Madison, Clinton venne comunuque rieletto vicepresidente e tale rimase fino alla sua morte nel 1812, lasciando cos\u00ec vacante, per la prima volta nella storia degli Stati Uniti, la carica di vicepresidente. Il nipote di Clinton, DeWitt Clinton, prosegu\u00ec l'azione politica della sua famiglia a New York dopo la morte dello zio, prima come sindaco della citt\u00e0 e poi come governatore dello Stato.\nPrimi anni di vita.\nClinton nacque nel 1739 a Little Britain, nella provincia di New York. I suoi genitori erano il colonnello Charles Clinton ed Elizabeth Denniston Clinton, immigrati presbiteriani che avevano lasciato la contea di Longford, in Irlanda, nel 1729 per sfuggire alle persecuzioni religiose che, nell'Irlanda posta sotto il dominio inglese, discriminavano in modo significativo i protestanti non anglicani e i cattolici. I suoi interessi politici furono ispirati dal padre, che era un agricoltore, agrimensore e speculatore terriero, e prest\u00f2 servizio come membro dell'assemblea coloniale di New York. George Clinton era il fratello del generale James Clinton e zio del futuro governatore di New York, DeWitt Clinton. George venne istruito da un sacerdote scozzese.\nGuerra franco-indiana.\nDurante la guerra franco-indiana serv\u00ec per la prima volta sulla nave \"Defiance\" attiva nei Caraibi, prima di arruolarsi nella milizia provinciale, dove raggiunse il grado di tenente, mentre il padre ricopriva il grado di colonnello. Nel 1758, agli ordini del generale Bradstreet, George partecip\u00f2, insieme al padre, alla battaglia di Fort Frontenac, tagliando una delle principali linee di comunicazione e rifornimento tra i centri orientali di Montreal e Quebec City e la parte occidentale territori coloniali francesi. George e il fratello James furono determinanti nella cattura di una nave francese.\nCarriera politica.\nIl rapporto sulla frontiera di New York, redatto da suo padre, impression\u00f2 cos\u00ec tanto il governatore provinciale (anch'egli chiamato George Clinton e menzionato come \"un lontano parente\") che, nel 1748, a Charles Clinton fu offerta la posizione di sceriffo della citt\u00e0 di New York e della contea circostante. Dopo che l'anziano Clinton declin\u00f2, il governatore design\u00f2 George come successore del Cancelliere del Tribunale ordinario della contea di Ulster, una posizione che avrebbe assunto nel 1759 e mantenuto per i successivi 52 anni.\nDopo la guerra, studi\u00f2 legge a New York con l'avvocato William Smith. Torn\u00f2 a casa, al tempo parte della contea di Ulster, e, nel 1764, inizi\u00f2 il praticantato legale. L'anno successivo divenne procuratore distrettuale e dal 1768 al 1775 fu rappresentante della propria contea nell'Assemblea generale di New York, allineato alla fazione anti-britannica di Livingston. Il fratello James era un membro del Congresso provinciale di New York che si riun\u00ec a New York il 20 aprile 1775.\nRivoluzione americana.\nCome membro dell'Assemblea Generale di New York, Clinton fu un avversario delle politiche britanniche nelle Colonie. Nel gennaio 1775 present\u00f2 una mozione per l'approvazione delle risoluzioni del primo congresso continentale. L'Assemblea respinse la mozione e Clinton avvert\u00ec che le colonie avrebbero presto dovuto prendere le armi. Nel marzo dello stesso anno present\u00f2 due volte una mozione per dichiarare che il parlamento britannico non aveva il diritto di imporre tasse sulle colonie americane. Le sue azioni catturarono l'attenzione del Congresso Provinciale, che lo elesse tra i delegati di New York al secondo congresso continentale. A Filadelfia, Clinton si insedi\u00f2 il 15 maggio 1775, restando delegato fino all'8 luglio 1776. Tuttavia, nel dicembre 1775, il Congresso provinciale gli commission\u00f2, con il grado di generale di brigata della milizia dello Stato di New York, l'incarico di difendere le Highlands del fiume Hudson dall'attacco britannico, obbligandolo all'assenza in molte sessioni del congresso continentale. Si dimise dal suo seggio prima che a tutti i delegati di New York fosse concesso il permesso di votare o firmare la Dichiarazione di Indipendenza, ma si dimostr\u00f2 un acceso sostenitore dell'indipendenza americana, fino a suggerire, in un discorso al Congresso, di offrire una ricompensa per l'assassinio di re Giorgio III. Mentre comandava le forze della milizia dello Stato di New York, costru\u00ec, lungo il fiume Hudson, due forti tra i quali fece stendere una grossa catena per impedire alle forze britanniche di New York di navigare verso nord.\nGovernatore in tempo di guerra.\nIl 25 marzo 1777 Clinton fu nominato generale di brigata dell'esercito continentale. Nel giugno dello nstesso anno fu eletto contemporaneamente Governatore e Vicegovernatore di New York. Si dimise formalmente dall'ufficio di Vicegovernatore e giur\u00f2 come Governatore il 30 luglio 1777. Fu rieletto cinque volte, restando in carica fino al giugno 1795. Anche se eletto governatore, ricorpr\u00ec il suo incarico nell'esercito continentale e comand\u00f2 le forze a Fort Clinton e Fort Montgomery il 6 ottobre 1777, rimanendo nell'esercito fino al suo scioglimento, il 3 novembre 1783.\nEra noto per il suo odio per i Tory e utilizz\u00f2 il sequestro e la vendita delle loro propriet\u00e0 per mantenere basse le tasse. Sostenitore e amico di George Washington, forn\u00ec cibo alle truppe a Valley Forge, cavalc\u00f2 con Washington alla prima inaugurazione e diede una cena impressionante per celebrarla. Nel 1783, a Dobbs Ferry, Clinton e Washington negoziarono con il generale Sir Guy Carleton la partenza delle truppe britanniche dalle loro rimanenti posizioni negli Stati Uniti. Nello stesso anno, Clinton divenne un socio fondatore della Societ\u00e0 dei Cincinnati e ne fu presidente dal 1794 al 1795.\nLeader nazionale.\nNegli anni 1780, Clinton appoggi\u00f2 Alexander Hamilton nella richiesta di un governo federale pi\u00f9 forte di quanto previsto negli Articoli della Confederazione. Tuttavia, in seguito, mut\u00f2 opinione fino a opporsi alla proposta di Hamilton di consentire al Congresso l'imposizione di tariffe, temendo che ci\u00f2 avrebbe potuto danneggiare in modo significativo la principale fonte di reddito del suo Stato d'origine. Divenne cos\u00ec uno dei pi\u00f9 importanti oppositori della Costituzione degli Stati Uniti, che avrebbe concesso nuovi poteri al governo federale. Per queste ragioni, dopo che New York e altri Stati ebbero ratificato la Costituzione, Clinton si concentr\u00f2 sull'approvazione di emendamenti volti a ridurre i poteri del governo federale. Nel 1791, tre anni dopo la ratifica, gli Stati approvarono il Bill of Rights degli Stati Uniti, i primi dieci emendamenti costituzionali.\nLo storico Herbert Storing identific\u00f2 in Clinton l'autore, sotto lo pseudonimo \"Cato\", dei saggi antifederalisti apparsi sui giornali di New York durante i dibattiti sulla ratifica. Tuttavia, la paternit\u00e0 dei saggi rimane controversa.\nNelle prime elezioni presidenziali statunitensi, tenute dal 1788 al 1789, molti antifederalisti sostennero Clinton per la carica di vicepresidente. I federalisti si raggruparono sostenendo la candidatura di John Adams, che, giunto secondo nel voto elettorale dietro a George Washington, venne nominato vicepresidente. Clinton ricevette solo tre voti elettorali, anche perch\u00e9 lo Stato di New York non fu in grado di nominare una lista di propri elettori, a causa dello stallo parlamentare in cui versava.\nNelle successive elezioni presidenziali del 1792, fu scelto dal nascente Partito Democratico-Repubblicano come candidato alla vicepresidenza. Infatti, i democratici-repubblicani si unirono all'acclamazione generale di Washington per un secondo mandato, ma non gradivano il presunto atteggiamento \"monarchico\" del vicepresidente Adams. Clinton venne scelto perch\u00e9 gli elettori della Virginia non potevano votare per Washington e per un altro virginiano, come il Segretario di Stato Thomas Jefferson. Clinton ricevette 50 voti elettorali, contro i 77 per Adams. La candidatura di Clinton fu danneggiata dal suo atteggiamento smaccatamente antifederalista e dalla sua rielezione a governatore nel 1792. In tale circostanza, infatti, Clinton vinse per soli 108 voti e il voto della contea di Otsego, a lui sostanzialmente avverso, fu escluso per un cavillo.\nNel 1795 non si candid\u00f2 alla rielezione come governatore e l'anno seguente, alcuni leader del Partito Democratico-Repubblicano tentarono di reclutarlo per la candidatura alla vicepresidenza nelle elezioni presidenziali, ma Clinton si rifiut\u00f2 e il partito si rivolse a un altro newyorkese, Aaron Burr, che venne eletto insieme a Jefferson. Clinton ricevette comunque 7 voti elettorali. Dopo il 1795, non ricopr\u00ec alcuna carica politica fino all'aprile 1800 quando fu eletto nella 24\u00aa legislatura dell'Assemblea dello Stato di New York. Su sollecitazione di Burr, nel 1801, si present\u00f2 alle elezioni a governatore dello Stato e sconfisse il candidato del Partito Federalista, Stephen Van Rensselaer, rimanendo in carica fino al 1804. Complessivamente in carica per 21 anni di servizio, il mandato a governatore di Clinton pi\u00f9 lungo degli Stati Uniti, fino al 14 dicembre 2015, quando il governatore dell'Iowa, Terry Branstad, lo ha superato.\nLa questione del Vermont.\nI territori oggi compresi nello Stato del Vermont erano, prima del 1764, rivendicati dalle colonie del New Hampshire e di New York. Durante il periodo dal 1749 al 1764 l'area fu governata come \"parte de facto\" del New Hampshire e arrivarono molte migliaia di coloni. Nel 1764 re Giorgio III assegn\u00f2 la regione contesa, allora chiamata New Hampshire Grants, a New York, che rifiut\u00f2 di riconoscere le rivendicazioni della propriet\u00e0 basate sulla legge del New Hampshire, minacciando cos\u00ec lo sfratto di molti coloni. Di conseguenza, l'autorit\u00e0 di New York fu contrastata dalle autorit\u00e0 locali e dalla milizia nota come Green Mountain Boys. Nel 1777, dopo la Dichiarazione di Indipendenza, persa ogni speranza di proteggere le loro propriet\u00e0 con decisioni della corona inglese o dei tribunali d'Inghilterra, i politici dei territori contesi dichiararono l'area uno Stato indipendente, denominandosi Vermont. Le ripetute petizioni del Vermont per l'ammissione all'Unione negli anni successivi furono respinte dal Congresso continentale, in gran parte a causa dell'opposizione dello Stato di New York e del suo governatore George Clinton.\nNel 1778 Clinton scrisse ad alcuni abitanti del Vermont fedeli a New York, incoraggiandoli \"a opporsi al ridicolo e distruttivo Piano di erigere quelle Terre in uno Stato Indipendente\".\nIl 2 marzo 1784, il parlamento di New York, con il sostegno di Clinton, ordin\u00f2 ai suoi delegati di \"spingere il Congresso a una decisione nella lunga controversia\", affermando che New York avrebbe dovuto \"ricorrere alla forza, per la conservazione della sua legittima autorit\u00e0\" e che, all'inerzia del Congresso, lo Stato di New York sarebbe risultato \"privo della protezione degli Stati Uniti\".\nTuttavia, una commissione del Congresso raccomand\u00f2 il riconoscimento del Vermont e la sua ammissione all'Unione, ma il relativo disegno di legge cui si opponevano i delegati di New York, non venne approvato. Sei anni dopo il parlamento di New York decise di rinunciare alle pretese sul Vermont a condizione che il Congresso accettesse l'ingresso nell'Unione, cos\u00ec il nuovo Stato fu ammesso il 4 marzo 1791.\nVicepresidenza (1805-1812).\nClinton fu scelto come vicepresidente del presidente Jefferson nelle elezioni presidenziali del 1804, in sostituzione di Aaron Burr. Il rapporto fra Burr e l'amministrazione Jefferson si logor\u00f2 fin dall'inizio del mandato e il presidente si consult\u00f2 spesso con Clinton, piuttosto che con Burr, per quanto riguarda le nomine a New York. Per le elezioni del 1804, apparve quindi naturale scegliere Clinton per sostituire Burr, anche per la sua popolarit\u00e0 nello Stato di New York, importante per le elezioni. Inoltre, Jefferson favor\u00ec la nomina di Clinton anche perch\u00e9 anticip\u00f2 che, all'et\u00e0 di 69 anni nel 1808, sarebbe stato troppo vecchio per lanciare un'offerta presidenziale contro il successore preferito di Jefferson, il Segretario di Stato James Madison.\nFu quindi il quarto vicepresidente degli Stati Uniti, prima sotto Jefferson, dal 1805 al 1809, e poi sotto il presidente Madison dal 1809 fino alla sua morte per un attacco di cuore il 20 aprile 1812, all'et\u00e0 di 72 anni. Al fine di non aumentare la fama e la popolarit\u00e0 del suo vicepresidente, Jefferson ignor\u00f2 Clinton che, da parte sua, fu considerato da molti senatori un presidente del Senato inefficace, a causa della scarsa familiarit\u00e0 con le regole di tale ramo del Parlamento.\nNella corsa alle elezioni presidenziali del 1808, Clinton tent\u00f2 di sfidare Madison, ma nel caucus i sostenitori del Segretario di Stato riuscirono a farlo nominare come candidato alla vicepresidenza. Tuttavia la fazione a lui favorevole propose comunque Clinton quale candidato presidenziale, attaccando proprio la politica estera dell'amministrazione Jefferson. Il Partito Federalista accarezz\u00f2 l'idea di appoggiare la candidatura di Clinton, ma alla fine scelse di nominare nuovamente la coppia sconfitta nel 1804, Charles Cotesworth Pinckney e Rufus King. Il forte sostegno a Madison all'interno del partito Democratico-Repubblicano lasci\u00f2 a Clinton solo sei voti elettorali per la presidenza, ma gli permise di ricevere i voti necessari alla vicepresidenza dalla maggior parte degli elettori democratici-repubblicani, che non volevano creare un precedente che sfidasse la scelta del caucus.\nDopo le elezioni del 1808, Clinton e i suoi sostenitori si opposero all'amministrazione Madison e il Vicepresidente si adoper\u00f2 per bloccare la nomina di Albert Gallatin a Segretario di Stato. In aggiunta, Clinton vot\u00f2 in maniera decisiva contro il rifinanziamento della First Bank degli Stati Uniti. Clinton \u00e8 stato il primo vicepresidente a morire in carica e il primo vicepresidente a morire in generale. Inoltre, \u00e8 stato il primo di due vicepresidenti a ricoprire la carica sotto due diversi presidenti (il secondo e ultimo caso fu quello di John C. Calhoun, sotto le presidenze di Quincy Adams e Jackson).\nDopo la morte venne originariamente sepolto a Washington. Nel 1908 la salma venne per\u00f2 traslata presso l'Old Dutch Churchyard a Kingston, nello Stato di New York.\nIl nipote, DeWitt Clinton, sfid\u00f2 il presidente Madison nel 1812, dopo la morte di George Clinton. DeWitt Clinton ottenne il sostegno della maggior parte dei federalisti, ma fu comunque sconfitto da Madison che venne eletto per un nuovo mandato.\nMatrimonio e figli.\nIl 7 febbraio 1770 Clinton spos\u00f2 Sarah Cornelia Tappen (morta nel 1800); ebbero cinque figlie e un figlio. Solo tre di loro sono sopravvissuti al padre e il figlio pi\u00f9 longevo \u00e8 morto all'et\u00e0 di soli 44 anni.\nEredit\u00e0.\nLo storico Alan Taylor descrisse George Clinton come \"Il politico pi\u00f9 astuto della New York rivoluzionaria\", un uomo che \"cap\u00ec il potere dei simboli e la nuova popolarit\u00e0 di uno stile semplice, specialmente quando praticato da un uomo con i mezzi e l'ambizione adeguati per porsi al di sopra del gente comune.\" Il suo matrimonio con Cornelia Tappen rafforz\u00f2 la sua posizione politica nella contea dell'Ulster, fortemente olandese.\nIn suo onore sono stati nominati: la Contea di Clinton, nello Stato di New York, la Contea di Clinton, in Ohio, il villaggio di Clinton, nella Oneida County, New York (sede dell'Hamilton College) e Clintonville, Columbus, Ohio.\nNel 1873, lo Stato di New York don\u00f2 una statua in bronzo di Clinton alla National Statuary Hall Collection del Campidoglio degli Stati Uniti. Nel 1787 Clinton fu raffigurato su una moneta di rame non autorizzata coniata privatamente a New York con \"EXCELSIOR\" sul rovescio.\nClinton \u00e8 stato raffigurato nel dipinto \"Dichiarazione di indipendenza\" di John Trumbull anche se non firm\u00f2 il documento, n\u00e9 era presente quando ci\u00f2 fu fatto. Nel 1976 il dipinto \u00e8 apparso sul retro della banconota da due dollari e ristampato nella serie del 1995 e in quella del 2003.\nNel 2000, lo Stato di New York ha rinominato in suo onore \"George Clinton Kingston\u2013Rhinecliff Bridge\" il ponte che attraversa il fiume Hudson e unisce Kingston a Rhinecliff."}
{"id": "230357", "revid": "7336", "url": "https://it.wikipedia.org/wiki?curid=230357", "title": "He\u00eble", "text": ""}
{"id": "230358", "revid": "119636501", "url": "https://it.wikipedia.org/wiki?curid=230358", "title": "Armistizio di Lione", "text": "L'Armistizio di Lione \u00e8 un trattato stipulato a Lione il 31 gennaio 1504 tra Luigi XII di Francia e Ferdinando il Cattolico che segn\u00f2 la fine della Seconda guerra d'Italia (1499-1504) e sanc\u00ec la divisione della Penisola in due sfere di influenza: francesi a nord (in special modo il Ducato di Milano) e spagnoli a sud (Regno di Napoli).\nInfatti il re di Francia riconosceva la perdita di Napoli a favore del re d'Aragona, ma riusciva a mantenere il controllo sul ducato di Milano e su Genova.\nA questo armistizio seguir\u00e0 un trattato d'alleanza siglato il 15 luglio 1504 a Medina del Campo tra Luigi XII e Ferdinando ed Isabella di Castiglia. "}
{"id": "230359", "revid": "767487", "url": "https://it.wikipedia.org/wiki?curid=230359", "title": "Ankang", "text": "Ankang (cinese: \u5b89\u5eb7; pinyin: \u0100nk\u0101ng) \u00e8 una citt\u00e0-prefettura della Cina nella provincia dello Shaanxi."}
{"id": "230360", "revid": "339392", "url": "https://it.wikipedia.org/wiki?curid=230360", "title": "Meckelb\u00f6rger Platt", "text": ""}
{"id": "230361", "revid": "486946", "url": "https://it.wikipedia.org/wiki?curid=230361", "title": "Westpommersch", "text": ""}
{"id": "230362", "revid": "339392", "url": "https://it.wikipedia.org/wiki?curid=230362", "title": "Mittelpommersch", "text": ""}
{"id": "230363", "revid": "339392", "url": "https://it.wikipedia.org/wiki?curid=230363", "title": "Strelitzisch", "text": ""}
{"id": "230367", "revid": "585241", "url": "https://it.wikipedia.org/wiki?curid=230367", "title": "Vittoria di Pirro", "text": "Una vittoria di Pirro o vittoria pirrica \u00e8 una battaglia vinta a un prezzo troppo alto per il vincitore, tanto da far s\u00ec che la stessa scelta di scendere in battaglia, nonostante l'esito vittorioso, conduca alla sconfitta finale. L'espressione si riferisce a re Pirro dell'Epiro, che sconfisse i Romani a Eraclea e Ascoli Satriano, rispettivamente nel 280 a.C. e nel 279 a.C., ma sostenendo perdite cos\u00ec alte da essere in ultima analisi incolmabili, e condannando il proprio esercito a perdere la guerra pirrica.\nAnche se \u00e8 di norma associata a una battaglia militare, il termine \u00e8 per analogia utile negli affari, nella politica, nella giurisprudenza o nello sport per descrivere un successo inutile o effimero, dove il vincitore formale ne esce sostanzialmente male o senza vantaggi che giustifichino lo sforzo.\nTermine omologo \u00e8 quello di Vittoria cadmea.\nTradizione storica.\nDopo la battaglia di Ascoli (279 a.C.), Plutarco narra che:\nSecondo il resoconto dello storico Orosio la frase che sarebbe stata pronunciata dopo la battaglia di Eraclea suonava:"}
{"id": "230368", "revid": "10929", "url": "https://it.wikipedia.org/wiki?curid=230368", "title": "Vittoria pirrica", "text": ""}
{"id": "230369", "revid": "869733", "url": "https://it.wikipedia.org/wiki?curid=230369", "title": "Engraulis encrasicolus", "text": "L'acciuga europea o alice (Engraulis encrasicolus ()) \u00e8 un pesce osseo marino appartenente alla famiglia Engraulidae di grande importanza economica.\nEtimologia.\n\"Acciuga\" deriva dal latino volgare *\"apiua\" o *\"apiuva\" per il classico \"aphy\u0113\", dal greco \u1f00\u03c6\u03cd\u03b7 (\"aph\u00fa\u0113\"), nome di un piccolo pesce. L'esito -\"cci\"- da -\"pj\"- non \u00e8 toscano e probabilmente ha subito un passaggio da dialetti liguri o meridionali.\nDi origine incerta, ma apparentemente collegata all'origine latina sopracitata, sarebbe il siciliano \"anciova\" e il genovese \"anci\u00f4a\", legati a loro volta al corso \"anchjuva\" o \"anciua\". Confronta anche lo portoghese \"anchova\" o \"enchova\", lo spagnolo \"anchova\" e l'inglese \"anchovy\".\nIl termine \"alice\", di area italiana meridionale, napoletana e siciliana (\"alici\"), deriva dal latino \"all\u0113c\" (\"-\u0113cis\") \u2013 una salsa simile al garum, fatta con interiora fermentate di pesce \u2013 e ancora prima dal greco \u1fb0\u0314\u0301\u03bb\u03c2 (\"h\u00e1ls\") cio\u00e8 \"sale\".\nHabitat e distribuzione.\nLa specie \u00e8 diffusa nell'Oceano Atlantico orientale, tra la Norvegia e il Sudafrica. \u00c8 presente e comune anche nel Mediterraneo, Nero e d'Azov. Alcuni esemplari sono stati catturati nel canale di Suez; si tratta quindi di una delle poche specie di pesci mediterranei che hanno intrapreso una migrazione verso il mar Rosso, in senso contrario a quello dei migranti lessepsiani.\nSi tratta di un tipico pesce pelagico che si pu\u00f2 trovare anche a grande distanza dalle coste, a cui si avvicina in maggio-giugno per la riproduzione. Di solito nella stagione calda non si incontra a profondit\u00e0 superiori a 50 metri; la massima profondit\u00e0 registrata \u00e8 di 400 metri. In inverno frequenta acque pi\u00f9 profonde, attorno ai 100-180 metri nel Mediterraneo. \u00c8 una specie moderatamente eurialina, tollera le acque salmastre e talvolta penetra nelle foci e nelle lagune. Nei laghi salmastri di Ganzirri e di Torre Faro in comune di Messina esiste una popolazione stanziale, in passato considerata come una sottospecie (\"Engraulis encrasicolus russoi\").\nDescrizione.\nSebbene l'acciuga sia spesso associata alla sardina e talvolta confusa con essa, queste due specie appartengono a famiglie diverse e hanno un aspetto decisamente differente. L'acciuga ha un corpo allungato e snello, a sezione cilindrica, privo della cresta ventrale di scaglie rigide presente nella sardina. La testa \u00e8 grande (circa \u00bc della lunghezza totale), conica, appuntita, con occhi grandi posti all'estremit\u00e0 anteriore della testa, in posizione molto avanzata. \nAnche la bocca \u00e8 grande (molto pi\u00f9 che nella sardina), ampia fin oltre l'occhio, ed \u00e8 posta in posizione infera (ovvero nella parte inferiore della testa); \u00e8 armata di denti piccoli e numerosi. La mascella superiore \u00e8 pi\u00f9 lunga dell'inferiore. Le scaglie sono piccole e si distaccano facilmente. La pinna dorsale \u00e8 abbastanza breve, di forma triangolare, inserit\u00e0 circa a met\u00e0 del corpo. La pinna anale \u00e8 inserita pi\u00f9 indietro, \u00e8 pi\u00f9 bassa e pi\u00f9 lunga della dorsale. Le pinne ventrali sono piccole e poste all'altezza dell'origine della dorsale; le pinne pettorali sono inserite molto in basso, presso il bordo ventrale del corpo e sono strette e allungate. La pinna caudale \u00e8 biloba.\nLa colorazione \u00e8 argentea sui fianchi e biancastra sul ventre, il dorso \u00e8 verde azzurro negli individui vivi che diventa blu scuro in quelli morti. Sui fianchi dei pesci vivi, soprattutto di piccola taglia, \u00e8 spesso presente una banda argentea sopra cui decorre una linea pi\u00f9 scura. La lunghezza massima pu\u00f2 eccezionalmente raggiungere i 20 cm, ma mediamente si aggira sui 15-17 cm.\nBiologia.\n\u00c8 una specie gregaria in ogni fase vitale che forma banchi numerosissimi, spesso misti con altre specie (per esempio la sardina) ma composti da esemplari di taglia simile (fenomeno noto come \"gregarismo per taglia\"). L'acciuga compie migrazioni sia stagionali, dato che in inverno si porta in acque profonde, sia \"nictemerali\", ovvero si porta a profondit\u00e0 diverse durante l'arco della giornata. Pu\u00f2 vivere fino a 5 anni.\nAlimentazione.\nSi alimenta di giorno. Si nutre di zooplancton, le prede principali sono crostacei copepodi e stadi larvali di molluschi. \nRiproduzione.\nLa deposizione delle uova avviene in acque costiere tra aprile e novembre e ha un picco in giugno e luglio. Le uova, deposte in numero fino a 40.000, sono pelagiche. Le uova si schiudono nell'arco di 2 giorni, e le larve lunghe appena 2 mm, note assieme a quelle delle sardine come gianchetti o bianchetti, si aggregano subito in banchi. La maturit\u00e0 sessuale si raggiunge a un anno.\nPesca.\nL'acciuga \u00e8 una delle specie ittiche pi\u00f9 importanti per le marinerie del mar Mediterraneo e dell'Oceano Atlantico temperato caldo europeo. La sua cattura avviene con vari metodi (reti a strascico, reti da posta, ecc.), ma principalmente con un'apposita rete da circuizione nota come \"ci\u00e0nciolo\", in cui i banchi di acciughe e altri piccoli pesci pelagici vengono attratti da fonti luminose (\"lamp\u00e0re\"). Nell'area mediterranea il bacino pi\u00f9 produttivo risulta il mar Adriatico con l'80% dello sbarcato italiano. La misura minima per la commercializzazione nella UE \u00e8 di 9 cm.\nUsi.\nL'acciuga ha carni buone che vengono consumate sia fresche (ad esempio ripiene), sia conservate in svariati modi: sotto sale, sott'olio, come pasta d'acciughe, ecc. Le acciughe conservate entrano a loro volta in numerose ricette; ad esempio in Piemonte, dove in passato grazie alla conservazione sott'olio o sotto sale erano uno dei pochi pesci di mare tradizionalmente disponibili, oltre che alla base della \"bagna c\u00e0uda\" sono utilizzate come antipasto sotto forma di acciughe al verde. A Cetara paese della Costiera Amalfitana \u00e8 nota la colatura di alici usata per condimento di spaghetti.\nConservazione.\n\u00c8 oggetto, soprattutto nel mar Adriatico, di sovrapesca. Si stima che la sola flotta di Chioggia in estate rigetti in mare tra le 6 e le 9 tonnellate al giorno di acciughe (e sardine) morte, per ogni coppia di navi, a causa del prezzo di mercato non remunerativo. Gli stock ittici si sono notevolmente ridotti nell'arco degli ultimi decenni.\nNella cultura di massa.\nNella serie di \"Futurama\", creata da Matt Groening ed ambientata nel IV millennio, le acciughe si sono estinte nell'anno 2200 a causa dell'arrivo dei Decapodiani, ovvero la razza del dottor Zoidberg, i cui componenti sono ghiotti di acciughe quasi alla stregua di una dipendenza da stupefacenti.\nNello stesso episodio della stessa serie l'ultima confezione di acciughe conservate \u00e8 battuta a caro prezzo ad un'asta, ed una multinazionale cercher\u00e0 di accaparrarsela con ogni mezzo per condurre un'operazione molto ardita d'ingegneria genetica per creare degli uomini-acciuga produttori di oli industriali."}
{"id": "230374", "revid": "399", "url": "https://it.wikipedia.org/wiki?curid=230374", "title": "Vyrus", "text": "Vyrus \u00e8 una casa motociclistica italiana che costruisce motociclette artigianali, con sede a Cerasolo Ausa in Provincia di Rimini.\nStoria.\nPrefazione.\nNegli anni settanta nacque a Rimini l'azienda motociclistica Bimota, acronimo di BIanchi, MOrri e TAmburini (quest'ultimo ex progettista MV Agusta), i fondatori dell'azienda; dalla tesi di laurea dell'ingegnere Pierluigi Marconi nacque il Progetto \"Tesi\" che, dopo molti prototipi presentati in vari saloni e portati in pista durante sporadiche competizioni, port\u00f2 alla costruzione della motocicletta \"Tesi 1D\", presentata al salone di Colonia nell'autunno 1990 e spinta dal bicilindrico Ducati \"Desmoquattro 851\", con cilindrata portata successivamente a 904 cm\u00b3 ed erogante 113 CV a 8.500 giri/min; era la prima moto dotata di forcellone anteriore omologato per l'uso stradale.\nFondazione.\nNel 2001 Ascanio Rodorigo, ex tecnico della Bimota, al tempo fallita, apr\u00ec la \"Vyrus Divisione Motori S.r.l.\" ad Ospedaletto, sviluppando in proprio (con il marchio \"ARP - Ascanio Rodorigo Preparazioni\") il Progetto \"Tesi\".\nRinominata \"Vyrus\", la motocicletta riminese ha continuato a svilupparsi, per tornare poi al nome originario \"Tesi 2D\" (la sigla 2D indica la seconda versione con motorizzazione Ducati) con la rinascita di Bimota. In quegli anni essa ottiene, nell'ambito delle competizioni sportive, il secondo posto nel Campionato Super Twins dell'Edizione 1999, con lo stesso Ascanio Rodorigo alla guida.\nLe differenze tra la \"Vyrus\" e la Bimota \"Tesi 2D\" consistono nell'unit\u00e0 propulsiva e negli accessori, ma il telaio e le sovrastrutture sono praticamente gli stessi. Indirizzandosi a una clientela ancora pi\u00f9 facoltosa di quella della Bimota, la \"Vyrus\" viene proposta con un vasto elenco di personalizzazioni e viene dotata del motore Ducati \"Testastretta 999\", raffreddato a liquido e capace di erogare 150 CV; un propulsore che la Bimota non ha mai installato sulla \"Tesi 2D\" e neanche sulla successiva versione \"Tesi 3D\", che montava invece il meno prestazionale, ma pi\u00f9 leggero Ducati \"1100 Dual Spark\", raffreddato ad aria, installato in precedenza sulla Bimota \"DB6 Delirio\", della quale la \"Tesi 3D\" riprende lo stile.\nI modelli.\nLa storia della Vyrus come azienda autonoma \u00e8 molto recente: la produzione \u00e8 cominciata con un unico modello (\"Vyrus 984 C3 2V\"), allestito in sole 6 settimane e presentato al pubblico al Bike Show di Padova nel gennaio 2002; in accordo col \"Progetto Tesi\", da cui deriva, le sue caratteristiche principali sono il telaio ad omega, l'assenza di forcella anteriore (sostituita da un forcellone incernierato direttamente al telaio) e l'uso di materiali pregiati. Interamente costruita a mano e con un notevole numero di parti meccaniche tornite e fresate dal pieno, essa monta un motore Ducati a due valvole a comando desmodromico di 991\u00a0cm\u00b3, raffreddato ad aria.\nIn concomitanza con il Salone del ciclo e motociclo, svoltosi a Milano nel novembre 2005, viene presentato il secondo modello di Vyrus, la \"Vyrus 984 C3 4V\". Questa sfrutta il propulsore Ducati \"Testastretta 999\", ovvero la versione in quel momento pi\u00f9 estrema del motore di Borgo Panigale, quella con alesaggio di 104 mm. Nonostante sia omologato Euro 3, questo motore sviluppa 150\u00a0CV. Lo scarico, per fare posto all'impianto di raffreddamento, \u00e8 sdoppiato e posizionato sotto la sella. L'impianto di raffreddamento, vista la complessit\u00e0 e gli ingombri della sospensione anteriore a forcellone bi-braccio, \u00e8 collocato sotto al motore: qui si trovano due piccoli radiatori, lambiti dai flussi d'aria generati dalla ruota anteriore. Un'altra particolarit\u00e0 \u00e8 la pompa dell'acqua, che non \u00e8 meccanica, bens\u00ec elettrica. Questa peculiarit\u00e0 comporta la possibilit\u00e0 di variare il flusso di refrigerante in funzione della temperatura del motore, eliminando cos\u00ec dal circuito anche il bulbo del termostato.\nAltra caratteristica \u00e8 la struttura anteriore in carbonio, che funge sia da supporto della strumentazione, sia soprattutto da parte stressata nel complesso ammortizzante e sterzante.\nNel 2006 vede la luce la versione \"Vyrus 985 C3 4V\".\nNel novembre 2009 \u00e8 stata presentata l'ultima versione, la \"Vyrus 987 C3 4V\", nelle tre motorizzazioni: \"Supercharged\", \"R\" e \"standard\".\nNel 2020 viene presentata la Alyen, disegnata da Adrian Morton (designer MV), una moto dalle linee futuristiche spinta dal bicilindrico a L Ducati Superquadro di 1285 cm\u00b3 in grado di erogare 205 cv a 10 500 giri. Il telaio \u00e8 in magnesio, e lavora abbinato ad un forcellone monobraccio posteriore e uno bibraccio anteriore, in stile Bimota, che racchiude il sistema di sterzo.\nLe Vyrus minimoto.\nNel 2006 la \"LRC Racing Components I.i.\" (Monsummano Terme - PT) di Alessio Lollini, con la collaborazione dell'ingegnere Simone Gennai della \"TMF - The Minimoto Factory\" (Ponsacco - PI), produce una minimoto, prendendo ispirazione dalla Vyrus e chiamandola \"MiniVyrus\".\nNel 2007 la Vyrus Divisione Motori S.r.l. d\u00e0 licenza di utilizzare nome e tecnologia di base alla \"LRC Racing Components I.i.\" per la realizzazione di una minimoto, che vedr\u00e0 la luce nei primi mesi del 2007, partendo come base dalla minimoto \"Ruvida 2007\" della \"TMF - The Minimoto Factory\", col nome di \"Vyrus 07-EV\"."}
{"id": "230376", "revid": "36426", "url": "https://it.wikipedia.org/wiki?curid=230376", "title": "La ruota della fortuna", "text": "La ruota della fortuna \u00e8 stato un celebre quiz televisivo italiano a premi, versione italiana del format statunitense \"Wheel of Fortune\", in onda sull'emittente NBC. In Italia il format ha debuttato negli anni ottanta come gioco all'interno di alcuni contenitori di Canale 5, per poi diventare un programma autonomo su Odeon TV, in onda dal 19 ottobre 1987 al 25 giugno 1988 e condotto da Casti. Ha per\u00f2 raggiunto la notoriet\u00e0 con Mike Bongiorno, che lo ha condotto per quattordici anni in varie edizioni, andate in onda prima su Canale 5, dal 5 marzo 1989 al 29 giugno 1996, e poi su Rete 4, dal 9 settembre 1996 al 20 dicembre 2003. Il programma \u00e8 tornato in onda su Italia 1 per due stagioni, dal 10 dicembre 2007 al 19 giugno 2009 con la conduzione di Enrico Papi coadiuvato da Victoria Silvstedt, gi\u00e0 valletta nell'edizione francese.\nSi tratta di uno dei pochi programmi andati in onda su tutte e tre le emittenti generaliste di Mediaset nel corso della sua storia, cos\u00ec come \u00e8 capitato anche a \"Ok, il prezzo \u00e8 giusto!\", con il quale ha per anni condiviso la fascia preserale di Canale 5, e a \"Il gioco delle coppie\".\nIl format e il suo esordio italiano.\n\"La ruota della fortuna\" nasce dall'adattamento italiano del format statunitense \"Wheel of Fortune\", ideato da Merv Griffin e proposto dall'emittente d'oltreoceano NBC a partire dal 1975, con la conduzione di Chuck Woolery, sostituito nel 1982 da Pat Sajak e tuttora in onda.\nIl programma si contende con \"Ok, il prezzo \u00e8 giusto!\" il titolo di quiz televisivo pi\u00f9 celebre del mondo, grazie alla sua diffusione in 54 Paesi e a un'audience complessiva stimata in circa 100 milioni di spettatori.\nIn Italia, una forma \"embrionale\" della trasmissione venne realizzata nel 1983 per Canale 5 all'interno del gioco finale della frase misteriosa nel programma \"Ciao Gente\", condotto da Corrado. Egli nel 1985 lo ripropose anche nella parte preserale di \"Buona Domenica\" da lui condotta. Sempre su Canale 5 \"La ruota della fortuna\" apparve a partire dall'autunno dello stesso anno come gioco all'interno della trasmissione \"Pentatlon\", condotto da Mike Bongiorno. Tali inserimenti marginali in altre trasmissioni erano legati ai tentativi di acquisire i diritti del format, frenati dalle esose richieste dei titolari statunitensi.\nNel 1987 il nascente circuito Odeon TV acquist\u00f2 infine i diritti del format, mentre Canale 5 propose all'interno del contenitore domenicale \"La giostra\" un quiz simile intitolato \"Parole d'oro\", la cui differenza principale con l'originale era la presenza delle lettere dell'alfabeto che sostituivano i premi in denaro sulla ruota. Il gioco, in onda alle 17:00, era condotto da Mike Bongiorno, coadiuvato da Susanna Messaggio.\nIl debutto come trasmissione autonoma su Odeon TV.\nLa trasmissione regolare del quiz come programma autonomo inizi\u00f2 il 19 ottobre 1987, sul circuito di emittenti locali collegate alla neonata syndication Odeon TV con la conduzione di Augusto Mondelli conosciuto con lo pseudonimo di Casti affiancato dalla valletta Raffaella La Vecchia (conosciuta anche come Raffaella De Riso). Il programma andava in onda dal luned\u00ec al sabato alle 20:00 fino al 2 gennaio 1988, per un totale di 66 appuntamenti. A partire dal 10 febbraio 1988 il programma venne promosso per 8 settimane alla prima serata del mercoled\u00ec. Questa edizione serale, conclusasi mercoled\u00ec 30 marzo, vide l'ingresso nel cast della ex valletta di \"La Corrida\" Michelle Klippstein. Nello stesso periodo, dal 14 febbraio all'8 maggio, il programma and\u00f2 in onda per 13 puntate anche alla domenica. Con la sospensione dell'edizione serale, il programma si stabil\u00ec nella fascia preserale del sabato, dal 9 aprile al 25 giugno, per un totale di 12 puntate.\nLe edizioni di Mike Bongiorno.\nGeneralit\u00e0.\nUn ruolo fondamentale era ricoperto dalle vallette, che avevano il compito di scoprire le caselle del tabellone.\nAltre figure chiave della trasmissione erano gli autori e giudici di gara: Illy Reale, Ludovico Peregrini, Alvise Borghi e Davide Tortorella, che durante la puntata dialogavano con il conduttore dando spiegazioni sulle soluzioni appena apparse sul tabellone, e Damiano Gagliani, che animava il pubblico incitandolo a tifare e incoraggiare i concorrenti.\nGli autori della trasmissione e i conduttori hanno affermato che la trasmissione ha contribuito a diffondere la cultura e la lingua italiana.\nPrimo ciclo (1989-1995).\nPeriodo marzo-giugno 1989.\nIl programma approda su Canale 5 il 5 marzo 1989 con la conduzione di Mike Bongiorno, venendo collocato nella fascia preserale della domenica, come il precedente \"Parole d'oro\", questa prima edizione si conclude il 25 giugno successivo.\nLa valletta di questa edizione della ruota \u00e8 Ylenia Carrisi, primogenita di Al Bano e Romina Power.\nLe tre manches (chiamate \"partite\" da Bongiorno) prevedevano sulla ruota un montepremi uguale per tutte e tre, con spicchi che vanno da 200.000 lire a 1 milione di lire.\nStruttura e regolamento.\nLe edizioni pi\u00f9 note del programma, condotte da Mike, prevedevanno la presenza di tre postazioni che accoglievano i concorrenti; quella sul lato sinistro \u00e8 rosa, per la sfidante donna, quella al centro \u00e8 gialla, per il campione o la campionessa in carica, e quella a destra \u00e8 azzurra, per lo sfidante uomo. Alle spalle dei concorrenti vi erano tre grandi varianti del logo della trasmissione dello stesso colore delle rispettive postazioni, con una vistosa scritta \u00abcampione\u00bb sul logo centrale. In corrispondenza di ciascuna postazione vi erano due contatori; quello superiore era contrassegnato dalla scritta \u00abTOT\u00bb e si riferiva al montepremi accumulato durante tutta la puntata; quello inferiore, contrassegnato con \u00abORA\u00bb, si riferiva al montepremi parziale accumulato durante la manche in gioco.\nA valle delle postazioni, in posizione orizzontale, c'era la grande ruota, divisa in tanti spicchi colorati, ciascuno dei quali riportava diverse indicazioni:\nIl titolo del programma si riferiva alla casualit\u00e0 con la quale la ruota terminava la sua corsa in uno degli spicchi nei quali era suddivisa: quale fosse lo spicchio su cui si ferma la ruota non dipendeva dalla abilit\u00e0 o dalla bravura del concorrente, ma solo dalla fortuna (o dalla sfortuna).\nSul perimetro della ruota erano fissati dei pioli, che servivano al concorrente come appigli per dare lo slancio alla ruota facendola girare e per dividere tra loro gli spicchi della ruota: ogni spicchio era delimitato da due pioli, con due pioli intermedi (quindi occupava in totale 4 pioli e 3 spazi tra i pioli).\nAncorato a ciascuna delle tre postazioni, vi era un cursore, che ogni volta che la ruota girava scattava strisciando da un piolo all'altro e produceva il caratteristico rumore del giro di ruota: serviva per determinare senza ambiguit\u00e0 lo spicchio sul quale la ruota si fermava, venendosi a trovare tra due pioli consecutivi. Si considerava sempre il cursore sotto chi aveva appena girato la ruota.\nDi fronte ai concorrenti c'\u00e8 un tabellone meccanico con caselle a tre facce, una celeste, una bianca ed una con una grande lettera nera su sfondo bianco. Le caselle bianche corrispondevano alle lettere che costituivano la frase da indovinare: compito della valletta era quello di girare le caselle che si illuminavano a mano a mano che un concorrente ne indovinava le rispettive lettere.\nLa posizione di Mike Bongiorno era a destra della postazione dei concorrenti, dietro ad una sbarra.\nSvolgimento della manche.\nAll'inizio della manche viene dato il tema di una frase misteriosa celata dal tabellone. Subito dopo il concorrente subito a fianco del conduttore gira la ruota. Se questa si ferma su un premio in denaro, egli deve chiamare una consonante. Se tale consonante \u00e8 presente nella frase, le caselle che celano la lettera richiesta si illuminano e il concorrente vince la cifra indicata dalla ruota moltiplicata per il numero di volte che la lettera \u00e8 presente nella frase, che va ad aggiungersi al suo montepremi parziale. Dopodich\u00e9 il concorrente ha cinque secondi per scegliere se girare ancora la ruota, tentare di dare la soluzione o comprare una vocale al costo fisso di un milione di lire, che viene sottratto dal proprio montepremi parziale.\nSuccessivamente, se il concorrente scopre una qualunque lettera o guadagna un jolly, ripete il gioco di cui sopra, altrimenti cede il turno al concorrente a fianco.\nIl concorrente perde il turno di gioco quando:\nIn tutti questi casi, qualora il concorrente fosse in possesso di un jolly pu\u00f2 giocarlo, evitando cos\u00ec la perdita del turno (ma non l'eventuale perdita di tutto il suo montepremi parziale se la ruota si ferma sullo spicchio \"perdetutto\").\nQuando tutte le consonanti della frase sono scoperte, un triplice segnale acustico avverte i concorrenti che da l\u00ec in avanti, quando viene il loro turno, \u00e8 concesso solo di tentare di dare la soluzione oppure, se in possesso del montepremi necessario, comprare una vocale.\nLa manche finisce quando un concorrente d\u00e0 la soluzione esatta; in tal caso, il concorrente aggiunge al suo montepremi totale il montepremi parziale accumulato durante la manche (se tale montepremi \u00e8 inferiore ad 1 milione di lire, questo viene arrotondato a tale cifra). Gli altri concorrenti non aggiungono nulla al loro montepremi totale, anche nel caso in cui il loro montepremi parziale fosse superiore a quello del vincitore della manche.\nAl termine dell'ultima manche, il concorrente con il maggior montepremi totale viene proclamato campione e torna nella puntata successiva. Il campione rimane in carica per un numero massimo prestabilito di puntate, variabile a seconda delle edizioni.\nLa fase finale.\nIl campione in carica, oltre alla vincita in denaro accumulata durante le manches, ha la possibilit\u00e0 di vincere un ulteriore premio fisico a sua scelta tra quelli presenti in studio quali un automobile, una pelliccia, un impianto stereo ecc. indovinando la frase finale.\nIl concorrente chiama, senza girare la ruota, cinque consonanti ed una vocale a sua scelta. Vengono scoprerte tutte le lettere chiamate, se presenti, dopodich\u00e9 viene dato il tema della frase e scatta il cronometro, scandito da un rullo di tamburi. Il concorrente ha quindici secondi per dare la soluzione: se ci riesce, aggiunge ai soldi gi\u00e0 vinti il premio della frase finale.\nStagione 1989-1990.\nYlenia Carrisi viene sostituita da Paola Barale come valletta del programma.\nA partire da questa stagione, per aumentare la suspense e dare anche a chi ha il montepremi pi\u00f9 basso una speranza di vincere la puntata e diventare il campione, nell'ultima manche i premi sulla ruota sono raddoppiati, con spicchi che vanno da un valore minimo di 600.000 lire ad un massimo di 2 milioni di lire.\nViene introdotto il giro di riscaldamento: ogni concorrente, all'inizio della manche, gira la ruota una volta sola e passa la mano al concorrente successivo, dopo che tutti e tre i concorrenti hanno effettuato il giro di prova inizia il gioco vero e proprio, cio\u00e8 il giocatore a fianco del conduttore inizia a giocare e mantiene il turno finch\u00e9 non commette errori.\nLa vincita minima per la soluzione data \u00e8 di 1.000.000 di lire per le prime due manches e di 2.000.000 per la terza .\nI jolly non utilizzati entro la seconda manches devono essere ritirati all'inizio della terza.\nStagione 1990-1991.\nNovit\u00e0 di questa edizione \u00e8 la riduzione del premio della frase finale da 50 a 30 milioni di lire.\nStagione 1991-1992.\nDopo due stagioni di grande successo, a partire dal 30 settembre 1991 diventa un programma quotidiano, in onda dal luned\u00ec al sabato alle 19:00.\nSulla ruota gli spicchi \"perdetutto\" diventano due.\nVi furono delle novit\u00e0 sul regolamento del gioco:\nCon il passaggio al daytime quotidiano, il valore del premio finale si assesta attorno ai 10-20 milioni di lire.\nA partire dal 13 gennaio 1992 la trasmissione viene allungata di un quarto d'ora in seguito a una modifica del palinsesto con la quale venne inserita alle ore 20:00 l'edizione serale del neonato TG5; cos\u00ec facendo, il programma ha il compito di trainare negli ascolti il nuovo telegiornale diretto da Enrico Mentana che sostituisce \"Il gioco dei 9\" (trasferito su Italia 1). Sempre da gennaio, il numero delle manches passa da 3 a 4. Il giocatore che iniziava la quarta manche era quello che aveva il montepremi minore nella classifica generale..\nIl 21 febbraio 1992, il quiz raggiunge 5.382.000 telespettatori, risultando il programma pi\u00f9 visto della giornata .\nStagione 1993-1994.\nIn questa stagione il quiz va in onda solo da luned\u00ec a venerd\u00ec, lasciando il sabato a un altro quiz, \"S\u00ec o no?\", condotto da Claudio Lippi. Nella puntata del 29 novembre 1993 ottiene 6.355.000 telespettatori, con punte di 7.790.000 spettatori . Nella puntata successiva, il quiz ottenne una media di 6.590.000 telespettatori . Nella prima parte della stagione ottenne una media di 6.700.000 telespettatori, confermandosi il programma pi\u00f9 visto della fascia oraria preserale .\nNovit\u00e0 di questa stagione:\nStagione 1994-1995.\nIl primo ciclo del programma si conclude il 15 settembre 1995 con l'ultima puntata che vede la Barale accanto a Mike.\nSpin-off.\nLa ruota d'oro.\nAll'inizio del 1994 viene realizzata un'edizione speciale in prima serata dal titolo \"La ruota d'oro\", sempre con Mike Bongiorno e Paola Barale. Il programma va in onda per tre venerd\u00ec dal 21 gennaio al 4 febbraio. Ognuna delle tre serate si compone di tre \"manche\": la prima prevede la partecipazione di bambini che si sfidavano per vincere giocattoli invece dei gettoni d'oro; nella seconda parte si cimentano degli ospiti VIP che devolvono in beneficenza il montepremi accumulato; mentre nella terza e ultima parte gareggiano i campioni delle edizioni precedenti, alla conquista del titolo di Supercampione. \"La ruota d'oro\" viene riproposta anche l'anno successivo con una seconda edizione, sempre della durata di tre puntate, in onda per tre gioved\u00ec dal 12 al 26 gennaio. A questa edizione partecipano solo i bambini ed i supercampioni.\nEdizione 1994.\nConcorrenti VIP\nLa ruota mundial.\nNell'estate del 1994, in occasione dei mondiali di calcio negli Stati Uniti, viene realizzato un secondo spin off del programma, dal titolo \"La ruota mundial\", dove partecipano, come concorrenti, i migliori campioni di calcio e personaggi televisivi legati al mondo dello sport, che devolvono le vincite in beneficenza. Il programma va in onda per cinque sabati in prima serata dal 18 giugno al 16 luglio dello stesso anno. Nel cast figurano Paola Barale e l'animatore Damiano Gagliani.\nSecondo ciclo (1995-2003).\nStagione 1995-1996.\nIl 18 settembre 1995 inizia il nuovo ciclo del programma, pieno di novit\u00e0 delle quali Mike si mostra entusiasta. Le novit\u00e0 sono state imposte per far fronte alla concorrenza di Rai 1 che gi\u00e0 dalla stagione precedente le faceva contro-programmazione con il suo \"Luna Park\", superandolo negli ascolti. In questa edizione la Barale lascia il posto di valletta ad Antonella Elia. Il programma, seppur contro il Luna Park di Rai 1, ha avuto una media di 4.000.000 di telespettatori, in qualche caso riuscendo ancora a vincere la sfida degli ascolti, anche grazie agli involontari siparietti comici avvenuti tra Bongiorno e la Elia.\nLe stagioni su Rete 4.\nDopo una riorganizzazione dei programmi delle tre reti Mediaset a seconda del loro target di riferimento ed a seguito di un calo di ascolti, dal 9 settembre 1996, come \"Ok, il prezzo \u00e8 giusto!\", anche \"La ruota della fortuna\" passa da Canale 5 a Rete 4. Il programma viene inserito, per la stagione televisiva 1996-1997, nella fascia oraria che precede il TG4 delle 13:30; nella successiva la trasmissione viene invece interrotta proprio dal telegiornale diretto da Emilio Fede, andando in onda dalle 13:00 alle 14:30, mentre dal settembre 1998 si sistema definitivamente nella fascia compresa tra le 14:00 e le 15:00, subito dopo il telegiornale, a parte saltuarie apparizioni nella fascia preserale del sabato.\nNella stagione 1997-1998 il tabellone elettromeccanico viene sostituito da uno schermo digitale, con la valletta che ora deve solo toccare le caselle per far apparire le lettere chiamate.\nNella stagione 2002-2003 il programma subisce un notevole taglio di budget, con Bongiorno che se ne dichiara fortemente contrariato, taglio che porta all'eliminazione del pubblico in studio, che viene sostituito da degli applausi registrati.\nNonostante ci\u00f2 il 2 dicembre 2002 viene celebrata la puntata del programma. All'epoca il quiz aveva distribuito oltre 30 miliardi di lire.\nLa versione del programma con Mike, che nel frattempo aveva accolto l'arrivo dell'euro nel montepremi offerto ai concorrenti (gli spicchi andavano ora da un valore minimo di 50 \u20ac fino ad un massimo di 2.000 \u20ac), si conclude il 20 dicembre 2003, quando Mediaset decide di cancellarla a causa dell'eccessivo costo dei diritti per il format originale americano (4.000 \u20ac a puntata) e del grande calo di ascolti registrato nell'ultima edizione. Il programma termina cos\u00ec dopo 3125 puntate.\nLe vallette del quiz su Rete 4 sono state: Claudia Grego nella stagione 1996-1997, Miriana Trevisan dal 1997 al 2002 e Nancy Comelli dal 2002 fino alla sospensione del programma.\nPuntate speciali.\nLe puntate speciali della trasmissione, in particolare a partire dall'edizione 1995-1996, hanno visto protagonisti coppie di fidanzati (in occasione di san Valentino), coniugi, nonni e nipoti: in una puntata speciale in cui hanno gareggiato nonni, la partita \u00e8 stata vinta dal signor Giorgio Fassone con 5.700.000 lire.\nLe ultime edizioni su Italia 1 con la conduzione di Enrico Papi.\nNel 2007 la Endemol Italia acquista i diritti per \"La ruota della fortuna\", producendone una nuova edizione. Il programma torna cos\u00ec in onda in Italia, a quasi quattro anni dal congedo dato da Mike Bongiorno su Rete 4, approdando su Italia 1 nella fascia dell'access prime time, ovvero quella che precede il programma di prima serata, inclusa tra le 20:30 e le 21:20 circa. Come nuovo conduttore del programma viene scelto Enrico Papi, affiancato da Victoria Silvstedt, gi\u00e0 valletta anche della versione francese del programma, in onda su TF1.\nIl format viene proposto in maniera diversa, con un'atmosfera molto pi\u00f9 giovanile e dinamica, diversa da quella familiare delle edizioni di Bongiorno, venendo incontro anche alle esigenze di Italia 1, rete da sempre indirizzato a un pubblico giovane.\nNe sono andate in onda due stagioni di successo, comprese tra il 2007 ed il 2009, e le puntate sono state talvolta replicate dallo stesso canale e nel medesimo orario. Con il passaggio su Italia 1, \"La ruota della fortuna\" diventa il quarto programma proposto da tutte e tre le reti Mediaset generaliste, dopo \"Ok, il prezzo \u00e8 giusto!\", \"Il gioco delle coppie\" e \"Secondo voi\".\nNell'estate 2012, per sostituire lo sfortunato quiz \"Il braccio e la mente\" condotto da Flavio Insinna, Canale 5 propone, nella fascia preserale, le repliche di alcune puntate condotte da Enrico Papi, che ottengono ascolti scadenti, quasi sempre al di sotto dei 700.000 telespettatori e del 6,5% di share, con contestuale riproposizione in forma \"catch up\" su Mediaset Extra.\nStruttura e regolamento.\nIl regolamento era simile a quello gi\u00e0 in uso nelle edizioni di Mike Bongiorno, con alcune modifiche. La puntata era divisa in quattro manches (chiamate \"round\" da Papi), ognuna delle quali cominciava con una breve frase iniziale, le cui lettere venivano scoperte automaticamente a caso e chi la indovinava per primo guadagnava 500 \u20ac ed il diritto di girare per primo la ruota. Sparirono le postazioni prestabilite dei concorrenti. Nell'edizione 2007-2008 era ancora in vigore la figura del campione, che tornava per un numero illimitato di puntate fino a quando non veniva sconfitto, mentre nell'edizione successiva c'erano tre concorrenti sempre diversi per ogni puntata.\nNella ruota le caselle rimasero sostanzialmente le stesse, ma il \"jolly\" fu sostituito da una casella del valore di 0 \u20ac (con cui non si guadagnava nulla indipendentemente dalle lettere aperte), il \"passamano\" divent\u00f2 semplicemente \"passa\" ed il \"perdetutto\" divenne \"bancarotta\", provocando gli stessi effetti. Si potevano sempre comprare le vocali, che costavano meno delle precedenti edizioni, solo 200 \u20ac.\nIl secondo round era caratterizzato dallo spicchio della \"caverna\", con un valore compreso tra i 1.000 e i 3.500 \u20ac; il concorrente a cui capitava di fermarsi in questo spicchio della ruota usciva dalla sua postazione e veniva condotto da Papi in una parte dello studio dove era esposta una serie di oggetti tecnologici, come computer, strumenti musicali, impianti stereo, televisori, elettrodomestici ecc. ognuno dei quali aveva riportato il rispettivo prezzo. Il concorrente aveva a disposizione venticinque secondi per raccogliere il maggior numero possibile di questi oggetti: se a tempo scaduto la somma dei prezzi degli oggetti raccolti non superava il valore della caverna il giocatore vinceva materialmente tutti gli articoli, altrimenti il gioco riprendeva come se non fosse accaduto nulla.\nIl terzo round aveva invece lo spicchio del \"viaggio\"; chi capitava in questa casella aveva appunto la possibilit\u00e0 di vincere un viaggio. Nell'edizione 2007-2008 per vincere il viaggio bastava che la ruota si fermasse sullo spicchio, mentre nell'edizione 2008-2009 per vincerlo bisognava chiamare una consonante, che doveva essere presente nella frase, altrimenti non si vinceva nulla e si cedeva il turno al concorrente successivo.\nInfine, nell'ultimo round, c'era uno spicchio pi\u00f9 stretto degli altri (che occupava solo uno degli spazi tra i pioli e non tre come gli altri spicchi) che poteva valere 1.000, 1.500, 2.000 o 2.500 \u20ac (eccetto nella prima puntata della stagione 2007-2008, in cui ha avuto valore di ben 10.000 \u20ac), protetto da due \"bancarotta\" anch'esse strette, quindi molto ricco, difficile da centrare e disastroso se mancato di poco, che faceva guadagnare la grande somma sempre uguale, indipendentemente da quante lettere si scoprivano.\nLa fase finale.\nIn questa fase, il concorrente che aveva accumulato il montepremi pi\u00f9 alto nelle quattro manches veniva condotto in un'altra parte dello studio, dove doveva girare un'altra piccola ruota in cui ad ogni spicchio corrispondevano buste che avevano un valore massimo di 100.000 \u20ac oppure consentivano di vincere un'automobile.\nNella frase finale il meccanismo di scelta delle lettere divenne pi\u00f9 simile a quello della versione statunitense: inizialmente venivano scoperte, se presenti nella frase, tre consonanti ed una vocale bonus (R, S, T ed E, che sono le lettere pi\u00f9 frequenti nel vocabolario della lingua italiana) pi\u00f9 altre tre consonanti ed una vocale a scelta del concorrente, per un totale di otto lettere; inoltre, differentemente dalle edizioni di Bongiorno, il tema della frase veniva dato prima di scoprire le lettere. Il concorrente disponeva poi di 30 secondi di tempo per pensare alla frase: se la indovinava vinceva il contenuto della busta (una somma di denaro oppure l'automobile) sommato a quello acquisito nella fase a round, in caso contrario vinceva solamente il montepremi conquistato durante i precedenti round. In ogni caso, nell'edizione dell'annata 2007-2008, chi arrivava alla fase finale di una puntata veniva nominato campione e tornava di diritto alla puntata successiva.\nPuntate speciali.\nNel marzo 2008, sempre con la conduzione di Enrico Papi, venne realizzata una versione speciale con concorrenti VIP in onda in prima serata su Italia 1. Anche in questo caso, il montepremi fu devoluto in beneficenza. I personaggi VIP furono presenti anche in alcune puntate della stagione 2008-2009, in due occasioni diverse (nella prima settimana di programmazione ed in seguito durante il periodo natalizio).\nLe vallette.\nIl ruolo della valletta era particolarmente importante nel format di \"La ruota della fortuna\"; a lei era affidato il compito di rivelare le lettere nel tabellone che celava la frase da indovinare. Fino alla stagione 1996-1997 la valletta doveva girare a mano le caselle che si illuminavano. Da quella successiva il tabellone elettromeccanico venne sostituito da un pi\u00f9 tecnologico schermo digitale, in cui, per mantenere intatta la formula del programma e giustificare la presenza in studio della valletta, si fece in modo che per far apparire le lettere bastasse toccare una sola casella a caso tra quelle illuminate (facendo ci\u00f2 si scoprivano tutte le caselle contenenti la lettera chiamata dal concorrente). Nelle edizioni di Papi invece la valletta doveva nuovamente toccare tutte le caselle una per una.\nLa regia della trasmissione.\nNel periodo in cui il gioco \u00e8 andato in onda su Odeon TV, la regia del programma era di Franco Bianca.\nIn seguito al passaggio della trasmissione alla Fininvest, nel 1989 la regia \u00e8 stata affidata a Mario Bianchi, che aveva gi\u00e0 diretto varie trasmissioni dello stesso Mike Bongiorno, tra le quali \"Superflash\", \"Bis\", \"Pentatlon\", \"Telemike\", \"Tris\" e \"Tutti x uno\"; il regista era spesso chiamato in causa da Mike che, al momento di lanciare le pause pubblicitarie, diceva \u00abCediamo la parola a Mario Bianchi\u00bb. Bianchi \u00e8 rimasto alla regia del programma per sedici anni, ad eccezione dell'edizione estiva del 1995, in cui \u00e8 stato sostituito da Walter Borsani.\nNelle edizioni di Enrico Papi la regia \u00e8 stata affidata a Giuliana Baroncelli, gi\u00e0 regista dello storico quiz di Italia 1 \"Sarabanda,\" condotto sempre da Papi; la nuova versione de \"La ruota della fortuna\" aveva dunque ereditato da \"Sarabanda\" conduttore, regista, autori, emittente e fascia oraria di programmazione.\nStudi.\nL'edizione in onda su Odeon TV, condotta da Casti, andava in onda dagli studi collocati in viale Legioni Romane 43 a Milano.\nLa prima edizione di Canale 5 in onda nel 1989 \u00e8 stata registrata presso lo studio 10 del Centro di produzione Mediaset di Cologno Monzese.\nDalla stagione 1989-1990 alla prima parte della stagione 1994-1995, le registrazioni della trasmissione si tenevano presso lo Studio One (\"Bravo Productions\") di via Mambretti 9/13 a Milano; dalla seconda parte della stagione 1994/1995 fino alla stagione 2002-2003, l'ultima condotta da Mike Bongiorno, fu deciso di registrare il quiz nello studio 7 del Centro di produzione Mediaset di Cologno Monzese.\nDal 2007 al 2009, con la conduzione di Enrico Papi, le registrazioni si trasferirono a Roma, presso gli studi del Centro Titanus Elios di via Tiburtina.\nAutori e giudici di gara.\nRuolo fondamentale era ricoperto dagli autori della trasmissioni, responsabili della creazione delle frasi e dei giochi, e dei giudici di gara. In particolare questi ultimi venivano spesso chiamati in causa del conduttore nel caso ci si trovasse di fronte a momenti controversi dal punto di vista del regolamento o per chiarire qualcosa inerente alla frase indovinata.\nI giudici di gara erano:\nDi seguito, un elenco dei principali autori e dei giudici di gara:\nGioco in scatola.\nCome spesso \u00e8 accaduto per i pi\u00f9 importanti giochi televisivi, anche questo quiz \u00e8 stato sfruttato per la realizzazione di un gioco in scatola acquistabile nei negozi di giocattoli.\nLa prima edizione \u00e8 stata realizzata gi\u00e0 nel 1975, pi\u00f9 di una decina di anni prima della partenza della trasmissione, e si basava sul format statunitense originale del gioco, e come esso era intitolato \"Wheel of Fortune\". A partire dal 1987 \u00e8 stata realizzata una versione italiana del gioco, basata sul programma \"La ruota della fortuna\" in onda in quell'anno su Odeon TV. A partire dal 1989, fu modificata la confezione con l'inserimento sulla scatola di una foto di Mike Bongiorno, nel frattempo divenuto il padrone di casa della trasmissione, e il logo dell'emittente sulla ruota. Anche il contenuto della scatola fu modificato e la ruota stessa. Un ulteriore cambiamento \u00e8 stato realizzato nel 1992, con la modifica di coperchio e contenuto del gioco e l'inserimento di due collage, raffiguranti il conduttore e la valletta di quel periodo, Paola Barale.\nNel 1993 \u00e8 uscita la seconda edizione del gioco in scatola, con nuove schede per indovinare le soluzioni e una lavagna riscrivibile, mentre dal 1995 \u00e8 cambiato nuovamente tutto il contenuto del gioco e sul coperchio erano stati inseriti il nuovo logo del quiz ed il collage di Antonella Elia, nuova valletta del gioco. Successivamente sono state prodotte altre nuove versioni del gioco."}
{"id": "230378", "revid": "484362", "url": "https://it.wikipedia.org/wiki?curid=230378", "title": "Adsorbimento", "text": "L'adsorbimento (dal latino \"adsorbere\", termine composto dalla preposizione \"ad\", a, e dal verbo \"sorbere\", assorbire lentamente, bere a centellini) \u00e8 un fenomeno chimico-fisico che consiste nell'accumulo di una o pi\u00f9 sostanze fluide (liquide o gassose) sulla superficie di un condensato (solido o liquido). Nel fenomeno dell'adsorbimento le specie chimiche (molecole, atomi o ioni) instaurano tra loro un'interazione di tipo chimico-fisico (attraverso forze di Van der Waals o legami chimici intermolecolari) sulla superficie di separazione tra due diverse fasi (tale superficie \u00e8 detta \"interfase\").\nGeneralit\u00e0.\nCome risultato dell'interazione tra le particelle ed il mezzo di adsorbimento (detto \"adsorbente\" o \"substrato\"), si pu\u00f2 ottenere una separazione dei componenti di una miscela, in quanto uno o pi\u00f9 componenti restano adsorbiti, mentre altri componenti non rimangono adsorbiti (o si adsorbono meno velocemente); ad esempio facendo passare una corrente di aria (che \u00e8 essenzialmente una miscela costituita da azoto e ossigeno) su un letto adsorbente, l'azoto si adsorbe con pi\u00f9 facilit\u00e0 dell'ossigeno, per cui i due componenti risultano separati.\nUn altro risultato ottenibile dall'adsorbimento \u00e8 il differimento delle varie specie chimiche nel tempo, come avviene nel caso della cromatografia su colonna, in cui le specie chimiche presenti nell'alimentazione escono dall'apparecchiatura in tempi differenti, a seconda di quanto sia forte l'interazione tra ciascuna specie chimica e l'adsorbente.\nL'adsorbimento influisce sul \"movimento\" di molecole, atomi o ioni. Infatti vengono persi in parte i loro gradi di libert\u00e0 traslazionali, ma non quelli vibrazionali e rotazionali. Si pu\u00f2 intendere l'adsorbimento come un \"vincolo\" al movimento delle molecole che pu\u00f2 essere causato da una fase solida, che nel caso in cui sia polare, trattiene le specie chimiche polari (tra cui molecole polari o ioni) e respinge quelle apolari, mentre nel caso in cui sia apolare, trattiene le specie chimiche apolari e respinge quelle polari.\nIl fenomeno dell'adsorbimento viene largamente sfruttato in applicazioni scientifiche ed industriali, tra le quali le tecniche di analisi (cromatografia, gascromatografia e cromatografia liquida ad alta prestazione), nelle reazioni di catalisi eterogenea e in molte tecnologie di depurazione, decolorazione e recupero di sostanze da correnti in cui sono presenti in bassa concentrazione.\nIl fenomeno opposto all'adsorbimento \u00e8 il \"desorbimento\" e consiste nel rilascio delle sostanze precedentemente adsorbite sulla superficie dell'adsorbente.\nStoria.\nI primi esperimenti quantitativi sull'adsorbimento sono attribuiti a Carl Scheele e Felice Fontana, i quali studiarono tra il 1773 e il 1777 l'adsorbimento di gas su carbone vegetale e argilla. Tale carbone vegetale prese in seguito il nome di \"carbone attivo\".\nNel 1814 Nicolas-Th\u00e9odore de Saussure effettu\u00f2 i suoi studi sull'adsorbimento, che lo portarono a concludere che il fenomeno di adsorbimento dei gas avviene sprigionando calore (cio\u00e8 \u00e8 un processo esotermico) e che una prerogativa essenziale perch\u00e9 avvenga tale fenomeno \u00e8 l'elevata porosit\u00e0 del materiale adsorbente.\nIl termine \"adsorbimento\" fu introdotto nel 1881 dallo studioso H. Kayser, che assieme a Chappuis indag\u00f2 l'influenza della pressione sulla quantit\u00e0 di gas adsorbito su carbone attivo.\nTra il 1914 e 1918 venne sviluppata il modello di Langmuir, che introdusse per la prima volta il concetto di adsorbimento \"monostrato\". Questi e altri studi valsero a Irving Langmuir nel 1932 il Premio Nobel per la chimica per i suoi contributi alla chimica delle superfici.\nAl 1938 risale il concetto di adsorbimento \"multistrato\" ad opera di Stephen Brunauer, Paul H. Emmett e Edward Teller (da cui l'acronimo \"BET\", costruito dalle iniziali dei loro cognomi, che indica il modello da essi sviluppato).\nNel 1940 gli scienziati Brunauer, Lola S. Deming, W. Edwards Deming e Edward Teller sviluppano una classificazione delle isoterme di adsorbimento (detta \"classificazione BDDT\") che verr\u00e0 poi consigliata dalla IUPAC per una descrizione pi\u00f9 completa del fenomeno di adsorbimento.\nTipologie di adsorbimento.\nAdsorbimento chimico e adsorbimento fisico.\nA seconda del tipo di interazioni che si manifestano tra adsorbato (o \"soluto\") e adsorbente (o \"substrato\"), l'adsorbimento pu\u00f2 essere definito di tipo \"fisico\" (anche detto fisisorbimento) se vengono coinvolti legami deboli di tipo intermolecolare (ad esempio legami di van der Waals), o di tipo \"chimico\" (anche detto chemisorbimento) se vengono coinvolti legami forti di tipo intramolecolari (tra ioni o veri e propri legami covalenti).\nL'adsorbimento di tipo fisico ha dei valori di formula_1 (entalpia di formazione dei legami adsorbente-adsorbato) di circa 20 kJ\u00b7mol\u22121, mentre l'adsorbimento di tipo chimico ha dei valori di formula_2 dieci volte superiori, intorno a 200 kJ\u00b7mol\u22121.\nAdsorbimento omogeneo e adsorbimento eterogeneo.\nL'adsorbimento pu\u00f2 essere classificato, a seconda delle fasi coinvolte, in:\nAdsorbimento specifico e non specifico.\nUno ione \u00e8 adsorbito in maniera \"specifica\" alla superficie del materiale adsorbente se tra lo ione adsorbito e la superficie prevalgono interazioni a corto raggio, mentre \u00e8 adsorbito in maniera \"non specifica\" se tra lo ione adsorbito e la superficie si manifestano solo interazioni a lungo raggio.\nNel caso di adsorbimento non specifico lo ione mantiene il suo guscio di solvatazione (per cui non \u00e8 a diretto contatto con la superficie del materiale adsorbente), mentre nel caso di adsorbimento specifico non \u00e8 solvatato (per cui pu\u00f2 arrivare ad essere in contatto con la superficie del materiale adsorbente).\nIsoterme di adsorbimento.\nNella trattazione dell'adsorbimento si fa uso di un parametro chiamato \"capacit\u00e0 di adsorbimento\" formula_3, che \u00e8 definita dal rapporto della massa di soluto (o \"adsorbato\") rispetto alla massa di adsorbente (o \"substrato\"):\nLe isoterme di adsorbimento rappresentano la variazione della \"capacit\u00e0 adsorbente\" rispetto alla concentrazione (o pressione parziale nel caso di gas) di soluto nel fluido da trattare.\nSi parla di \"isoterme favorevoli\" quando queste presentano concavit\u00e0 verso il basso, di \"isoterme sfavorevoli\" quando presentano concavit\u00e0 verso l'alto, e di \"isoterme lineari\" quando la massa di soluto varia linearmente con la massa di adsorbente.\nInoltre si parla di \"isoterme di adsorbimento irreversibili\" quando tra adsorbente e adsorbato si instaurano dei legami tanto forti che \u00e8 impossibile invertire l'operazione di adsorbimento trattando il letto con fluido fresco (questo metodo viene detto \"rigenerazione\"). Si hanno isoterme irreversibili nel caso di adsorbimento chimico.\nLe isoterme di adsorbimento per sistemi monocomponente (cio\u00e8 nei quali l'adsorbato sia costituito da una singola specie chimica) sono state classificate in maniera pi\u00f9 dettagliata nel 1940 da Brunauer assieme a Lola S. Deming, W. Edwards Deming e Edward Teller in 5 tipologie differenti, in base alla loro forma. Tale classificazione \u00e8 detta \"classificazione di Brunauer\" o \"classificazione BDDT\", dove tale acronimo indica le iniziali dei cognomi degli scienziati che l'hanno sviluppata. Secondo la classificazione BDDT, le isoterme favorevoli corrispondono al tipo I, mentre le isoterme sfavorevoli corrispondono al tipo III. La forma dell'isoterma dipende principalmente dalle dimensioni dei pori dell'adsorbente e dalla temperatura del sistema.\nNel 1974 le isoterme di adsorbimento sono state classificate anche da Giles, che le ha distinte in quattro classi e cinque sottogruppi per ogni classe.\nLe varie forme assumibili dalle isoterme di adsorbimento sono descritte da altrettante equazioni.\nDi seguito sono esposte le principali equazioni che modellano la cinetica di adsorbimento. Le equazioni sono presentate dalla pi\u00f9 semplice alla pi\u00f9 complessa, nel senso che in ogni equazione viene aggiunto un termine che implica una condizione particolare del sistema (per esempio la condizione di soluzione diluita o la presenza di interazioni tra siti vicini). Nella trattazione seguente \"a\" indica l'attivit\u00e0, K \u00e8 la costante di dissociazione dell'analita dalla superficie di adsorbimento e formula_5 \u00e8 la frazione di superficie ricoperta dall'analita.\nIsoterma di Henry.\n\u00c8 la forma di adsorbimento pi\u00f9 semplice, usata soprattutto quando si ha a che fare con fasi gassose, e per l'adsorbimento di sostanze idrofobiche in soluzioni acquose.\nSi ipotizza che tutte le interazioni siano trascurabili, che i coefficienti di attivit\u00e0 siano unitari e che la frazione di adsorbimento formula_5 sia molto piccola.\nL'equazione dell'isoterma di Henry si esprime come:\nessendo:\nIsoterma di Freundlich.\nQuesta equazione \u00e8 la generalizzazione dell'isoterma di Henry nel caso in cui i coefficienti stechiometrici non siano in rapporto 1:1.\nIsoterma di Langmuir.\nL'isoterma di Langmuir descrive sistemi semplici che si avvicinano alle condizioni di idealit\u00e0. L'isoterma di Langmuir \u00e8 favorevole (tipo I secondo la classificazione BDDT). L'adsorbimento secondo Langmuir si basa su quattro condizioni essenziali:\nSecondo questo modello, la velocit\u00e0 di adsorbimento formula_10 \u00e8 pari a:\nessendo:\nLa velocit\u00e0 di desorbimento formula_18 \u00e8 invece pari a:\nLa condizione di equilibrio corrisponde all'uguaglianza tra le due velocit\u00e0 (equilibrio dinamico), da cui si ottiene l'equazione dell'isoterma di Langmuir:\nin cui \"K\" \u00e8 la costante di equilibrio di adsorbimento.\nLa costante di dissociazione formula_21 si considera costante nell'intervallo di analisi e varia con la temperatura secondo la legge:\ndove A e formula_23 sono costanti che hanno carattere entalpico ed entropico rispettivamente.\nIsoterma di Langmuir sigmoidale.\nQuando vengono rispettate le condizioni per l'adsorbimento di Langmuir ma i rapporti stechiometrici tra la specie adsorbente e solvente non \u00e8 1:1, la curva acquista una forma sigmoidale. L'espressione matematica \u00e8 similare all'equazione di Langmuir, a parte il fatto che alcune variabili sono elevate per un coefficiente z (con z = 2, 3, ...). Tale coefficiente deve essere uguale sia per la specie che viene adsorbita (formula_24) che per il solvente (formula_25) adsorbito sulla superficie adsorbente.\nIsoterma di Volmer.\nRappresenta una variante della equazione di Langmuir. Essa si applica quando le condizioni della Langmuir non sono rispettate \"in toto\".\nIsoterma di Frumkin.\nQuesta isoterma \u00e8 anche nota con il nome di isoterma di T\u00ebmkin, Fowler-Guggenheim. Tale equazione include l'interazione tra adsorbandi, repulsiva o attrattiva, a seconda che l'esponente sia negativo o positivo.\nAll'equazione di Langmuir viene aggiunto un termine di interazione formula_28:\ndove formula_30 ha l'espressione:\nIsoterma di Van der Waals.\nL'isoterma di Van der Waals (o isoterma di Hill-De Boer) descrive un sistema in cui vi sono interazioni tra solvente e soluto. L'equazione descrive questa interazione con due termini aggiuntivi, formula_28 e formula_33.\nIl primo di questi termini descrive l'interazione tra due molecole adsorbite. L'interazione pu\u00f2 essere dovuta a forze attrattive o repulsive, che agiscono proporzionalmente alla concentrazione e alle dimensioni della molecola adsorbanda (\"effetto sterico\"). Per esempio due molecole adsorbenti possono interagire presso lo stesso sito adsorbente, \"competendo\" per l'adsorbimento su tale sito o per l'adsorbimento su un sito vuoto, stericamente impedito da molecole vicine. Il secondo termine \u00e8 legato a forze repulsive o attrattive nell'interazione tra molecole di solvente e di soluto adsorbite. Le molecole di soluto, per esempio, avranno una tendenza maggiore ad essere adsorbite, ma troveranno molecole di solvente nei siti di adsorbimento con cui interagiranno.\nL'equazione completa \u00e8 descritta dalla seguente formula:\nIsoterma BET.\nL'isoterma di Stephen Brunauer, Paul H. Emmett ed Edward Teller o isoterma BET (dalle iniziali dei loro cognomi), sviluppata nel 1938, \u00e8 utilizzata per descrivere l'adsorbimento su superfici da fase vapore. In tale modello \u00e8 contemplato l'adsorbimento multistrato e si distinguono due possibili interazioni fondamentali: adsorbato-superficie e adsorbato-adsorbato \"verticale\" (interazione attrattiva). L'interazione adsorbato-adsorbato verticale \u00e8 indipendente dallo strato considerato, mentre l'interazione adsorbato-adsorbato nello stesso monostrato (orizzontale) \u00e8 considerata trascurabile rispetto all'interazione adsorbato-superficie. Il sistema \u00e8 composto quindi da infiniti monostrati che seguono il modello di Langmuir.\nL'equazione BET \u00e8:\nin cui formula_36 e formula_37 sono le pressioni all'equilibrio dinamico e la pressione di saturazione degli adsorbati alla temperatura di adsorbimento, formula_38 \u00e8 la quantit\u00e0 di vapore adsorbita (in unit\u00e0 di volume), formula_39 \u00e8 la quantit\u00e0 adsorbita in un monostrato e formula_40 \u00e8 la costante BET, pari a:\nin cui formula_42 \u00e8 l'entalpia di adsorbimento del primo strato (quello che interagisce con la superficie) e formula_43 rappresenta l'entalpia per tutti gli altri strati ed equivale all'entalpia di liquefazione.\nSe consideriamo un grafico con formula_44 sull'asse delle ordinate e formula_45 sull'asse delle ascisse (il cosiddetto \"grafico BET\") l'equazione vista sopra corrisponde ad una funzione lineare (cio\u00e8 una retta).\nIn particolare, si vede sperimentalmente che la relazione \u00e8 lineare nell'intervallo formula_46.\nA partire dalla pendenza della retta e dal valore dell'intercetta sull'asse delle ordinate \u00e8 possibile stimare la quantit\u00e0 di vapore adsorbita per monostrato formula_39 e la costante BET formula_40.\nModelli di adsorbimento.\nIl fenomeno dell'adsorbimento pu\u00f2 essere analizzato con tre modelli principali:\nModello del doppio strato elettrico.\nTale modello ipotizza la formazione di un doppio strato formato da molecole trattenute da forze di tipo elettrostatico. Per tale motivo \u00e8 spesso adoperato nei sistemi ionici. Un piccolo accorgimento ci permette di usare l'ipotesi di un doppio strato elettrico anche in caso di sostanze non ioniche purch\u00e9 si possa descrivere un potenziale di interazione.\nSecondo la propria natura, una sostanza pu\u00f2 essere polare (ossidi, argille, silicati) o idrofoba (carbone, superfici polimeriche). L'unit\u00e0 base di una sostanza (molecola, unit\u00e0 polimerica, ecc.) viene ipotizzata o completamente polare (carica) o completamente apolare. Poich\u00e9 in realt\u00e0 sostanze completamente apolari non esistono (condizione ideale), ci riferiamo a delle frazioni di carica contenute nell'unit\u00e0 base. Questo modo di vedere la carica della sostanza ci permette di descrivere indifferentemente l'adsorbimento di tipo fisico e di tipo chimico variando l'intensit\u00e0 del potenziale tra unit\u00e0 base di molecole differenti.\nL'adsorbimento sar\u00e0 funzione del potenziale di interazione formula_49 tra la sostanza adsorbente e la sostanza adsorbita.\nSi former\u00e0 un \"doppio strato elettrico\" tra la superficie adsorbente e la superficie adsorbita.\nIl doppio strato elettrico pu\u00f2 essere descritto dal modello di \"Gouy-Chapman (GC)\".\nQuesto \u00e8 migliorato con il modello di \"Stern-Gouy-Chapman (SGC)\". Questi modelli possono usarsi per soluzioni diluite, ma non per sistemi ad alta concentrazione i quali deviano il loro comportamento a causa delle interazioni tra particelle dello stesso tipo.\nModello Gouy-Chapman (GC).\nIl modello di Gouy-Chapman usa le seguenti condizioni:\nLa distribuzione di carica nello strato diffuso \u00e8 descritta dalla distribuzione di Poisson:\ndove formula_49 \u00e8 il potenziale del doppio strato elettrico, formula_52 la permittivit\u00e0 elettrica del vuoto, formula_53 \u00e8 la costante dielettrica media del mezzo, formula_54 \u00e8 la densit\u00e0 di carica volumetrica alla distanza x.\nLa distribuzione di ioni (o di particelle aventi una carica parziale) \u00e8 data dalla distribuzione di Boltzmann:\ndove formula_56 \u00e8 la concentrazione, formula_57 \u00e8 la valenza dello ione \"i\" (incluso il segno) (o della particella con carica parziale) alla distanza x, formula_58 \u00e8 la concentrazione del bulk della specie \"i\", F la costante di Faraday, R e T sono rispettivamente la costante dei gas e la temperatura assoluta.\nLa densit\u00e0 di carica superficiale \u00e8 data dalla somma delle concentrazioni delle cariche positive e negative:\nL'equazione che descrive la variazione di formula_49 al variare della distanza nello strato diffuso nel doppio strato elettrico \u00e8 data dalle equazioni:\nL'equazione precedente pu\u00f2 essere approssimata e ogni approssimazione rispecchia il sistema preso in considerazione.\nQuando il sistema raggiunge l'equilibrio viene anche equilibrata la carica della superficie con la carica dello strato diffuso e per il principio di elettroneutralit\u00e0 del sistema si ha:\nLa relazione tra la densit\u00e0 di carica superficiale e il potenziale si ottiene combinando la precedente equazione con l'equazione di Poisson:\nSi definisce la quantit\u00e0 di sostanza formula_64 contenuta sulla superficie adsorbente come \"eccesso superficiale\" formula_65. L'eccesso superficiale per unit\u00e0 di superficie formula_15 \u00e8 definito da:\nL'eccesso superficiale (la quantit\u00e0 di anioni e cationi che compensano la carica superficiale) nello strato diffuso \u00e8 dato da:\nModello Stern-Gouy-Chapman (SGC).\nQuesto modello propone di dividere il doppio strato elettrico in due zone:\nLo strato diffuso \u00e8 analizzato con il modello GC. Lo strato di Stern nel caso pi\u00f9 semplice \u00e8 privo di cariche (cariche trascurabili per esempio dipoli istantanei) (superficie piana) e il potenziale diminuisce linearmente da formula_69 (potenziale della superficie adsorbente) fino a formula_70 (potenziale del piano di Stern).\nLa formula_70 \u00e8 pi\u00f9 piccola di formula_69. La caduta di potenziale formula_73 \u00e8 legata alla capacit\u00e0 formula_74 dello strato di Stern:\ndove C \u00e8 definita da\nIl potenziale del doppio strato elettrico formula_49 sar\u00e0 dato dalla somma del potenziale della superficie adsorbente formula_69, dal potenziale dello strato di Stern e dal potenziale dello strato diffuso formula_70:\nSe si usa il modello GC lo strato di Stern non esiste e l'ultimo termine della precedente \u00e8 nullo.\nModello di azione di massa.\nQuesto modello tratta l'adsorbimento come una vera e propria reazione chimica dove si pu\u00f2 stabilire una costante di equilibrio K che regoli il processo. Dalla costante K si ricava l'equazione di adsorbimento che pu\u00f2 essere semplificata considerando le condizioni del sistema.\nSi consideri una soluzione contenente un analita che pu\u00f2 essere adsorbito su una superficie adsorbente. Si stabilisce un equilibrio tra le specie in soluzione:\nLe condizioni sopra riportate rispecchiano un sistema reale e complesso. Spesso una o pi\u00f9 condizioni possono essere trascurate cos\u00ec da semplificare il sistema.\nIn soluzione si stabilisce il seguente equilibrio tra il solvente adsorbito, solvente in soluzione, soluto adsorbito e soluto in soluzione:\ndove con A si indica il solvente e con B si indica il soluto; i pedici \"ad\" e \"s\" indicano rispettivamente adsorbito e soluzione. Per semplicit\u00e0 si ipotizza che le particelle dell'analita siano tutte identiche e che il processo di adsorbimento avvenga in un solo stadio. Se cos\u00ec non fosse dovremmo considerare una funzione di distribuzione dell'analita secondo le dimensioni e tante equazioni quanti sono gli equilibri instaurati in soluzione.\nSi consideri anche il solvente perch\u00e9 per soluzioni non diluite la sua attivit\u00e0 non \u00e8 unitaria e nel processo di adsorbimento le molecole di solvente vengono spostate dalle molecole dell'analita.\nLa costante di equilibrio viene scritta in funzione delle attivit\u00e0 \"a\" (se la soluzione \u00e8 diluita in funzione delle concentrazioni).\ndove n, m, c, d sono i coefficienti stechiometrici.\nL'equazione di equilibrio pu\u00f2 essere scritta dividendo i contributi di concentrazione e dei coefficienti di attivit\u00e0:\nQuesta equazione generale pu\u00f2 essere semplificata prendendo in considerazione le condizioni del sistema in esame. Le concentrazioni vengono indicate con la frazione molare formula_5. I coefficienti di attivit\u00e0 sono spesso trascurati cos\u00ec verranno ricavate le equazioni di adsorbimento di Henry, Langmuir e Langmuir sigmoidale. Considerando il coefficiente di attivit\u00e0 del soluto adsorbito si ricava l'equazione di Frumkin (vedere in seguito). Se si considerano gli altri coefficienti di attivit\u00e0 si possono ricavare altre curve di adsorbimento\nMetodo termodinamico.\nSi applicano i concetti della termodinamica partendo dal potenziale chimico.\nAll'equilibrio il potenziale chimico della sostanza adsorbita e della sostanza adsorbente sono uguali:\ndove i pedici s e b hanno, rispettivamente, il significato di superficie e di bulk.\nL'espressione del potenziale chimico \u00e8:\ndove \"a\" rappresenta l'attivit\u00e0, c la concentrazione ed f il coefficiente di attivit\u00e0 del soluto.\nPer conoscere la concentrazione del soluto sulla superficie si possono usare delle espressioni che legano la concentrazione nella fase bulk con la concentrazione superficiale come ad esempio nell'equazione di Langmuir formula_88.\n\u00c8 possibile ricavare queste espressioni dai modelli SGC e dal modello di azione di massa.\nConsiderando le tre equazioni precedenti e l'espressione della concentrazione c si ricava un'equazione del potenziale chimico riferita alla superficie adsorbente:\nL'espressione di formula_91 cambia secondo il sistema preso in considerazione.\nPer esempio per l'isoterma di Langmuir:\nmentre per l'isoterma di Frumkin si ha:\nLa variazione di potenziale chimico formula_94 \u00e8 legata al lavoro di eccesso superficiale, secondo il modello di Adolphs e Setzer, dalla relazione:\ndove formula_96 \u00e8 il lavoro di eccesso superficiale, formula_97 \u00e8 la quantit\u00e0 adsorbita, formula_94 la variazione di potenziale chimico.\nApplicazioni scientifiche e tecnologiche.\nOperazione unitaria di adsorbimento.\nDal punto di vista impiantistico, l'adsorbimento di gas viene in genere realizzato in apparecchiature a letto fisso, sebbene sia possibile utilizzare anche apparecchiature a letto mobile e a letto fluidizzato. L'adsorbimento di liquidi viene invece svolto in apparecchiature a letto fisso, a letto mobile e in recipienti agitati.\nIn ambito industriale, l'operazione di adsorbimento viene sfruttata in diverse applicazioni, tra cui: la separazione di ossigeno da azoto, la potabilizzazione delle acque, la rimozione di pigmenti da soluzioni acquose, nel processo di raffinazione dello zucchero e nel processo di essiccamento di correnti gassose.\nMateriali adsorbenti.\nIl solido adsorbente \u00e8 scelto in base alla sua affinit\u00e0 specifica con il soluto da adsorbire (data dalla natura dei gruppi funzionali del solido adsorbente) e dalle dimensioni dei pori, e pu\u00f2 essere costituito da:\nI materiali adsorbenti idrofili adsorbono con pi\u00f9 facilit\u00e0 le sostanze polari (come l'acqua), mentre i materiali adsorbenti idrofobici adsorbono con pi\u00f9 facilit\u00e0 le sostanze apolari.\nI pori del materiale adsorbente vengono classificati secondo le raccomandazioni della IUPAC in:\nIl materiale adsorbente viene utilizzato generalmente sotto forma di granuli del diametro di 1\u201310\u00a0mm, aventi aree superficiali intorno a 200-1.500\u00a0m2/g.\nTalvolta i granuli sono costituiti dall'associazione di due diversi materiali: in tal caso si ha la presenza di un materiale detto \"supporto\" che presenta mesopori e macropori. Tale supporto costituisce circa il 10-20% in peso.\nRigenerazione del letto granulare.\nLe operazioni di adsorbimento avvengono tramite cicli successivi di adsorbimento e desorbimento. Tale fase di desorbimento, detta \"rigenerazione\", ha lo scopo di rinnovare la fase solida granulare, depurandola dal soluto adsorbito. In pratica si interrompe ciclicamente il processo di adsorbimento (non appena il letto granulare si \u00e8 quasi completamente saturato) inviando ciclicamente una corrente in direzione opposta a quella dell'alimentazione, che si arricchisce del soluto contenuto nel letto granulare, purificando il letto adsorbente.\nLa rigenerazione pu\u00f2 essere svolta principalmente tramite due vie:\nAltri metodi, meno utilizzati, sono:\nLe metodiche di rigenerazione \"pressure swing\" e \"thermal swing\" possono essere utilizzate indifferentemente, per cui la scelta tra quale delle due utilizzare dipende esclusivamente da fattori economici.\nUn esempio di rigenerazione \"pressure swing\" \u00e8 dato dall'operazione di arricchimento di ossigeno e azoto; in questo caso vengono utilizzati due letti adsorbenti, che funzionano alternativamente da letto adsorbente per l'azoto (che viene adsorbito con pi\u00f9 facilit\u00e0 dell'ossigeno, avendo diametro molecolare minore) e da letto rigenerante. Un sistema di valvole indirizzano la corrente gassosa (aria) verso uno o l'altro letto.\nUn'alternativa alla rigenerazione \u00e8 la sostituzione dell'intero letto granulare, ma questo avviene solo nel caso in cui l'adsorbente abbia basso valore intrinseco e se la fase che si \u00e8 interessati a recuperare \u00e8 quella fluida.\nRiattivazione del letto granulare.\nQuando non sia possibile allontanare l'adsorbato dall'adsorbente tramite le metodiche di rigenerazione (ad esempio nel caso in cui l'adsorbato abbia una volatilit\u00e0 moto bassa), \u00e8 necessario ricreare la struttura porosa dell'adsorbente; tale processo viene detto \"riattivazione\".\nAdsorbimento di tensioattivi.\nI tensioattivi sono classificati in ionici e non-ionici e possono essere adsorbiti su una superficie idrofila (polare) o idrofoba. Le combinazioni possibili sono\nLe differenti posizioni delle molecole di tensioattivo sulla superficie adsorbente determinano le interazioni tra adsorbito e adsorbente.\nDivideremo le quattro condizioni in due sezioni: tensioattivi non-ionici e tensioattivi ionici.\nAdsorbimento di tensioattivi non-ionici.\nL'adsorbimento di tensioattivi non-ionici segue in molto casi l'isoterma di Langmuir o una sua versione modificata. A basse concentrazioni di tensioattivo la superficie adsorbente \u00e8 scarsamente ricoperta e l'interazione tensioattivo-tensioattivo \u00e8 trascurabile. Si instaurano legami tipo Van der Waals. Per una superficie idrofoba l'interazione \u00e8 regolata dalla catena alchilica del tensioattivo (parte idrofoba), mentre per una superficie polare l'interazione \u00e8 dominata dalla catena EO del tensioattivo. L'aumento della lunghezza della catena determina una diminuzione dell'adsorbimento, mentre l'aumento della temperatura aumenta l'adsorbimento causa la desolvatazione della catena. Continuando ad aumentare la concentrazione di tensioattivo, le interazioni tensioattivo-tensioattivo diventano significative, ma l'adsorbimento dipender\u00e0 sempre dalla catena idrofoba o dalla catena EO secondo la natura della superficie adsorbente.\nIn prossimit\u00e0 della cmc il tensioattivo tende a formare aggregati causando una variazione dell'orientazione delle molecole di tensioattivo. Per superfici polari interagisce la catena EO e la molecola di tensioattivo si dispone verticalmente; si ha una superficie idrofoba che all'aumentare della concentrazione di tensioattivo forma un doppio strato o un aggregato micellare. Se la superficie \u00e8 apolare si possono ipotizzare almeno due strutture, la prima dove il tensioattivo \u00e8 disposto verticalmente, con la catena alchilica rivolta alla superficie adsorbente, e la seconda struttura a formare delle \"emicelle\". Queste strutture sono abbastanza impaccate da ricoprire la superficie quasi interamente. Si forma una superficie con carattere ionico.\nAdsorbimento di tensioattivi ionici.\nLa caratterizzazione di tensioattivi su superfici idrofile \u00e8 descritta da due modelli: \"modello di orientazione inversa\" (reverse orientation model) e \"modello bistrato\" (bilayer model).\nNel primo modello il tensioattivo \u00e8 legato alla superficie da forze elettrostatiche che, aumentando la concentrazione, formano emicelle. La testa polare del tensioattivo \u00e8 rivolta alla superficie adsorbente creando una superficie idrofoba. Questa superficie lega altre molecole di tensioattivo formando un altro strato e la carica originaria della superficie \u00e8 invertita.\nNel modello bilayer la superficie adsorbente \u00e8 legata a strutture impaccate quali doppi strati o micelle (admicelle = micelle adsorbite) in prossimit\u00e0 della cmc, ma non forma emicelle a basse concentrazione di tensioattivo.\nCattura dell'anidride carbonica.\nIl processo di adsorbimento pu\u00f2 essere utilizzato per la rimozione dell'anidride carbonica dai gas industriali. La sorption enhanced water gas shift (SEWGS) \u00e8 una tecnologia per la cattura dell'anidride carbonica in pre-combustione che combina la cattura della CO2 attraverso un processo di adsorbimento con la reazione di water gas shift, producendo un flusso di idrogeno ad alta pressione a partire dal gas di sintesi."}
{"id": "230379", "revid": "486946", "url": "https://it.wikipedia.org/wiki?curid=230379", "title": "Partito Liberal Democratico Europeo", "text": ""}
{"id": "230380", "revid": "741067", "url": "https://it.wikipedia.org/wiki?curid=230380", "title": "Corey Yuen", "text": "Biografia.\nHa frequentato, insieme a Jackie Chan, Yuen Biao e Sammo Hung, la \"Chinese Opera Academy\"."}
{"id": "230389", "revid": "1540383", "url": "https://it.wikipedia.org/wiki?curid=230389", "title": "Riformatori Liberali", "text": "Riformatori Liberali (RL) \u00e8 stato un partito politico italiano liberale, liberista e libertariano attivo dal 2005 al 2009.\nSuo presidente \u00e8 stato Benedetto Della Vedova. Il partito era collocato nel centro-destra, aderendo alla coalizione della Casa delle Libert\u00e0 nel 2006 e del Popolo della Libert\u00e0 del 2008, per poi sciogliersi in quest'ultimo nella primavera del 2009.\nStoria.\nLa nascita.\nLa genesi del progetto dei Riformatori Liberali risale al luglio del 2005, quando i Radicali Benedetto Della Vedova e Marco Taradash hanno cominciato ad esplorare la possibilit\u00e0 di una presenza liberale e radicale all'interno della coalizione di centro-destra, la Casa delle Libert\u00e0, in vista delle elezioni politiche del 2006 ed in contrapposizione alla scelta del partito dei Radicali Italiani di Marco Pannella di schierarsi nella coalizione di centro-sinistra all'interno della lista radicalsocialista detta Rosa nel Pugno.\nIl varo ufficiale del movimento \u00e8 avvenuto il 6 ottobre 2005 con una conferenza stampa congiunta di Benedetto Della Vedova e dell'allora Presidente del Consiglio e leader del centro-destra Silvio Berlusconi. I principali esponenti del partito erano il Presidente Benedetto Della Vedova, il Portavoce Marco Taradash, il Coordinatore Peppino Calderisi ed il Segretario Amministrativo Carmelo Palma. Fra i fondatori del movimento figuravano anche Sofia Ventura, politologa dell'Universit\u00e0 di Bologna, ed Emilia Rossi, avvocato penalista torinese.\nIl 22 ottobre il movimento viene presentato pubblicamente a Milano nella manifestazione \"America, Mercato, Individuo\" al Palazzo delle Stelline ed il 30 novembre si svolge a Roma la prima Assemblea Nazionale del movimento, alla quale intervengono anche Silvio Berlusconi e Marco Pannella.\nElezioni politiche del 2006.\nIl 18 e 19 febbraio ha luogo a Roma la seconda Assemblea Nazionale del movimento nel corso della quale viene presentato il progetto di patto federativo con Forza Italia in occasione delle imminenti elezioni politiche. Si prevede la presenza di candidature riformatrici liberali all'interno di Forza Italia alla Camera e la presentazione di liste autonome all'interno del centro-destra al Senato. Viene presentato anche il simbolo elettorale del movimento che aggiunge alle parole \"Riformatori Liberali\" le parole \"Radicali per le Libert\u00e0\", con l'obiettivo di una maggiore riconoscibilit\u00e0 e visibilit\u00e0. La trattativa con Forza Italia si conclude con l'inclusione di Benedetto Della Vedova nelle liste in posizione di sicura elezione e con quella di Peppino Calderisi in una posizione fortemente a rischio. Contemporaneamente la raccolta firme per il Senato conduce alla presentazione delle liste solo nelle regioni del Veneto, della Puglia e della Sicilia, regione nella quale la lista \u00e8 guidata dall'ex senatore radicale Pietro Milio.\nAll'indomani delle elezioni e della vittoria de L'Unione di Romano Prodi risulta eletto solamente Benedetto Della Vedova e per il Senato la lista dei Riformatori Liberali raccoglie complessivamente 7.600 voti nelle tre regioni in cui \u00e8 presente.\nDopo le elezioni i Riformatori Liberali si impegnano attivamente a favore del referendum costituzionale del 2006 e Della Vedova, Calderisi e Taradash ricoprono incarichi all'interno del \"Comitato per il S\u00ec\".\nIn ottobre viene lanciata la raccolta di adesione sul manifesto \"Diamo un'anima libert\u00e0-ria al centro-destra\" per l'affermazione del pieno diritto di cittadinanza per le idee liberale nella CdL anche sui temi \"eticamente sensibili\". Tra i primi firmatari figurano fra gli altri Vittorio Feltri, Giordano Bruno Guerri e Oscar Giannino.\nIl 2 dicembre i Riformatori Liberali partecipano alla manifestazione della CdL contro la finanziaria del Governo Prodi II.\nNei primi mesi del 2007 i Riformatori Liberali lanciano iniziative sui temi della giustizia, contro la riforma Mastella e la cancellazione della legge Pecorella, della legge elettorale, con una proposta di riforma improntata al sistema spagnolo, e del partito unitario del centro-destra, alla luce del modello di aggregazione offerto dall'UMP francese.\nIl 21 aprile viene resa nota l'adesione dei Riformatori Liberali al comitato promotore del referendum Guzzetta per la riforma elettorale, al quale fin dall'inizio avevano aderito Marco Taradash e Peppino Calderisi, e la volont\u00e0 di impegnarsi attivamente per la raccolta delle firme necessarie.\nTra le iniziative successive una proposta di riforma del sistema scolastico incentrata sul buono scuola e la campagna \"Pi\u00f9 azzurro pi\u00f9 verde\" sui temi dell'ecologismo liberale.\nNel novembre del 2007 da Benedetto Della Vedova e da Marco Taradash vengono espressioni di forte interesse nei confronti del Popolo della Libert\u00e0, il nuovo soggetto politico proposto da Silvio Berlusconi.\nLe elezioni del 2008 con Il Popolo della Libert\u00e0.\nL'8 febbraio del 2008 i Riformatori Liberali annunciano l'adesione al Popolo della Libert\u00e0, il nuovo soggetto politico unitario del centro-destra. Tale adesione avviene poche ore dopo la decisione di Silvio Berlusconi e di Gianfranco Fini di presentarsi congiuntamente alle elezioni sotto il simbolo del PdL.\nI Riformatori Liberali \"aderiscono pienamente al progetto [...] riconoscendosi in un obiettivo a cui, come area di politica e d'opinione, hanno lavorato in questi anni in Forza Italia e nella Casa delle Libert\u00e0 e che nei prossimi anni, a partire dalla campagna elettorale, intendono sostenere con forza e decisione\".\nIn occasione delle elezioni politiche del 13 e 14 aprile 2008 Benedetto Della Vedova e Peppino Calderisi vengono candidati ed eletti alla Camera dei Deputati nelle liste del Popolo della Libert\u00e0.\nIl percorso verso il \"PdL\".\nL'evoluzione del sistema politico tendente al bipartitismo, con la nascita, a sinistra, del Partito Democratico e l'avvio, a destra, del processo costitutivo del PdL, ha modificato sensibilmente le condizioni di agibilit\u00e0 politica dei movimenti politici minori. Questo ha aperto un dibattito sulle modalit\u00e0 di proseguimento dell'attivit\u00e0 politica riformatrice liberale nel rinnovato scenario.\nA questo proposito Benedetto Della Vedova, riaffermando la convinta adesione al PdL, prefigura nel maggio del 2008 l'avvio di una fondazione che abbia l'ambizione di \"partecipare concretamente alla fase progettuale del nuovo soggetto politico, per definire il profilo, le priorit\u00e0 e i confini ideali e politici del centro-destra italiano, all'interno della famiglia popolare e liberale europea\". All'inizio del 2009 Della Vedova rende particolarmente visibile la propria polemica con la posizione prevalente nel PdL sul caso Englaro.\nMarco Taradash dal canto suo, insieme al direttore del quotidiano \"L'Opinione\" Arturo Diaconale, lancia, nel corso di un convegno a Montesilvano (17-18 maggio 2008), il progetto della \"Parte Liberale del PdL\", cio\u00e8 di una corrente liberale all'interno del nuovo partito. Successivamente, per\u00f2, sperimenter\u00e0 anche un tentativo nel PLI, partecipando al congresso di tale formazione nel febbraio del 2009.\nAncora diversa appare la posizione di Peppino Calderisi che si esprime a favore di presenze individuali nel PdL senza ulteriori etichette che possono rivelarsi \"ghettizzanti\".\nIl direttivo nazionale dei Riformatori Liberali del 7 marzo 2009 delibera all'unanimit\u00e0 lo scioglimento dei Riformatori Liberali e la loro confluenza nel Popolo della Libert\u00e0 in vista del congresso costituente del partito unitario del centro-destra svoltosi il 27-28-29 marzo 2009. Il 14 marzo 2009 si svolge l'ultima assemblea nazionale del movimento.\n\"Libertiamo\".\nL'ultima Assemblea Nazionale coincide con il lancio di una nuova associazione politico-culturale Libertiamo, voluta da Della Vedova e nella quale confluisce anche parte del direttivo dei Riformatori Liberali. Benedetto Della Vedova \u00e8 nominato presidente di Libertiamo, Piercamillo Falasca vicepresidente e Carmelo Palma direttore. Viene presentato, inoltre, il webmagazine \"Libertiamo.it\", che costituisce l'organo dell'associazione.\nIl 30 luglio 2010, Benedetto Della Vedova, aderendo alla nuova formazione lanciata da Gianfranco Fini, Futuro e Libert\u00e0 per l'Italia, ne diventa prima vicecapogruppo e poi capogruppo alla Camera, ed anche l'associazione lascia l'area politica del PdL.\nIdeologia.\nLe idee politiche dei Riformatori Liberali, e successivamente dell'associazione Libertiamo, sono marcatamente caratterizzate in senso liberale, liberista e libertario. I principali riferimenti culturali del movimento sono nel solco dell'elaborazione di economisti liberali come Milton Friedman e Friedrich Hayek e dell'opera, in materia economica, di politici conservatori come Margaret Thatcher e Ronald Reagan. \u00c8 naturalmente importante per la fisionomia del movimento anche il background radicale dei suoi fondatori, che fa s\u00ec che i Riformatori Liberali rappresentino la naturale prosecuzione della svolta liberista maturata dai Radicali Italiani nel corso degli anni '90 e poi abbandonata a favore della prospettiva radicalsocialista della Rosa nel Pugno.\nIn economia i Riformatori Liberali hanno sostenuto con convinzione le privatizzazioni e le liberalizzazioni, la riforma liberale del mercato del lavoro oltre che una forte diminuzione della pressione fiscale. In politica estera sono a favore di una forte prospettiva atlantista e della promozione della libert\u00e0 e della democrazia nel mondo. Sui temi eticamente sensibili si caratterizzano per un approccio libertario riguardo a eutanasia, droghe leggere, prostituzione e unioni omosessuali."}
{"id": "230392", "revid": "14691", "url": "https://it.wikipedia.org/wiki?curid=230392", "title": "Arte aborigena australiana", "text": ""}
{"id": "230393", "revid": "599013", "url": "https://it.wikipedia.org/wiki?curid=230393", "title": "Pietro Sordi", "text": "Biografia.\nNacque ad Gragnola il 19 novembre 1894, all\u2019interno di una famiglia di origini modeste, a 18 anni si arruol\u00f2 come mozzo apprendista nella Regia Marina. Volontario nella prima guerra mondiale, consegu\u00ec il brevetto di pilota militare di idrovolanti e fu assegnato alla specialit\u00e0 della ricognizione e bombardamento.\nVolle sostituire il fratello Vittorio (sottocapo cannoniere pilota della 251\u00aa Squadriglia decorato di medaglia di bronzo al valor militare), deceduto in missione di guerra nel gennaio 1918 e fu dunque destinato alla 251\u00aa Squadriglia, presso la stazione idrovolanti \"Miraglia\" di stanza a Venezia dove era in servizio al 1\u00ba giugno come 2\u00b0 capo cannoniere. Gli furono conferite la Medaglia d'argento al valor militare e la Croce al merito di guerra.\nNel corso del 1923 pass\u00f2 nei ranghi della nascente Regia Aeronautica, diventandone uno degli ufficiali piloti pi\u00f9 prestigiosi e decorati: nell'intervallo fra le due guerre stabil\u00ec vari primati nelle competizioni riservate agli idrovolanti e in particolare si distinse nella settimana idroaviatoria tenutasi a Napoli nel 1922.\nIstruttore di volo per i cadetti dell'Accademia Aeronautica, fu insignito della medaglia \"Fondatori\" dell'Accademia stessa.\nL'8 gennaio 1928 fu chiamato a Roma per esibirsi in volo al cospetto del Re dell'Afghanistan, Am\u0101null\u0101h Kh\u0101n. Il sovrano, favorevolmente impressionato dall'esibizione dei piloti italiani, decise di far istruire i primi allievi piloti afghani presso l'Accademia Aeronautica italiana.\nPartecip\u00f2 nel 1928 e nel 1929 alle trasvolate mediterranee, importanti e inedite manifestazioni aviatorie che imposero l'Aeronautica italiana all'attenzione mondiale.\nIl ministro dell'Aviazione Italo Balbo lo defin\u00ec: \"Una specie di gigante alto e biondo, formidabile pilota e navigatore di primo ordine\".\nLa relazione con la scrittrice Liala.\nFu costretto a congedarsi nel 1932 perch\u00e9 aveva avviato una relazione con la nota scrittrice Liala, gi\u00e0 coniugata con il conte Pompeo Cambiasi: le norme dell'epoca non consentivano che un ufficiale della Regia Aeronautica convivesse con una donna separata.\nFu egli, dunque, il pilota di idrovolanti che ispir\u00f2 Liala e le forn\u00ec gli spunti per i suoi romanzi, ambientati nel mondo della Regia Aeronautica. Dopo la fine della convivenza con Pietro Sordi (durata dal 1930 al 1948), i romanzi di Liala non furono pi\u00f9 ambientati nel mondo dell'Aeronautica ed ella inizi\u00f2 a indicare il marchese Vittorio Centurione Scotto come suo ispiratore: la stessa critica letteraria ha sottolineato soltanto \"le minuziose descrizioni estetizzanti di ambienti altoborghesi e aristocratici\", ignorando i riferimenti alle classi sociali inferiori, riferimenti che nel periodo pi\u00f9 precoce (1931-1949) dell'attivit\u00e0 letteraria di Liala appaiono in maggiore evidenza, mentre la trama dei romanzi suggerisce che prima della nobilt\u00e0 derivante dalla stirpe e dal censo esiste la nobilt\u00e0 d'animo.\nLa pubblicazione storica fotografica sulla vita privata e carriera militare e sportiva del capitano della Regia Aeronautica Vittorio Centutione Scotto edita il 23 settembre 2018, conferma la relazione di Liala con Pietro Sordi, avvalorando l\u2019infondatezza della relazione della stessa scrittrice col marchese genovese, del quale tramite lo stesso Sordi e popolani millesimesi, ebbe notizie per documentarsi e redigere i suoi romanzi romantici d\u2019aviazione, dato che i due militari erano colleghi a Sesto Calende.\nSi spense ad Aulla il 26 settembre 1970."}
{"id": "230394", "revid": "224230", "url": "https://it.wikipedia.org/wiki?curid=230394", "title": "Classe King George V (nave da battaglia 1939)", "text": "La classe di navi da battaglia King George V, varate nel 1939, furono le migliori navi di questo tipo a servire nella Royal Navy durante la seconda guerra mondiale. Erano navi molto particolari, caratterizzate da un compromesso fra protezione, velocit\u00e0 e potenza di fuoco dettato dal rispetto del limite delle 35.000 tonnellate fissato dai trattati internazionali e avevano l'inconfondibile torre britannica quadrinata, costituita da 2 coppie di cannoni, che ebbe un parallelo solo con la Francia (che realizz\u00f2 le classi Dunkerque e Richelieu).\nIl progetto delle nuove navi da battaglia inglesi si affidava al contenimento del dislocamento grazie a dimensioni assai compatte, che riducevano la superficie da proteggere. Originariamente, il progetto verteva su ben 3 torri quadruple da 356mm, ma la riprogettazione che venne fatta, per tenere conto delle aumentate esigenze di protezione, determin\u00f2 l'abbandono di tale soluzione e l'installazione di una torre binata che consent\u00ec un risparmio apprezzabile di peso, ma anche accese polemiche per via che la potenza di fuoco, affidata ad armi di calibro assai modesto, ne soffriva in maniera sensibile.\nProtezione.\nLe navi di questa classe possedevano una delle corazzature pi\u00f9 spesse del tempo. Il concetto adottato era quello del \"all or nothing\", gi\u00e0 adottato sulla classe Nelson, che concentrava le corazze essenzialmente solo nelle aree vitali, risparmiando il peso dove serviva maggiormente, in maniera da resistere almeno nelle aree vitali al munizionamento avversario. La cintura principale a met\u00e0 nave era spessa 356\u00a0mm, 127-178 verso prua e poppa. La cintura inferiore era spessa 76\u00a0mm. La protezione del ponte era di 178\u00a0mm. Le corazzature delle torri principali avevano 406 mm frontalmente e 208\u2013305\u00a0mm lateralmente. Il torrione di comando possedeva 318\u00a0mm di spessore. Globalmente il peso della corazzatura era stimato superiore alle 14.000 t, come in altre classi di corazzate europee, che per\u00f2 \"sforavano\" ampiamente le 35.000 tonnellate standard.\nArmamento.\nLa disposizione dell'armamento principale era anticonvenzionale: una torre quadrinata a prua e a poppa, una binata a prua. Il risparmio di peso era rilevante rispetto al progetto originario, con la torre binata di 900 tonnellate Mk II contro le 1500 della quadrinata Mk III.\nIl progetto originale prevedeva nove cannoni da 15 pollici, 381\u00a0mm, in tre torri, due a prua e una a poppa. Mentre questo era entro le capacit\u00e0 di costruzione dei britannici, questi si sentirono obbligati a rispettare il secondo trattato navale di Londra, firmato nel 1936, anche se le altre nazioni ne stavano violando i limiti (specialmente riguardo al calibro dei cannoni). Peraltro, lo sviluppo dei cannoni da 381\u00a0mm, lunghi 45 calibri, incontrava discrete difficolt\u00e0: una loro adozione avrebbe ritardato l'entrata in servizio delle navi di un anno. In conseguenza di ci\u00f2 il progetto venne cambiato a dodici cannoni da 14 pollici in tre torri ed in questa configurazione avrebbero avuto una bordata pi\u00f9 pesante che non nove cannoni da 15 pollici.\nIl calibro iniziale dei cannoni fu, con rammarico di Winston Churchill, un po' basso: 14 pollici (ovvero circa 356\u00a0mm) mentre gi\u00e0 le navi della precedente classe Nelson (anch'esse inglesi, ma con nove cannoni da 406\u00a0mm, anche se inferiori per velocit\u00e0), le statunitensi North Carolina e le tedesche della classe Bismarck montavano gi\u00e0 cannoni di calibro maggiore.\nAnche se \u00e8 stato argomentato che questo armamento dava una bordata inferiori a quella degli otto cannoni da 15 pollici della tedesca \"Bismarck\" e della sua nave sorella la \"Tirpitz\", i progettisti di questa classe fecero notare che i dieci cannoni Mk VIII da 14 pollici avevano un vantaggio rispetto agli otto da 15 pollici della classe Bismarck: alla normale distanza di combattimento i cannoni da 14 pollici avrebbero potuto penetrare praticamente qualunque corazzatura navale e comunque sparare con una cadenza di fuoco superiore. Inoltre nel normale cattivo tempo dell'Atlantico del nord la gittata superiore dei calibri maggiori non era necessaria. Resta peraltro il fatto che i cannoni inglesi potevano penetrare una corazzatura da 350\u00a0mm a circa 12.500 metri, grossomodo come i cannoni della generazione precedente, da 381\u00a0mm, ma le unit\u00e0 classe Bismarck potevano fare altrettanto ad oltre 21.000. Solo i cannoni tedeschi da 280\u00a0mm erano altrettanto modesti.\nIl problema non era per\u00f2 solo la potenza dei cannoni, che con i 10 esemplari contro i 12 originari finivano per non avere pi\u00f9 il vantaggio dell'elevata cadenza di tiro complessiva, ma anche le torri, che nel modello quadrinato erano decisamente inaffidabili, cosa che rimase a lungo un preciso svantaggio della classe, incapace praticamente di sviluppare la propria potenzialit\u00e0.\nLe armi secondarie erano i cannoni calibro 133 DP, capaci di essere impiegati sia come armamenti antiaerei, che antinave. La potenza di tali artiglierie, che costituivano un tentativo di unificare le esigenze antisilurante ed antiaerea, ma si dimostrarono anch'esse piene di problemi da risolvere, tanto che i cannoni da 114mm DP erano assai meglio considerati (i 102\u00a0mm invece, erano davvero troppo leggeri). Con munizioni pesanti 38\u00a0kg, la gittata di 22.000 metri e la capacit\u00e0 di essere usati ad alti angoli d'elevazione, questi cannoni si ritrovarono con almeno 2 problemi pratici: da un lato, anche in teoria, essi avevano una potenza ridotta contro bersagli di superficie, mentre come armi antiaeree erano davvero troppo pesanti. Ma soprattutto, la scarsa affidabilit\u00e0 che ridusse la cadenza di tiro pratica da ben 18 ad appena 8 colpi al minuto. Sedici di tali cannoni, con un ottimo campo di tiro, erano sistemati in torri binate lungo i fianchi delle sovrastrutture.\nTra le altre armi importanti erano i cannoni Vickers da 40 mm, le famose mitragliere 'pom-pom', installate in impianti ottupli che ne miglioravano teoricamente la concentrazione di fuoco, ma che in pratica erano difficili da alimentare e da mantenere, rendendo assai scarsa l'efficienza complessiva della difesa ravvicinata antiaerei, tanto che le armi Bofors di pari calibro, in installazioni binate, erano considerate assai superiori.\nRimane da sottolineare come con 10 cannoni di grosso calibro, le King George V furono le navi con il maggior numero di pezzi d'artiglieria costruite dopo il 1930, poich\u00e9 le progettate corazzate statunitensi classe Montana e francesi classe Alsace non furono mai costruite.\nServizio.\nIl trattato navale di Washington successivo alla prima guerra mondiale che imponeva seri limiti alla costruzione di navi da battaglia era stato esteso dal trattato navale di Londra. Questo, per\u00f2, scadeva nel 1936 ed un suo rinnovo era considerato improbabile a causa dell'aumentata tensione tra le varie potenze navali. La classe venne progettata tenendo presente questo fatto.\nLe navi di questa classe vennero costruite in un'era in cui le portaerei iniziarono a soppiantare le navi da battaglia, ma nonostante ci\u00f2 la \"King George V\", la \"Prince of Wales\" e la \"Duke of York\" videro tutte il tipo di azione nave da battaglia contro nave da battaglia per cui erano state concepite. La \"King George V\" e la \"Prince of Wales\" parteciparono all'affondamento della \"Bismarck\" nel maggio 1941, la seconda delle quali con la sorte di venire gravemente colpita da 7 proiettili tedeschi ricambiando con 3 centri contro la \"Bismarck\". La \"King George V\" demol\u00ec assieme alla \"Rodney\" la corazzata tedesca, rimasta con il timone bloccato dopo un attacco degli aerosiluranti britannici, e nondimeno ricusante la resa. La \"Duke of York\" contribu\u00ec ad affondare l'incrociatore da battaglia tedesco \"Scharnhorst\" il 26 dicembre 1943, nell'altra disperata battaglia conosciuta come battaglia dell'Isola degli Orsi nel mare di Barents.\nIl \"Prince of Wales\" venne affondato nel dicembre 1941 al largo della Malaysia il 10 dicembre 1941, assieme alla \"Repulse\", colpito dagli aerei della marina giapponese (di base a terra), provocando uno shock nello schieramento navale alleato.\nHMS \"Anson\" e HMS\"Howe\" passarono buona parte del loro servizio nella scorta di convogli, in particolare la \"Anson\" scort\u00f2 parecchi convogli verso Murmansk, poi venne impiegata durante l'operazione Husky e i tentativi di affondare la nave da battaglia tedesca \"Tirpitz\", gemella della \"Bismarck\"; infine fu l'ammiraglia della British Pacific Fleet fino alla resa del Giappone.\nAnche la HMS \"Howe\" pass\u00f2 parecchio tempo operativo nella scorta di convogli artici, partecip\u00f2 alla operazione Husky e alla resa della flotta italiana a Malta, poi venne inviata nel Pacifico; dopo la guerra fu la nave comando dello squadrone di addestramento fino alla messa in riserva del 1950.\nLe rimanenti quattro navi della classe sopravvissero alla seconda guerra mondiale e furono smantellate nel 1957.\nLa classe \"Lion\" avrebbe dovuto rimpiazzare la classe \"King George V\", ma nessuna nave di questa classe venne completata."}
{"id": "230395", "revid": "297059", "url": "https://it.wikipedia.org/wiki?curid=230395", "title": "Puerpera", "text": ""}
{"id": "230396", "revid": "301156", "url": "https://it.wikipedia.org/wiki?curid=230396", "title": "Tempo del Sogno", "text": "Nella mitologia aborigena australiana, il Tempo del Sogno (o Mondo del Sogno) (in inglese \"Dreamtime\", \"the Dreaming\", \"the Law\", ovvero \"era dei sogni\" \"il sognare\" e \"la legge\") \u00e8 l'epoca antecedente alla creazione (o alla formazione) del mondo. Esso \u00e8 al contempo elemento comune e unificante delle numerose e diverse tradizioni culturali aborigene, sviluppatesi nelle diverse regioni del continente, e giustificazione mitica delle differenze fra di esse.\nNelle diverse lingue aborigene ci si riferisce al Tempo del Sogno ovviamente con parole diverse. Pochi esempi:\nScopo dei racconti del Tempo del Sogno.\nI miti del Tempo del Sogno sono volti a spiegare l'origine della cultura del popolo aborigeno (o dei popoli aborigeni) e l'origine del mondo, o pi\u00f9 precisamente delle sue caratteristiche geografiche e topografiche. Bench\u00e9 infatti il Tempo del Sogno sia spesso menzionato come epoca della creazione, alcuni autori e studiosi sottolineano che si tratta pi\u00f9 precisamente di \"miti della formazione\" (del \"prendere forma\"); nel Tempo del Sogno il mondo esisteva gi\u00e0, ma era \"indifferenziato\". Era abitato da esseri metafisici, totemici, generalmente rappresentati come creature gigantesche con forma di animali. Camminando, cacciando, danzando o semplicemente sedendosi per terra, essi lasciarono nel mondo fisico tracce delle loro azioni e segni del loro passaggio: le montagne, le rocce, le pozze d'acqua, e ogni altro oggetto presente in natura.\nDeterminati luoghi, creati da eventi di particolare importanza (per esempio combattimenti, morti, o altre vicende drammatiche) mantengono una speciale potenza, chiamata dagli aborigeni il \"sogno\" del luogo. Inoltre, alla fine del Tempo del Sogno, gli stessi d\u00e8i si insediarono in certi luoghi, \"diventando\" montagne, rocce, fiumi e cos\u00ec via. A Perth, per esempio, i Noongar pensano che la \"Darling Scarp\" sia il corpo di un Waugal \u2013 un essere a forma di serpente che attravers\u00f2 nel Tempo del Sogno la zona, creando fiumi, ruscelli e laghi.\nA seconda delle tradizioni e delle regioni, un particolare essere metafisico pu\u00f2 essere indicato come \"supremo\" o \"creatore del mondo\"; esso viene chiamato spesso Altjira, Alchera (lingua arrernte), Alcheringa, Mura-mura (lingua dieri), o Tjukurrpa (lingua pitjantjatjara).\nLa visione aborigena assegna una sacralit\u00e0 a ogni luogo della terra, e stabilisce una rete di relazioni originarie fra ogni essere vivente e ogni luogo.\nIl Tempo del Sogno non \u00e8 relegato nel passato storico del mondo; nella visione aborigena del mondo, esso \u00e8 infatti al tempo stesso un \"tempo\" e quella che gli occidentali chiamerebbero una \"dimensione\". Esso rimane accessibile agli aborigeni proprio attraverso il sogno, strumento fondamentale per comunicare con gli spiriti, decifrare il significato di presagi o comprendere le cause di malattie e sfortune.\nI custodi dei racconti.\nOgni gruppo o nazione aborigena conserva un certo numero di racconti del Tempo del Sogno, dei quali \u00e8 responsabile. Gli anziani di ogni gruppo svolgono questo ruolo di \"custodi\" dei racconti, e devono tramandarli alle nuove generazioni nei modi e nei tempi previsti dalla tradizione. Questa tradizione millenaria (forse di decine di migliaia di anni) si \u00e8 interrotta in molte regioni (soprattutto nel sudest australiano) durante la colonizzazione. Proprio in reazione all'azione distruttiva dei coloni nei confronti della loro cultura, oggi gli aborigeni cercano di preservare i racconti sopravvissuti cercando di diffonderne il pi\u00f9 possibile la conoscenza.\nLa tradizione aborigena prevede anche che determinati racconti, particolarmente importanti, siano segreti che non possono essere rivelati che a particolari gruppi o a particolari individui. Vi sono, per esempio, storie del Tempo del Sogno che solo le donne conoscono, o solo gli uomini. Dato il forte legame fra le storie del Tempo del Sogno e la realt\u00e0 geografica del paese, non stupisce il fatto che vi siano corrispondenze fra le storie che ogni gruppo pu\u00f2 conoscere e raccontare e i luoghi sacri che quello stesso gruppo \u00e8 autorizzato a frequentare. Cos\u00ec, molte storie che gli aborigeni si rifiutano di raccontare ai bianchi sono legate a luoghi vietati ai turisti. A causa dell'effetto della colonizzazione da una parte, e della segretezza dei miti dall'altra, solo una minima parte della mitologia aborigena \u00e8 effettivamente nota agli antropologi.\nI racconti cantati.\nSecondo quanto riportato da Bruce Chatwin in \"Le vie dei canti\", i racconti del Tempo del Sogno sono tramandati in forma di canti; ognuno di questi canti descrive il percorso seguito da una creatura ancestrale nel suo viaggio originario, e ha una struttura musicale che corrisponde, come una sorta di mappa, alla morfologia del territorio attraversato da tale percorso."}
{"id": "230397", "revid": "838137", "url": "https://it.wikipedia.org/wiki?curid=230397", "title": "Benedetto Della Vedova", "text": "\u00c8 stato presidente dei Radicali Italiani (2001-2003) e leader del movimento dei Riformatori Liberali (2005-2009); precedentemente \u00e8 stato europarlamentare dal 1999 al 2004, deputato dal 2006 al 2013, senatore dal 2013 al 2018 e sottosegretario di Stato al Ministero degli Esteri nei governi Renzi e Gentiloni.\nBiografia.\nCresce a Tirano, in Provincia di Sondrio, prima di trasferirsi a Milano, dove si laurea in discipline economiche e sociali all'Universit\u00e0 commerciale Luigi Bocconi. \u00c8 stato ricercatore dal 1987 al 1990 presso l'Istituto per l'Economia delle fonti di energia e dal 1990 al 1996 presso l'Istituto di ricerca della Regione Lombardia.\nL'impegno con Pannella.\nIl suo impegno politico inizia nel 1994, quando diventa Segretario nazionale e tesoriere del movimento dei Club Marco Pannella-Riformatori. Dal 1997 al 1999 \u00e8 dirigente della Lista Pannella.\nIl 27 agosto 1995 partecipa alla cessione gratuita di hashish a Roma - Porta Portese, in protesta contro la criminalizzazione delle droghe leggere. Il 10 maggio 2000 viene condannato per questo a 4 mesi di reclusione, confermati dalla Cassazione il 20 gennaio 2003.\nAlle elezioni del 26 ottobre 1997 indette dalla Lega Nord per la costituzione del Parlamento del Nord \u00e8 candidato all'interno della Lista Pannella antiproibizionista e referendaria e viene eletto.\nAlle elezioni europee del 1999 viene candidato ed eletto nella Lista Emma Bonino al Parlamento europeo fino alla fine del mandato nel 2004.\nNel 2005 \u00e8 stato nominato dal terzo governo Berlusconi membro del Consiglio nazionale dell'economia e del lavoro (CNEL), un ente pubblico a carattere consultivo formato da 121 membri.\n\u00c8 commentatore per il quotidiano di economia e finanza \"Il Sole 24 Ore\" ed \u00e8 editorialista del settimanale \"La Provincia di Sondrio\" e del quotidiano telematico \"L'Occidentale\". Dal febbraio 2005 cura la rubrica \"Un libro, un caso\" sul \"Corriere Economia\"; collabora con Il Foglio e ha condotto su \"Radio Radicale\" la trasmissione \"Catallassi\" (interviste-conversazioni sull'economia in onda il sabato mattina).\nDopo la decisione del partito dei Radicali Italiani di perseguire un'alleanza radical-socialista all'interno del centrosinistra italiano insieme ai Socialisti Democratici Italiani, che si concretizzer\u00e0 nella Rosa nel Pugno, Della Vedova decide di lasciare i Radicali, pur rimanendo iscritto al Partito Radicale Transnazionale.\nI Riformatori Liberali nella CdL.\nDella Vedova, ritenendo che il posto pi\u00f9 adatto alle istanze radicali e liberali fosse il centrodestra, ha deciso di fondare, assieme agli ex deputati Marco Taradash e Giuseppe Calderisi ed a Carmelo Palma, il movimento dei Riformatori Liberali, facendo immediatamente aderire il nuovo soggetto politico alla Casa delle Libert\u00e0, coalizione all'interno della quale i candidati di RL si presenteranno alle elezioni politiche del 2006. Candidato come indipendente nelle liste di Forza Italia nella circoscrizione Piemonte 1, Della Vedova risulta l'unico eletto dei Riformatori Liberali (i quali avevano presentato proprie liste al Senato) ed aderisce al gruppo parlamentare di Forza Italia.\nCome membro della Commissione Finanze e nella sua attivit\u00e0 da parlamentare ha portato avanti nella XV legislatura alcune battaglie liberali, in particolar modo legate al settore economico. Il 12 giugno 2007, durante una seduta della Camera dei deputati, un suo emendamento al DDL sulle liberalizzazioni del Ministro Bersani concernente la possibilit\u00e0 per le librerie di praticare sconti sul prezzo dei libri oltre l'attuale limite del 15%, ha fatto andare sotto la maggioranza di Governo, che si era espressa negativamente circa la sua proposta.\nNel mese di ottobre 2007 ha tenuto un intervento alla Commissione Ambiente del Congresso americano, a Washington, nel corso del quale ha espresso le sue posizioni critiche nei confronti del protocollo di Kyoto. Nel corso della visita a Washington, ha esposto il caso della \"emergenza fiscale italiana\" all'American for Tax Reform di Grover Norquist. Inoltre ha sostenuto e lanciato con forza la proposta (divenuta bipartisan) di invitare il Dalai Lama Tenzin Gyatso a parlare al Parlamento, in antitesi con le violazioni dei diritti umani in Cina.\nCon la creazione del partito unico del centrodestra, Il Popolo della Libert\u00e0, Della Vedova ed i Riformatori Liberali decidono di aderirvi.\nLibertiamo, PdL e Futuro e Libert\u00e0 per l'Italia.\nIn occasione delle elezioni politiche del 2008, Della Vedova viene rieletto alla Camera nelle liste del Popolo della Libert\u00e0.\nDopo aver lanciato l'idea di una fondazione liberale interna al PdL (\"Sul terreno dell'economia e della bio-politica\" - spiega all'indomani delle elezioni - \"vogliamo competere sul mercato delle idee con altri soggetti che stanno prevalendo\"), nel marzo del 2009 fonda insieme ad Antonio Martino, Carmelo Palma, Sofia Ventura, Piercamillo Falasca, Mario Seminerio ed altri, l'associazione Libertiamo, di cui viene eletto presidente.\nIn Parlamento \u00e8 stato il promotore della istituzione della Legge annuale per la concorrenza, un provvedimento teso a recepire nella normative le segnalazione delle autorit\u00e0 indipendenti in materia di ostacoli normativi al libero svolgimento dei mercati.\nNel 2008 \u00e8 tra i cofirmatari della proposta di legge di modifica dell'articolo 251 del codice civile. Obiettivo di questo intervento legislativo \u00e8 quello di permettere il riconoscimento dei figli incestuosi eliminando il relativo divieto.\nNel corso del 2009, Della Vedova si avvicina alle posizioni di Gianfranco Fini, cofondatore del PdL e presidente della Camera, soprattutto in materia di laicit\u00e0 delle istituzioni, immigrazione, rinnovamento del sistema dei partiti e aderisce a Generazione Italia.\nDopo la creazione del nuovo gruppo parlamentare Futuro e Libert\u00e0 e quindi dopo la scissione dal partito Popolo della Libert\u00e0 nel 30 luglio 2010 \u00e8 deputato del neogruppo finiano. L'8 agosto 2010 rilancia pubblicamente il dibattito sullo \"status\" giuridico delle unioni di persone dello stesso sesso e preannuncia una iniziativa a carattere parlamentare finalizzata al riconoscimento. Propone altres\u00ec di riformare la \"Legge 40\" recante \"norme in materia di procreazione medicalmente assistita\" ritenendo necessaria una revisione della legge recependo le indicazioni della Corte Costituzionale.\nIl 4 agosto \u00e8 eletto vicecapogruppo del nuovo gruppo alla Camera dei Deputati mentre il 13 febbraio 2011, dopo l'assemblea costituente di FLI, viene designato come Capogruppo di Futuro e Libert\u00e0 per l'Italia alla Camera dei Deputati.\nElezioni politiche del 2013.\nAlle elezioni politiche del 2013 \u00e8 candidato al Senato nella circoscrizione Lombardia all'interno della lista Con Monti per l'Italia. Viene eletto senatore e, con lo scioglimento di FLI, aderisce a Scelta Civica, di cui poi diventa portavoce politico fino alla primavera del 2014. Fino al febbraio 2014 fa parte di numerosi organi parlamentari tra queste il Comitato parlamentare per i procedimenti di accusa e le commissioni permanenti Industria, commercio e turismo e Lavori pubblici e comunicazioni.\nIl 6 febbraio 2015, quando sei membri del gruppo al Senato di Scelta Civica annunciano la loro adesione al gruppo del PD, Della Vedova annuncia la sua iscrizione insieme a Mario Monti al gruppo misto (formalizzata il 26 febbraio, dopo l'effettivo scioglimento del gruppo di SC). L'8 febbraio, al primo Congresso Nazionale di Scelta Civica presenta una mozione per lo scioglimento di SC. Prima della votazione che elegge alla segreteria il Sottosegretario al MEF, Enrico Zanetti, dichiara l'abbandono di Scelta Civica.\nSottosegretario agli Affari Esteri.\nIl 28 febbraio 2014 \u00e8 nominato sottosegretario di Stato agli Affari Esteri e alla Cooperazione Internazionale nel governo Renzi, assumendo cos\u00ec il suo primo incarico governativo. Gli vengono assegnate le deleghe relative alle Relazioni Bilaterali con i Paesi dell'Europa, dei Balcani, dell'Asia, dell'Oceania e del Pacifico oltre a gestire le materie inerenti all'Integrazione Europea.\nIn merito a quest'ultima delega, il 10 novembre 2014 ha incontrato il ministro per l'integrazione Europea serbo Jadranka Joksimovic per sostenere l'apertura dei negoziati per l'adesione del paese all'Unione europea.\nNel novembre dello stesso anno si \u00e8 recato assieme al sottosegretario per gli Affari Europei Sandro Gozi in Israele dopo l'attentato alla Sinagoga per manifestare piena solidariet\u00e0 nei confronti del paese e la condanna verso gli attentatori.\nHa aperto alla Farnesina i lavori del Meeting europeo per i diritti delle persone LGBT, organizzato dal Consiglio Interministeriale per i Diritti Umani. In questa sede ha affermato che vi \u00e8 \"ancora molto da fare contro la discriminazione\" nei confronti di queste comunit\u00e0.\nDurante il semestre di Presidenza italiana dell'Unione Europea ha presieduto la prima riunione del Gruppo di lavoro sui crimini d'odio e il quarto Consiglio di Cooperazione con il Tagikistan.\nIl 25 novembre 2014 inaugura, in qualit\u00e0 di rappresentante del governo italiano, il Consolato Generale d'Italia a Ho Chi Min City in Vietnam.\nil 9 marzo 2015 interviene alla 59\u00aa Sessione della Commissione ONU sulla condizione femminile, alla presenza del Segretario Generale ONU Ban Ki-Moon e del Presidente dell'Assemblea Generale ONU Sam Kutesa, affermando. \"L'Italia \u00e8 sempre stata in prima linea nella lotta contro ogni pratica dannosa, quali le mutilazioni genitali femminili e i matrimoni precoci e forzati. Entrambe queste pratiche costituiscono una violazione dei diritti umani fondamentali e un impedimento allo sviluppo e non possono essere giustificate per ragioni culturali o tradizionali\".\nIl 29 dicembre 2016 viene riconfermato nel medesimo incarico dal premier Paolo Gentiloni. Con il cambio di governo variano anche le deleghe del sottosegretario che si occuper\u00e0 di relazioni bilaterali con Canada e Messico, con i Paesi dell'Asia, Oceania e Pacifico, con i Paesi del Caucaso e dell'Asia centrale, ed infine questioni relative all'internazionalizzazione delle imprese.\nIl nuovo percorso con +Europa di Emma Bonino e la nomina a Sottosegretario.\nL'11 febbraio 2017 a Milano lancia Forza Europa alla presenza di Mario Monti, Francesco Rutelli, dei radicali Emma Bonino e Marco Cappato, del sindaco di Bergamo Giorgio Gori, del liberale Carlo Scognamiglio, dei deputati Gianfranco Librandi, Andrea Mazziotti e Stefano Dambruoso dei Civici e Innovatori. Alle successive iniziative partecipano anche l'ex Premier Enrico Letta, il ministro Carlo Calenda, l'ex sindaco di Milano Giuliano Pisapia, lo scrittore Roberto Saviano, i deputati Giampaolo Galli, Lia Quartapelle e Marco Meloni del PD, Massimo Artini di \"Alternativa Libera\", Mara Mucci dei Civici e Innovatori e Angelo Bonelli dei Verdi.Insieme ai fedelissimi Piercamillo Falasca e Carmelo Palma (con lui gi\u00e0 nei Riformatori Liberali) il 23 novembre 2017 a Roma presso il Grand Hotel De La Minerve presenta \"+ Europa\", formazione europeista nata dalla convergenza con i Radicali Italiani di Emma Bonino, Riccardo Magi (segretario) e Antonella Soldo (presidente). Questi ultimi il 5 dicembre manifestano di fronte a Palazzo Chigi per chiedere una norma che modifichi le regole sulla raccolta firme necessarie a presentarsi alle imminenti elezioni politiche. Di fronte alla minaccia della Bonino di non partecipare alla coalizione di centro-sinistra, a inizio gennaio Bruno Tabacci mette a disposizione il simbolo di Centro Democratico cos\u00ec da esentare \"+ Europa\" dalla raccolta firme avendo lui formato un gruppo in Parlamento dopo le elezioni del 2013.\nViene candidato dalla coalizione di centrosinistra alla Camera, nel collegio uninominale di Prato. Tuttavia raccoglie il 33% dei consensi, contro il 34,5% del candidato del centrodestra Giorgio Silli, e non viene eletto.\nIl 14 luglio \u00e8 eletto coordinatore ad interim di +Europa; ad agosto seguente lancia, insieme alla leader Bonino e al vicesegretario Tabacci l'apertura del movimento al tesseramento popolare, onde trasformarlo da cartello elettorale a soggetto politico, previa celebrazione di un congresso a gennaio 2019.\nIl 27 gennaio 2019 viene eletto segretario nazionale di +Europa con il 55% dei consensi.\nAlle elezioni europee del 26 maggio \u00e8 candidato nella Circoscrizione Nord Ovest per +Europa: raccoglie 13.000 voti risultando il primo della lista ma il partito non supera il quorum 4% rimanendo fuori.\nIl 24 febbraio 2021 viene nominato Sottosegretario al Ministro degli Esteri nel Governo Draghi in quota +Europa.\nIl 14 marzo seguente, mentre Emma Bonino lascia il partito, Della Vedova si dimette da segretario di +Europa in seguito ad un mancato accordo in Assemblea per la celebrazione del prossimo Congresso; nel contempo annuncia la propria ricandidatura alla carica.\nIl 18 luglio 2021, in seguito al Congresso, viene eletto nuovamente Segretario del partito.\nIncarichi parlamentari.\nCamera dei deputati.\nXV legislatura, membro:\nXVI legislatura, membro:\nV legislatura, membro:\nPrese di posizione.\nLe sue idee politiche ed economiche si avvicinano molto al liberalismo classico e al liberismo della scuola di Chicago (Milton Friedman) e della scuola austriaca; in politica estera \u00e8 un convinto atlantista ed europeista. Della Vedova \u00e8 un ammiratore delle politiche economiche neoliberiste di Ronald Reagan e Margaret Thatcher.\nHa appoggiato proposte per eutanasia, droghe leggere, prostituzione e unioni omosessuali, per la totale laicit\u00e0 dello Stato e per una grande riforma liberale e pro-mercato dell'economia. \u00c8 in favore del libero scambio e delle liberalizzazioni. In materia fiscale, antepone il controllo della spesa pubblica e del debito alla spesa in deficit.\nNella XVII legislatura, promuove la costituzione di un intergruppo parlamentare per la legalizzazione della cannabis a cui aderiscono oltre 100 parlamentari (gran parte dei quali appartenenti a PD, M5S e SEL) e la cui proposta di legge presentata alla Camera nel luglio del 2015 ottiene le firme di oltre 200 parlamentari, tra cui Ileana Argentin, Alberto Airola, Giuseppe Civati, Vincenzo D'Anna, Loredana De Petris, Daniele Farina, Stefano Fassina, Vittorio Ferraresi, Roberto Giachetti, Luigi Manconi, Antonio Martino, Luca Pastorino, Ermete Realacci, Nico Stumpo, Pierpaolo Vargiu. Per conto dell'integruppo, il 28 aprile 2015 incontra a New York Ethan Nadelmann, direttore della Drug Policy Alliance."}
{"id": "230400", "revid": "1305772", "url": "https://it.wikipedia.org/wiki?curid=230400", "title": "Dreamtime (disambigua)", "text": "Il Tempo del Sogno (in inglese Dreamtime) \u00e8 l'epoca ancestrale antecedente alla formazione del mondo nella mitologia degli australiani aborigeni."}
{"id": "230403", "revid": "287204", "url": "https://it.wikipedia.org/wiki?curid=230403", "title": "Divisione per zero", "text": "In matematica, una divisione per zero \u00e8 una divisione della forma formula_1. Il risultato non esiste (cio\u00e8 l'espressione non ha significato) in aritmetica e in algebra.\n\u00c8 piuttosto diffusa l'errata opinione per cui il valore di formula_1 sarebbe formula_3 (infinito). Questa affermazione fa riferimento, in modo non del tutto corretto, a un'interpretazione della divisione in termini della teoria dei limiti dell'analisi matematica.\nUn primissimo riferimento registrato dell'impossibilit\u00e0 di assegnare un risultato alla divisione per zero si ha nella critica al calcolo infinitesimale contenuta in \"The Analyst\" di George Berkeley.\nEsistono comunque particolari strutture matematiche all'interno delle quali la divisione per zero potrebbe essere definita in modo consistente (per esempio, la sfera di Riemann).\nIn informatica, e in particolare nell'implementazione elettronica dell'aritmetica nelle ALU dei processori, una divisione per zero causa un'eccezione (o \"trap\") hardware e di conseguenza (in genere) la terminazione del programma che ha tentato l'operazione. Nei linguaggi interpretati come Python, un tentativo di eseguire una divisione per zero viene generalmente intercettato dall'interprete, che segnala l'anomalia (per esempio attraverso una eccezione) senza tentare di eseguire l'operazione. In JavaScript, al contrario, il risultato \u00e8 Infinity.\nOrigini del problema.\nIl \"brahmasphutasiddhanta\" di Brahmagupta \u00e8 il pi\u00f9 antico testo conosciuto che tratta lo zero come un numero vero e proprio e che cerca di definire le operazioni che lo riguardano. L'autore tuttavia d\u00e0 alla divisione per zero un significato che noi considereremmo scorretto; secondo Brahmagupta, infatti:\nNell'830, Mahavira tent\u00f2 senza successo di correggere l'errore di Brahmagupta nel suo libro \"Ganita Sara Samgraha\":\nBhaskara II tent\u00f2 di risolvere il problema definendo formula_4. Questa definizione non \u00e8 priva di senso, ma pu\u00f2 portare a paradossi se non viene trattata con attenzione. \u00c8 difficile che Bhaskara II abbia compreso tutti i problemi connessi, quindi la sua soluzione non viene considerata corretta.\nInterpretazione algebrica.\n\u00c8 generalmente stabilito fra i matematici che un modo naturale per interpretare la divisione per zero \u00e8 prima definire la divisione in termini di altre operazioni aritmetiche. Stando alle normali regole per l'aritmetica su interi, numeri razionali, numeri reali e numeri complessi, il valore di una divisione per zero \u00e8 \"indefinito\", cos\u00ec come in un qualunque campo. Il motivo \u00e8 che la divisione \u00e8 definita in modo da essere l'operazione inversa della moltiplicazione. Questo significa che il valore di formula_5 \u00e8 la soluzione formula_6 dell'equazione\nqualora un tale valore esista e sia unico. In caso contrario l'espressione formula_5 \u00e8 indefinita. Per formula_9, l'equazione formula_10 pu\u00f2 essere riscritta come formula_11 o semplicemente formula_12. Quindi, in questo caso, l'equazione formula_10 ha \"nessuna soluzione\" se formula_14 \u00e8 diverso da formula_15, e ne ha \"infinite\" se formula_16 \u00e8 uguale a formula_15. In entrambi i casi, formula_5 \u00e8 indefinito. Al contrario, negli insiemi numerici menzionati sopra, l'espressione formula_5 \u00e8 \"sempre\" definita se formula_20 non \u00e8 uguale a zero.\nDimostrazioni fallaci basate sulla divisione per zero.\n\u00c8 possibile nascondere una divisione per zero in una dimostrazione algebrica, portando ad un sofisma algebrico simile a come segue:\nLa fallacia \u00e8 nell'assumere che la divisione per formula_24, dunque per zero, sia definita. In pratica, la divisione per un termine in una qualunque dimostrazione algebrica richiede o una esplicita assunzione che il termine non sia mai zero o una separata giustificazione che mostri che tale termine non possa mai essere zero.\nAlgebra astratta.\nSimili proposizioni sono vere in strutture algebriche pi\u00f9 generali, come in un anello o in un campo. In un campo, ogni elemento non zero \u00e8 invertibile sotto la moltiplicazione, cos\u00ec, come sopra, la divisione pone problemi solo durante la divisione per zero. In altri anelli, per\u00f2, anche la divisione per elementi non zero pu\u00f2 porre problemi. Consideriamo, per esempio, l'anello formula_30 degli interi modulo 6. Quale significato dobbiamo dare all'espressione formula_31.\nQuesta dovrebbe essere la soluzione formula_6 dell'equazione\nMa l'equazione ha due distinte soluzioni, e per cui l'espressione \u00e8 indefinita. Il problema sorge poich\u00e9 2 non \u00e8 invertibile rispetto alla moltiplicazione.\nLimiti e divisione per zero.\nAd un primo acchito, potrebbe sembrare possibile definire formula_34 considerando il limite di formula_5 con formula_36 che tende a formula_15.\nCon formula_36 che tende a formula_15 da destra (positivo), per ogni formula_14 maggiore di zero (positivo), \u00e8 noto che:\ninvece per ogni formula_14 minore di zero (negativo),\nStudiando invece il limite con formula_36 che tende a formula_15 da sinistra (negativo), per formula_14 positivo\ne per formula_14 negativo\nTuttavia usando l'equazione\nsi giunge al risultato errato formula_51 (che \u00e8 scaturito dal non considerare la diversit\u00e0 del limite destro e sinistro in formula_15). Si potrebbe anche condurre uno studio considerando un \"infinito senza segno\", ma la definizione che ne risulterebbe non sarebbe utile in questo contesto poich\u00e9 non sarebbe compatibile con la struttura dei numeri reali di campo ordinato.\nL'equazione\nancora non possiede soluzione per ogni formula_14 finito. Inoltre, non vi \u00e8 nessuna definizione ovvia di formula_55 che possa essere derivata considerando il limite di una divisione. Il limite\nnon esiste. Limiti nella forma\nnei quali sia formula_58 e formula_59 tendono a formula_15 quando formula_6 tende a formula_15, possono convergere a qualunque valore o non convergere affatto. Vedere la regola di De L'H\u00f4pital per discussioni ed esempi sui limiti di rapporti.\nIn analisi matematica.\nNella teoria delle distribuzioni si pu\u00f2 estendere la funzione formula_63 ad una distribuzione sullo spazio intero dei numeri reali (utilizzando il valore principale di Cauchy). Non ha comunque senso chiedere il 'valore' di questa distribuzione con formula_64; una risposta sofisticata si appoggia al supporto singolare della distribuzione.\nAltri sistemi numerici.\nAnche se la divisione per zero \u00e8 indefinita coi numeri reali e gli interi \u00e8 possibile definirla consistentemente in altre strutture matematiche, per esempio sulla sfera di Riemann (vedere anche i poli in analisi complessa). Nei numeri iperreali e nei numeri surreali la divisione per infinitesimi \u00e8 possibile. Se un sistema numerico forma un anello commutativo, come gli interi, i numeri reali e i numeri complessi, per esempio, pu\u00f2 essere esteso ad una ruota nella quale la divisione per zero \u00e8 sempre possibile, anche se la divisione ha un significato leggermente diverso.\nAritmetica dei calcolatori.\nNello standard IEEE 754 per la virgola mobile, supportato da praticamente tutti i moderni processori, viene specificato che ogni operazione aritmetica in virgola mobile, compresa la divisione per zero, ha un risultato ben definito. Nell'aritmetica IEEE 754, formula_34 \u00e8 infinito positivo quando formula_14 \u00e8 positivo, infinito negativo quando formula_14 \u00e8 negativo, e NaN (\"not a number\") quando formula_68. Queste definizioni derivano dalle propriet\u00e0 dei limiti di rapporti, come discusso sopra.\nLa divisione intera per zero \u00e8 generalmente gestita differentemente poich\u00e9 non vi \u00e8 una rappresentazione intera per il risultato. La maggior parte dei processori genera una eccezione quando viene tentata la divisione intera per zero. Il risultato \u00e8 tipicamente la terminazione del programma anche se in alcuni casi (specialmente quelli che impiegano l'aritmetica a virgola fissa nel caso in cui non sia disponibile hardware dedicato per la virgola mobile) viene impiegato un comportamento simile allo standard IEEE, utilizzando grandi numeri positivi e negativi per approssimare gli infiniti."}
{"id": "230405", "revid": "2225", "url": "https://it.wikipedia.org/wiki?curid=230405", "title": "Robert Joseph Dole", "text": ""}
{"id": "230420", "revid": "1543377", "url": "https://it.wikipedia.org/wiki?curid=230420", "title": "Aboriginal Tent Embassy", "text": "La Aboriginal Tent Embassy (la \"Tenda dell'ambasciata aborigena\") \u00e8 una controversa assemblea semi-permanente costituita per la difesa dei diritti politici e civili degli australiani aborigeni. Animata da numerosi gruppi di attivisti, si trova sul prato antistante il vecchio parlamento di Canberra, la capitale australiana. Il governo australiano non la considera un interlocutore ufficiale delle comunit\u00e0 aborigene.\nStoria.\nLa tenda fu eretta il 26 gennaio 1972, in contestazione al discorso tenuto in occasione dell'Australia Day dal primo ministro William McMahon, che aveva ribadito il rifiuto del Governo di riconoscere agli Aborigeni i diritti di propriet\u00e0 sulle terre da loro tradizionalmente occupate, mentre aveva proposto di concedere loro, in usufrutto, le terre contese \u201ca patto che essi dimostrassero l'intenzione e la capacit\u00e0 di farne un uso ragionevolmente proficuo dal punto di vista economico e sociale\u201d, rinunciando al contempo ad ogni prerogativa in campo minerario e ambientale.\nIn protesta alla soluzione proposta dal Governo, gruppi di Aborigeni da tutta l'Australia si riunirono in assemblea, prepararono un documento con una lista di richieste rifiutandosi di andarsene fino al loro accoglimento.\nLa tenda \u00e8 l\u00ec da ormai trentatr\u00e9 anni e per tutto questo tempo \u00e8 stata fonte di controversia; circa ogni anno le autorit\u00e0 hanno tentato di sgomberarla. Oltre alla pressione politica, la \"tenda\" \u00e8 stata anche oggetto di ostilit\u00e0 da parte dell'opinione pubblica, \u00e8 stata data alle fiamme quattro volte, la pi\u00f9 recente nel luglio 2005.\nUn importante simbolo tenuto vivo presso la \"tenda\" \u00e8 quello del \"fuoco sacro\", una fiamma che arde ininterrottamente dal 1994 a rappresentare pace, giustizia e sovranit\u00e0.\nNel 1987 la \"Aboriginal Tent Embassy\" \u00e8 stata inserita nell'elenco del patrimonio nazionale australiano, il \"Natural Heritage Trust\", come unico sito riconosciuto nell'intera nazione a rappresentanza della lotta politica delle popolazioni australiane aborigene .\nQuando i giochi olimpici del 2000 giunsero a Sydney, gli aborigeni piantarono una seconda \"tenda-ambasciata\" sul terreno dei giochi. La dimostrazione pacifica divenne parte dello spettacolo con molti atleti che offrirono solidariet\u00e0 e parteciparono ad alcuni fal\u00f2 rituali.\nUn'altra \"tenda-ambasciata\" \u00e8 stata saltuariamente presente negli ultimi anni nel Victoria Park di Sydney. Vi sono altre \"tende-ambasciata\" in Australia: oltre a quella a Canberra ve ne sono tre a Wollongong e una in Tasmania.\nIl 26 gennaio 2012 il primo ministro australiano Julia Gillard e i leader dell'opposizione Tony Abbott presenziavano ad un evento presso il Lobby Restaurant vicino alla \"Tent Embassy\" quando il ristorante \u00e8 stato circondato da circa 200 manifestanti, irritati dai commenti fatti da Abbott nella mattinata sul ruolo dell\"'Embassy\", definito non pi\u00f9 rilevante. Gillard e Abbott hanno dovuto essere scortati fuori dal ristorante dalla polizia.\nTemi.\nL\"'Aboriginal Tent Embassy\" promuove la campagna per la \"sovranit\u00e0 aborigena\". Tra le sue richieste vi sono i diritti di propriet\u00e0 e di sfruttamento di terre e siti minerari, il controllo politico ed amministrativo di alcuni luoghi ritenuti sacri e la compensazione per la terra sottratta dai coloni europei. Tali richieste sono state finora rifiutate.\nIl gruppo di attivisti si descrive come l'ambasciata di una nazione di popoli allontanata dalle terre ingiustamente occupate dal governo australiano; tale definizione \u00e8 contestata dal governo australiano e la questione \u00e8 tuttora oggetto di controversia nel dibattito politico australiano.\nNell'agosto del 2005 \u00e8 stata annunciata una consultazione nazionale delle comunit\u00e0 aborigene per stabilire la forma ed il ruolo che la \"tenda-ambasciata\" dovr\u00e0 avere nel prossimo futuro ."}
{"id": "230421", "revid": "729019", "url": "https://it.wikipedia.org/wiki?curid=230421", "title": "Arteria coronaria sinistra", "text": "L'arteria coronaria sinistra (in inglese \"left coronary artery\"), insieme all'arteria coronaria destra, fornisce il sangue necessario al cuore.\nQuest'arteria origina dall'aorta ascendente tramite l'ostio coronario sinistro, in corrispondenza del seno di Valsalva e in prossimit\u00e0 delle semilune destra e sinistra della valvola aortica. Si trova tra l'arteria polmonare e l'atrio sinistro\nDecorso.\nLa coronaria sinistra \u00e8 caratterizzata da un tratto iniziale di circa 1\u00a0cm, il tronco comune, che si dirige obliquamente verso sinistra e verso il basso e decorre nel grasso epicardico; raggiunto il solco coronario, a livello del margine dell'auricola sinistra, si divide in due ramificazioni, il ramo interventricolare anteriore (IVA) e il ramo circonflesso. Talvolta si ha anche una triforcazione, e l'arteria che la produce \u00e8 detta arteria intermedia.\nRamo interventricolare anteriore.\nNoto anche come \"ramo discendente anteriore\", origina dal tronco comune e decorre lungo il solco interventricolare anteriore, accompagnato dalla vena cardiaca magna, fino all'incisura cardiaca del margine acuto, che viene oltrepassata per un breve tratto: il ramo della coronaria sinistra si spinge cos\u00ec verso il ramo interventricolare posteriore della coronaria destra.\nDurante il suo decorso, fornisce a sua volta rami per la vascolarizzazione della faccia sternocostale dei ventricoli e del setto interventricolare: uno di essi pu\u00f2 spingersi verso il cono arterioso anastomizzandosi con l'arteria infundibolare della coronaria destra. I rami collaterali di sinistra prendono il nome di \"arterie diagonali\", con la \"prima\", pi\u00f9 grossa, che irrora il ventricolo sinistro fino al margine ottuso. I rami perforanti, o settali, si spingono in profondit\u00e0 ad irrorare i due terzi anteriori del setto interventricolare e la componente ventricolare del sistema di conduzione del cuore.\nRamo intermedio.\nIn circa 1/3 dei soggetti, dal tronco comune, nella biforcazione tra ramo discendente anteriore e ramo circonflesso, nasce un \"ramo intermedio\", che segue un decorso simile a quello della prima arteria diagonale del ramo discendente anteriore.\nRamo circonflesso.\nDecorre nel solco coronario anteriore e, superato il margine ottuso, prosegue in quello posteriore esaurendosi prima di raggiungere la \"crux cordis\". Nei pazienti a dominanza cardiaca sinistra prosegue oltre la crux cordis dando origine al ramo interventricolare posteriore, normalmente collaterale della coronaria destra.\nLungo il suo decorso fornisce vari rami collaterali, destinati sia alla vascolarizzazione degli atri che dei ventricoli: i primi possono continuare sulla parte anteriore degli atri anastomizzandosi con i rami della coronaria destra, mentre tra gli ultimi si trova l'arteria del margine ottuso, che irrora il margine sinistro del cuore."}
{"id": "230424", "revid": "212348", "url": "https://it.wikipedia.org/wiki?curid=230424", "title": "Guadalquiv\u00ecr", "text": ""}
{"id": "230425", "revid": "76726", "url": "https://it.wikipedia.org/wiki?curid=230425", "title": "Circolo circassiano", "text": "Il circolo circassiano, chiamato anche \"circolo circasso\" o \"Canadese\" \u00e8 un ballo popolare molto diffuso in Francia e in Italia.\n\u00c8 originario della Scozia (in particolare del Lanarkshire Meridionale) documentato a partire dalla fine del XIX secolo. Ora \u00e8 diffuso e ballato nei bal folk in tutta l'Europa occidentale. \u00c8 un ballo di cerchio a coppie.\nEsecuzione della danza.\nLa danza si esegue su una musica in 2/4 o 6/8 per una coreografia totale di 32 tempi.\nPosizione di partenza: in un grande cerchio, i ballerini si tengono per mano alternati dama-cavaliere.\nI musicisti ripetono lo schema tante volte quante sono le coppie di ballerini in modo che ogni cavaliere possa ballare con tutte le dame."}
{"id": "230427", "revid": "14691", "url": "https://it.wikipedia.org/wiki?curid=230427", "title": "Alunelul", "text": ""}
{"id": "230428", "revid": "339392", "url": "https://it.wikipedia.org/wiki?curid=230428", "title": "Thomas A. Edison", "text": ""}
{"id": "230430", "revid": "1543377", "url": "https://it.wikipedia.org/wiki?curid=230430", "title": "Courenta", "text": "La courenta (; \"courenta\" o \"courenda\" nelle Valli di Lanzo, area di lingua francoprovenzale) \u00e8 una danza diffusa nelle vallate alpine occitane e francoprovenzali.\n\u00c8 stata menzionata per la prima volta da Claude Gervaise nel suo libro di danze (1550). Pi\u00f9 tardi viene anche riportata da Thoinot Arbeau (1588) e Thomas Morley.\nApparsa nel sec. XVI la courenta evolve nel sec. XVII passando da Bransle Courant a due danze ben distinte:\nMolto apprezzata da Re Luigi XIV, che la elegge a danza di apertura dei balli, la courenta francese scompare nel corso del sec. XVIII come indicato nel famoso dizionario di Jean Jacques Rousseau. Essa \u00e8 infatti rimpiazzata dal minuetto. La courenta francese \u00e8 pi\u00f9 nobile e maestosa della versione italiana.\nLa courenta occitana.\nLa courento delle valli occitane italiane \u00e8 una danza molto conosciuta e diffusa anche fuori dai confini occitani, numerosissimi gruppi nell'Italia del nord suonano queste danze alle quali partecipano sempre numerosi i ballerini.\nLa courento della val Varaita \u00e8 una danza eseguita da coppie che si dispongono in cerchio, gli uomini all'interno, le donne all'esterno con il braccio sinistro sulla schiena del compagno che le tiene col braccio destro per la vita. \nSi comincia con una passeggiata (\"meiro\"), ci si ferma le coppie si girano di fronte tenendosi per le mani e fanno un balletto col passo tipico della valle (\"balar\"), poi dei giri (\"virar\"), di nuovo un \"balar\" e un \"virar\", cos\u00ec da capo fino che la melodia cambia per il \"balet\" (parte finale che chiude tutte le danze) dove i cavalieri fanno un \"virar\" con tutte le dame del cerchio.\nIn Val Vermenagna (CN), dove la courenta \u00e8 caratterizzata da un passo completamente diverso rispetto a quello della Val Varaita, la passeggiata si chiama \"':end\u00e0 spass\", seguita dal \"bal\u00e0\" e dal \"vir\u00e0\". Non \u00e8 contemplato il \"balet\" finale. In compenso esiste una versione di courenta in cui si balla in cerchio tenendosi per mano (Courenta di Couscrit). \u00c8 possibile approfondire l'argomento per quanto riguarda la Courenta della Val Vermenagna, area in cui il ballo resta tradizione viva nella quotidianit\u00e0 degli abitanti, grazie al libro \"I ai faite bal\u00e0 toute - Vernante, il paese della courenta\" in cui sono riportate testimonianze di vita vissuta relative ai \"fest\u00ecn\" della vallata. Il volume di 56 pag., edito nel 2011 da Ousitano Vivo, contiene inoltre parecchie illustrazioni a tema: una trentina di quadri con storici suonatori di courenta e ballerini, fotografie, spartiti musicali e altra documentazione ancora.\nLa courento/a delle altre vallate differisce per il passo (ogni valle ha il suo specifico) e per la durata delle parti.\nAlcune similitudini presenta la curenta denominata courenta di But\u00e9i che viene ballata a Rocca Grimalda in Provincia di Alessandria in occasione del carnevale della Lachera. Essa mantiene il cerchio nelle forme occitane ma non il balletto tipico delle valli sostituendolo con passi pi\u00f9 vicini alla tradizione monferrina."}
{"id": "230431", "revid": "12379", "url": "https://it.wikipedia.org/wiki?curid=230431", "title": "Ginevra Weasley", "text": ""}
{"id": "230432", "revid": "88740", "url": "https://it.wikipedia.org/wiki?curid=230432", "title": "Lei, l'arma finale", "text": ", spesso abbreviato in , \u00e8 un manga \"seinen\" scritto e disegnato da Shin Takahashi, pubblicato in Giappone sulla rivista \"Big Comic Spirits\" di Shogakukan dal dicembre 1999 all'ottobre 2001.\nNel 2002 ne \u00e8 stato realizzato un anime in 13 episodi dallo studio Gonzo, nel 2003 un videogioco, mentre nel 2005 sono stati realizzati anche due OAV intitolati \"Another love song\", che trattano l'intera vicenda dal punto di vista di un'altra arma finale che viene in contatto con Chise. Nel 2006 \u00e8 uscito il lungometraggio live action omonimo, con la protagonista femminile interpretata da Aki Maeda.\nIn Italia il manga \u00e8 stato integralmente pubblicato dalla Planet Manga nel 2004, mentre il primo episodio dell'anime \u00e8 andato in onda durante l'anime week del 2005 su MTV; la successiva edizione in DVD, curata dalla Fool Frame, \u00e8 stata interrotta dopo un solo disco, contenente soltanto il primo episodio, in seguito alla cessata attivit\u00e0 dell'azienda.\nTrama.\nChise \u00e8 la classica ragazzina impacciata che per dimostrare alle amiche e a s\u00e9 stessa di poter anche mettere da parte la sua timidezza dichiara il suo amore al suo compagno di scuola Sh\u016bji. Non si aspetta minimamente che il ragazzo ricambi e quando invece Sh\u016bji le dice che vuole essere il suo ragazzo viene colta alla sprovvista e al loro primo appuntamento sono vicini alla rottura. Ma, aprendosi e dialogando, scoprono che quel sentimento che provano \u00e8 amore davvero e decidono di continuare la relazione. L'amore che li unisce \u00e8 cos\u00ec profondo da avere avuto la loro prima relazione amorosa in un sogno condiviso.\nUn giorno, mentre Sh\u016bji \u00e8 in giro per Sapporo a fare compere con gli amici, la citt\u00e0 viene pesantemente bombardata. Nel tentativo di mettersi in salvo, Take muore e subito dopo Sh\u016bji viene investito da un'esplosione nata dallo schianto a terra di qualcosa simile ad un aereo vicino a lui. Dopo aver riaperto gli occhi vede sul luogo dell'incidente proprio Chise, spaventosamente mutata, per met\u00e0 macchina da guerra, con delle grandi ali metalliche che le fuoriescono dalla schiena. Scopre cos\u00ec che la sua tenera ragazza non \u00e8 altro che l'arma finale impiegata dalle truppe giapponesi nella guerra contro gli invasori.\nAmbientazione.\nCome suggerito dal sottotitolo dello stesso anime, \"The Last Love Song On This Little Planet\" (L'ultima canzone d'amore su questo piccolo pianeta), la trama \u00e8 incentrata sul rapporto d'amore particolare tra Sh\u016bji e Chise, sconvolto dagli accadimenti politici che portano la guerra in Giappone e quindi dai poteri distruttivi della piccola Chise.\nVengono poi presentati diversi personaggi secondari, amici dei due protagonisti, che aggiungono diverse sottotrame non necessariamente collegate al rapporto d'amore tra Chise e Sh\u016bji: Fuyumi alle prese con l'assenza del marito, Akemi che fino alla fine si rifiuta di rivelare il suo amore a Sh\u016bji per non fare del male a Chise, Yukari che si trova alle prese con il trauma per la perdita del proprio ragazzo, ecc.\nFino alla fine lo spettatore non conosce i particolari della guerra che infuria tra i diversi paesi, (l'unico noto \u00e8 il Giappone, i nemici comunque pronunciano delle parole in inglese e in spagnolo che li caratterizzano soltanto come \"occidentali\") e non c'\u00e8 modo di stabilire con esattezza neanche il motivo perch\u00e9 sia cominciata, n\u00e9 si conosce il modo in cui Chise diventa l'arma finale o su cosa esattamente si basino i suoi poteri (anche se pare, dalle immagini, siano una sintesi di biotecnologia organica e nanotecnologia meccanica). Tuttavia, negli OAV uno scienziato spiega che Chise venne scelta perch\u00e9 dopo un esame, solo lei aveva il corpo compatibile in grado di adattarsi a quella tecnologia sperimentale biomeccanica. E gli scienziati hanno deciso di farlo, mossi dalla disperazione nel tentativo di potere ribaltare le sorti della guerra. Nel finale si vedranno i due protagonisti unici superstiti della guerra e della fine del mondo salire a bordo di una nave spaziale invisibile (generata da tutti i poteri di Chise, a dimostrare cos\u00ec che i suoi poteri non erano necessariamente legati al solo scopo di distruzione bellico militare) partire per lo spazio promettendosi di amarsi e di vivere insieme.\nAnime.\nColonna sonora.\nIn Giappone e in America sono uscite diverse versioni della colonna sonora. La serie di titoli seguenti appartiene all'Original Soundtrack di \"Saish\u016b heiki kanojo\". La canzone d'amore che Shuji canticchia saltuariamente durante la serie \u00e8 \"Yumemiru tame ni\" di Mitsuo Sugiuchi."}
{"id": "230435", "revid": "8489", "url": "https://it.wikipedia.org/wiki?curid=230435", "title": "Saikano", "text": ""}
{"id": "230436", "revid": "8489", "url": "https://it.wikipedia.org/wiki?curid=230436", "title": "Lei l'arma finale", "text": ""}
{"id": "230438", "revid": "8489", "url": "https://it.wikipedia.org/wiki?curid=230438", "title": "Saishu Heiki Kanojo", "text": ""}
{"id": "230439", "revid": "8489", "url": "https://it.wikipedia.org/wiki?curid=230439", "title": "Saishuu Heiki Kanojo", "text": ""}
{"id": "230441", "revid": "767487", "url": "https://it.wikipedia.org/wiki?curid=230441", "title": "Sliver - The Best of the Box", "text": "Sliver - The Best of the Box \u00e8 un album del gruppo grunge statunitense Nirvana, pubblicato nel 2005.\nSi tratta di una selezione delle migliori registrazioni apparse sul precedente box \"With the Lights Out\"; all'interno di \"Sliver\" hanno trovato spazio tre brani mai pubblicati: \"Spank Thru\" dal demo del 1985 \"Fecal Matter\", \"Sappy\" del 1990, registrata a Seattle e prodotta da Jack Endino, \"Come as You Are\" registrata durante le prove effettuate prima di \"Nevermind\" e presente nel demo \"Boombox\".\nFra le tracce sono presenti anche la cover di \"Heartbreaker\" dei Led Zeppelin, il brano \"Old Age\" (non rientrato nella lista tracce di \"Nevermind\") e una versione demo di \"All Apologies\" registrata da Kurt Cobain a casa sua."}
{"id": "230442", "revid": "1543377", "url": "https://it.wikipedia.org/wiki?curid=230442", "title": "Patriarchi di Aquileia", "text": "Lista dei vescovi, degli arcivescovi e dei patriarchi di Aquileia.\nCataloghi antichi.\nIl pi\u00f9 antico catalogo dei vescovi di Aquileia \u00e8 giunto fino a noi in una duplice recensione, un catalogo aquileiese ed un catalogo gradese, che provengono dalla divisione subita dal patriarcato nel VII secolo. Entrambe le recensioni, nella loro versione pi\u00f9 antica, risalgono all'XI secolo: quella aquileiese (il \"Chronicon Aquileiense\") \u00e8 riprodotta in un codice pubblicato per la prima volta dal De Rossi nelle \"Monumenta ecclesiae aquileiensis\" (1740); la seconda redazione figura nel \"Chronicon venetum\" e nel \"Chronicum gradense\" di Giovanni Diacono.\nI due cataloghi, che convergono nel numero e nell'ordine dei nomi dei vescovi, ad eccezione di qualche lieve omissione o trasposizione, derivano da fonti pi\u00f9 antiche; infatti erano noti gi\u00e0 nel IX secolo ed anche a Paolo Diacono nell'VIII secolo. Entrambe le recensioni riportano gli anni, i mesi e i giorni di governo di ciascun vescovo, ma poich\u00e9 vi \u00e8 diversit\u00e0 e variet\u00e0 nelle datazioni, esse non sono, da questo punto di vista, molto attendibili; entrambi i cataloghi indicano come protovescovo sant'Ermagora, mentre il primo vescovo documentato anche da fonti esterne ai cataloghi \u00e8 Teodoro, che partecip\u00f2 al primo concilio di Arles del 314.\nCirca la cronologia dei prelati aquileiesi, Pio Paschini scrive che \u00abla cronologia stabilita nel \"Chronicon Aquileiense\" \u00e8 errata completamente, perch\u00e9 contrasta coi dati che abbiamo; e quella del Dandolo non si pu\u00f2 dire cos\u00ec certa e definita, che gli anni dei vescovi aquileiesi non si possono anticipare o protrarre secondo l'importanza e la gravit\u00e0 delle congetture che si possono fare\u00bb.\nPatriarchi di Aquileia (558-1751).\nSdoppiamento della sede patriarcale (606-698).\n\"Patriarchi ortodossi con sede in Grado\"\n\"Patriarchi scismatici tricapitolini con sede in Aquileia\"\nPatriarchi sotto la dominazione veneziana (1420-1751).\nIl 6 luglio 1751 con la bolla \"Iniuncta nobis\" papa Benedetto XIV soppresse il Patriarcato e i territori furono divisi tra le arcidiocesi metropolitane di Gorizia (cui toccarono le terre sotto il dominio asburgico) e Udine (cui fu assegnata la giurisdizione sulle terre sotto il dominio della Serenissima). Il cardinale Dolfin fu nominato primo \"arcivescovo di Udine\", mantenendo il titolo personale di patriarca, mentre Karl Michael von Attems fu nominato primo \"arcivescovo di Gorizia\". Con la morte di Dolfin il 13 marzo 1762 cessa definitivamente anche il titolo patriarcale."}
{"id": "230446", "revid": "7336", "url": "https://it.wikipedia.org/wiki?curid=230446", "title": "Verdure", "text": ""}
{"id": "230449", "revid": "287204", "url": "https://it.wikipedia.org/wiki?curid=230449", "title": "Mahmud Ahmadinejad", "text": " Viene considerato un conservatore laico, ma in linea con l'indirizzo religioso della repubblica islamica iraniana.\nPoliticamente \u00e8 un membro del Consiglio Centrale degli Ingegneri della Societ\u00e0 Islamica e gode di un importante appoggio politico per parte dell'Alleanza dei Costruttori dell'Iran Islamico, chiamata anche \"Abadgaran\".\nLaureato in ingegneria, prima di diventare presidente \u00e8 stato professore di ingegneria civile all'Universit\u00e0 Iraniana della Scienza e della Tecnologia e sindaco di Teheran. Si \u00e8 reso noto per le sue idee anti-sioniste nonch\u00e9 per le sue posizioni anti-americane e anti-occidentali.\nBiografia e prima carriera politica.\nA\u1e25madine\u017e\u0101d \u00e8 nato il 28 ottobre 1956 nel villaggio di Aradan, in provincia di Garmsar, nella regione di Semnan, quartogenito di sette figli. Il suo nome originario era Mahmud \u1e62abb\u0101ghiy\u0101n ().&lt;br&gt;\nSi \u00e8 trasferito con la famiglia a Teheran quando aveva un anno.\nIl padre, di nome A\u1e25mad, era stato barbiere, fruttivendolo e fabbro. Insegn\u00f2 a Ma\u1e25m\u016bd fin da piccolo il Corano e lo educ\u00f2 alla fede sciita.\nIl padre cambi\u00f2 cognome alla famiglia all'atto di trasferirsi dalla campagna a Teheran, per evitare discriminazioni, in quanto il cognome originario \u00e8 tipico del mondo contadino oltre a essere usuale fra gli ebrei iraniani, il che avrebbe indicato l'origine ebraica della famiglia.\nIl cognome scelto, A\u1e25madine\u017e\u0101d, significa \"della stirpe di A\u1e25mad\" che, a parte il chiaro riferimento al padre del futuro Presidente, \u00e8 anche uno dei nomi di Maometto.\nSua madre, Khanom, godeva del titolo onorifico di \"Seyyede\", attribuito a coloro che sono ritenuti, in seno allo sciismo, i discendenti di sangue del profeta Maometto.\nNel 1976 Ma\u1e25m\u016bd partecipa al concorso dell'universit\u00e0 nazionale dell'Iran: viene classificato 132\u00ba su 400.000 partecipanti e, pertanto, viene ammesso alla facolt\u00e0 di Ingegneria civile dell'Universit\u00e0 Iraniana della Scienza della Tecnologia.\nDurante la giovent\u00f9, per Maurizio Ferraris, fu \u00abdiscepolo\u00bb del filosofo Ahmad Fardid. Fardid \u00absi proclamava \u00abcompagno di strada di Heidegger\u00bb e di questo Ahmadine\u017e\u0101d, da premier, \u201crilanci\u00f2, mutatis mutandis, il paragone del popolo metafisico per eccellenza che, stretto tra Oriente e Occidente, Stati Uniti e Russia, si prepara a un nichilismo eroico\u201d.\nIscritto alla laurea di secondo livello (\"Master of Science\" secondo la classificazione anglosassone) nel 1986 presso la sua universit\u00e0, si \u00e8 iscritto al dottorato in ingegneria civile e pianificazione dei trasporti pubblici nel 1989, che ha conseguito nel 1997.\nHa lavorato anche come insegnante d'ingegneria, prima di dedicarsi esclusivamente alla carriera politica.\nAttualmente \u00e8 sposato e ha 3 figli (due maschi e una femmina).\nPrima carriera politica.\nNel 1979 svolge il ruolo di capo rappresentante dell'Universit\u00e0 Iraniana della Scienza e della Tecnologia (IUST), presso cui studiava, alle riunioni studentesche non ufficiali, in cui occasionalmente interveniva l'Ayatollah Khomeini.&lt;br&gt;\nA queste riunioni prendevano parte anche i fondatori del primo \"Ufficio per la regolamentazione dell'unit\u00e0\" (\"daftar-e ta\u1e25k\u012bm-e va\u1e25dat\"), l'organizzazione studentesca che partecipa all'occupazione dell'ambasciata degli Stati Uniti, da cui scaturisce la presa di ostaggi statunitensi, avvenimento che si usa prendere come termine finale delle fino ad allora amichevoli relazioni diplomatiche fra i due Paesi.&lt;br&gt;\nMa\u1e25m\u016bd fa parte di questa organizzazione, che contribuisce ad attuare una politica di controllo nei confronti della potenziale dissidenza studentesca.\nNel corso degli anni ottanta ricopre alcune cariche amministrative nella provincia dell'Azerbaigian occidentale (ricopre il ruolo di governatore non eletto delle locali citt\u00e0 di Maku e Khoy) e opera nell'Intelligence e nel servizio di sicurezza dei Guardiani della Rivoluzione Islamica, anche noti come \"Pasdaran\"; il suo consigliere Mojtaba Samareh H\u0101shemi afferm\u00f2 che egli aveva operato non in quanto membro dei Guardiani della Rivoluzione ma come collaboratore volontario.\nPi\u00f9 precisamente nel 1986 A\u1e25madine\u017e\u0101d si offre volontario per prender parte all'addestramento delle forze speciali dei Pasdaran. Gli viene attribuito allora un posto da ufficiale nella guarnigione di Rama\u017can, stazionata in prossimit\u00e0 di Kermanshah. Tale guarnigione aveva l'incarico di effettuare \u00aboperazioni extra-territoriali\u00bb: numerosi rapporti suggeriscono che A\u1e25madine\u017e\u0101d fosse all'epoca incaricato dell'eliminazione di dissidenti in Iran e all'estero e che avesse partecipato a tal fine a operazioni segrete nella regione irachena di Kirkuk. Avrebbe inoltre partecipato a episodi di torture inflitte a prigionieri nella prigione di Evin a Teheran. A\u1e25madine\u017e\u0101d diviene in seguito uno degli ufficiali superiori dell'unit\u00e0 d'\u00e9lite \"Qods\" (\"Gerusalemme\"), sempre in seno ai Pasdaran. Secondo alcuni rapporti partecipa a numerosi omicidi politici in Vicino Oriente e in Europa, fra cui quello del leader curdo \u02bfAbd al-Rahm\u0101n Q\u0101ssemlu (Gassemlou) a Vienna nel luglio del 1989.\nDiviene anche capo ingegnere della VI Armata dei Guardiani della Rivoluzione.\nAlla fine del conflitto tra Iran e Iraq, durato tra il 1981 e il 1988, alcuni \"basiji\" (\"volontari\") dei Pasdaran, di cui faceva parte A\u1e25madine\u017e\u0101d, rivendicarono un ritorno ai valori morali dei primi giorni della rivoluzione khomeinista in voluto contrasto con la percepita corruzione di certi non nominati loro capi, che si sarebbero arricchiti incamerando illegittimamente beni confiscati durante la Rivoluzione Islamica, oppure svolgendo un ruolo fondamentale nel mercato nero in tempo di guerra. A\u1e25madine\u017e\u0101d non ha celato il suo attaccamento ai valori del \"Basij\": egli appare regolarmente vestito d'un foulard nero e bianco, caratteristico dei \"basiji\", e parla spesso in termini positivi della \u00abcultura basij\u00bb e del \u00abpotere basij\u00bb. I \"basiji\" gli dimostreranno il loro sostegno nel corso degli incidenti esplosi all'indomani delle elezioni presidenziali del giugno del 2009.\nNel 1993, dopo aver ricoperto per un biennio il ruolo di consigliere presso il governatore della provincia del Kurdistan, \u00e8 nominato governatore della provincia di Ardabil: ricopre tale ruolo sino al 1997.\nElezione a sindaco di Teheran.\nNel 2003 si presenta alle elezioni di sindaco di Teheran come membro dell'Alleanza dei Costruttori dell'Iran Islamico. Il 3 maggio 2003 viene eletto con un'affluenza alle urne pari al 12% della cittadinanza.&lt;br&gt;\nRicopre tale incarico fino al 28 giugno 2005. Rinuncia alla sua carica di sindaco dopo la sua elezione alla Presidenza dell'Iran. La sua rinuncia \u00e8 accettata il 28 giugno 2005 e il Consiglio Comunale, con 8 voti su 15, nomina al suo posto Mohammad Bagher Ghalibaf, che diviene il dodicesimo sindaco di Teheran.\nCome sindaco di Teheran, A\u1e25madine\u017e\u0101d \u00e8 incluso in una lista di 65 finalisti per il riconoscimento di \"Sindaco dell'Anno 2005\" tra 550 sindaci nominati, di cui solo 9 provenivano dall'Asia. Durante la sua attivit\u00e0 di sindaco, ha revocato molte riforme attuate dai precedenti sindaci, considerati \"moderati\" e \"riformisti\". Secondo i critici, una delle modifiche pi\u00f9 significative sarebbe stata quella della creazione di ascensori distinti per gli utenti di sesso maschile e per quelli di sesso femminile negli uffici del comune. Costoro hanno criticato anche la sua proposta di seppellire nelle principali piazze di Teheran i corpi dei soldati caduti nella guerra Iran-Iraq, presentati come martiri.\nIn qualit\u00e0 di sindaco di Teheran, diventa anche direttore del quotidiano \"Hamshahri\", allontanando l'editore Mohammad Atrianfar e sostituendolo con Alireza Sheikh-Attar. Come tale licenzia il giornalista Sheikh-Attar il 13 giugno 2005, pochi giorni prima delle elezioni presidenziali, per non averlo sostenuto nella sua campagna per ottenere questa carica, rimpiazzando Sheikh-Attar con Ali Asghar Ash'ari, ex-Vice Ministro della Cultura e dell'Orientamento Islamico durante il mandato ministeriale di Mostafa Mirsalim. Licenzia anche Nafiseh Kuhnavard, uno dei giornalisti dell\"'Hamshahri\", per aver chiesto a Khat\u0101mi notizie circa le \"linee rosse\" del regime e le agenzie parallele e illegali dell\"intellighenzia\": una domanda che A\u1e25madine\u017e\u0101d consider\u00f2 inappropriata. Kuhvanard \u00e8 stato successivamente accusato dagli elementi pi\u00f9 radicali islamici di spionaggio a favore della Turchia e della Repubblica dell'Azerbaijan.\n\u00c8 noto che A\u1e25madine\u017e\u0101d ha avuto modo di polemizzare con Khat\u0101mi, che allora lo ostacolava nel partecipare agli incontri del Consiglio dei ministri: un privilegio di solito esteso anche ai sindaci di Teheran. Critica pubblicamente Khat\u0101mi di ignorare i problemi quotidiani della cittadinanza.\nCarriera politica come presidente.\nElezione alla presidenza del 2005.\n\u00c8 eletto presidente dell'Iran il 24 giugno 2005, al secondo turno delle elezioni presidenziali, battendo il rivale, il presidente uscente \"hojjatoleslam\" Ali Akbar Hashemi Rafsanjani. Vince con il 61,69% dei voti dei circa 28 milioni di votanti.\nRafsanj\u0101ni aveva vinto il primo turno di votazioni, mentre A\u1e25madine\u017e\u0101d si era assicurato il 19,48% dei voti, divenendo lo sfidante di Rafsanj\u0101ni nel ballottaggio finale. L'inattesa vittoria di A\u1e25madine\u017e\u0101d fu attribuita dagli osservatori alla popolarit\u00e0 del suo stile di vita semplice e al fatto di essere stato presentato come il difensore dei ceti meno agiati, come un modello di integrit\u00e0 religiosa e come un politico estraneo alla corruzione.\nLe elezioni sono contestate per la mancata ammissione di circa 1.000 candidati dal Consiglio dei guardiani della rivoluzione: costoro avevano consentito infatti solo sette candidature alla presidenza.\nCi\u00f2 aveva attirato critiche in quanto i criteri per l'ammissione alla candidatura, secondo alcuni, erano stati interpretati e applicati in modo non imparziale.\nInoltre Mehdi Karrubi, un candidato riformista che si era piazzato al terzo posto nell'elezione, accusa il Corpo dei guardiani della rivoluzione iraniana e le forze della milizia del Basij di essere state mobilitate a favore di A\u1e25madine\u017e\u0101d per condizionarne illegalmente l'elezione. Egli ha affermato che tra i cospiratori vi sarebbe stato Mojtaba Khamenei, figlio della guida suprema, l'ayatollah Khamenei.\nKhamenei scrive a Karrubi affermando che le sue accuse erano \"al di sotto della sua dignit\u00e0\" e che \"ne sarebbe derivata una crisi\" per l'Iran, che egli non avrebbe permesso. Per tutta risposta, Karrubi si \u00e8 dimesso da tutti i suoi incarichi politici, incluso quello di consigliere della guida suprema dell'Iran e di membro del Consiglio per il discernimento: incarichi cui era stato nominato direttamente da Khamenei.\nAli Akbar Hashemi Rafsanjani, il rivale di A\u1e25madine\u017e\u0101d al secondo turno, sostiene anch'egli che vi erano stati interventi \"ingiusti\" per condizionare le votazioni a favore di e conferma quanto denunciato da Karrubi. Egli parla di \"sporchi trucchi\" che avevano condotto \"illegalmente\" A\u1e25madine\u017e\u0101d alla presidenza e afferma che il suo ricorso per quanto verificatosi nell'elezione sarebbe stato fatto unicamente a \"Dio\", raccomandando ai suoi sostenitori di accettare i risultati comunque prodottisi e di \"assistere\" il presidente neoeletto.\nAlcuni gruppi politici, incluso il partito riformista del Fronte di Partecipazione dell'Iran Islamico (FPII), hanno denunciato il fatto che A\u1e25madine\u017e\u0101d aveva ricevuto sostegno illegale e informazioni dai supervisori alle elezioni scelti dal Consiglio dei guardiani, i quali invece sarebbero dovuti restare neutrali in base alla legge elettorale.\nNonostante tutto questo, diventa presidente dell'Iran il 3 agosto 2005, ricevendo l'approvazione della guida suprema, l'ayatoll\u0101h Ali Khamenei. Durante la cerimonia d'insediamento bacia la mano di Khamenei, diventando il primo presidente iraniano a compiere questo atto e il secondo a baciare la mano di una guida suprema (il primo era stato Mohammad Ali Rajai, che aveva baciato la mano dell'ayatollah Khomeini).\nTale atto viene attribuito al sostegno che Khamenei ha sempre dimostrato verso A\u1e25madine\u017e\u0101d.\nElezione alla presidenza del 2009.\nIl 23 agosto 2008, la Guida Suprema Ali Khamenei annunci\u00f2 che vedeva \"A\u1e25madine\u017e\u0101d come presidente per i prossimi cinque anni\", un commento interpretato come un sostegno favorevole per la rielezione di A\u1e25madine\u017e\u0101d. Secondo l'organismo per le elezioni dell'Iran, 39.165.191 persone hanno espresso il proprio voto il 12 giugno 2009. A\u1e25madine\u017e\u0101d ha vinto con 24.527.516 voti (62,63%). Secondo \u00e8 stato Mir-Hossein Mousavi, che ha ottenuto 13.216.411 (33,75%) voti. L'elezione ha attirato un interesse pubblico senza precedenti in Iran.\nDurante le elezioni ci sono state proteste per presunti brogli elettorali da parte dei sostenitori di Mir-Hossein Mousavi. L'Ayatollah Ali Khamenei ha formalmente approvato Ahmadinejad come presidente il 3 agosto 2009, e A\u1e25madine\u017e\u0101d ha prestato giuramento per un secondo mandato, il 5 agosto 2009.\nAtti come presidente.\nNel primo annuncio dopo la sua elezione invita i funzionari statali a non affiggere le sue fotografie e immagini negli uffici governativi e a usare solamente le immagini e le foto dell'Ayatollah Khomeini e dell'Ayatollah Khamenei.\nCompleta le cerimonie necessarie per diventare presidente il 6 agosto, quando presta giuramento dinanzi al \"Majles\" di proteggere la religione ufficiale dell'Iran (l'Islam nella sua accezione sciita), la Repubblica Islamica e la sua costituzione. Nel frattempo, dal 3 al 6 agosto, le funzioni di presidente sono svolte dal Primo Vicepresidente di Khat\u0101mi, Mohammad Reza Aref.\nIl primo significativo impegno legislativo a essere assunto dal nuovo governo \u00e8 stata la costituzione di un Fondo di 12 trilioni di \"riy\u0101l\" (1,3 miliardi di dollari statunitensi), chiamato \"Fondo dell'amore dell'imam Re\u017ca\", cos\u00ec chiamato in onore di uno degli Imam sciiti. Utilizzando le rendite iraniane del petrolio, l'intento del Fondo \u00e8 quello di aiutare i giovani a trovare lavoro, a sposarsi e a trovare un'abitazione.\nA\u1e25madine\u017e\u0101d ha avviato intense relazioni diplomatiche con la Russia, creando un dipartimento a ci\u00f2 dedicato verso la fine del 2005. Ha lavorato con Vladimir Putin per risolvere la crisi nucleare in Iran verificatasi in seguito e sia Putin sia A\u1e25madine\u017e\u0101d hanno espresso il desiderio di cooperare insieme sul Mar Caspio.\nAll'inizio del dicembre 2006 \u00e8 accusato di aver violato taluni precetti del Corano, guardando alcune ballerine senza velo che si esibiscono alla cerimonia di inaugurazione dei Giochi asiatici in Qatar, finendo cos\u00ec sotto inchiesta.\nLe elezioni presidenziali del 13 giugno 2009 lo hanno riconfermato nella sua carica, anche se la correttezza delle operazioni di voto \u00e8 stata oggetto di contestazione da parte dell'opposizione: nei giorni successivi alle elezioni si sono tenute numerose manifestazioni di protesta che hanno visto la partecipazione di milioni di persone.&lt;br&gt;\nTali manifestazioni sono state duramente represse dal governo con la conseguente morte di un indefinito numero di manifestanti.\nImmagine politica e posizioni politiche sostenute durante la campagna elettorale e la presidenza.\nA\u1e25madine\u017e\u0101d tende a presentarsi al suo elettorato come un uomo semplice, che conduce una vita modesta: ad esempio si dice che da presidente dell'Iran abbia a lungo resistito all'idea di abbandonare la sua casa familiare in favore di un palazzo adeguato al suo ruolo e che abbia rifiutato l'uso dell'aereo presidenziale, preferendogli un aereo cargo.&lt;br&gt;\nTende a presentarsi anche come un uomo pio e un islamico devoto.\nNella sua campagna presidenziale del 2005, ebbe un approccio populista, con grande enfasi data al suo semplice stile di vita. Per questo motivo, si paragon\u00f2 a Mohammad Ali Rajai \u2014 il secondo Presidente dell'Iran \u2014, dichiarazione che sollev\u00f2 obiezioni da parte della famiglia di Raj\u0101i. Afferm\u00f2 di voler \"mettere sulle tavole del popolo i profitti del petrolio\", ovvero di voler operare per una redistribuzione delle ricchezze derivanti dalla vendita del petrolio.\nSostenne di voler creare in Iran un \"governo esemplare per i popoli del mondo\", secondo il motto di \"\u00e8 possibile e possiamo farlo\", slogan da lui usato nel corso della campagna elettorale. Si autodefin\u00ec un \"fondamentalista\" ovvero un politico che si ispira ai fondamenti dell'Islam e della originaria rivoluzione islamica in Iran.\nA\u1e25madine\u017e\u0101d ha inviato segnali discordanti all'opinione pubblica internazionale circa i suoi progetti presidenziali. Secondo alcuni osservatori negli Stati Uniti, questa linea sarebbe stata studiata e mantenuta anche successivamente durante la sua presidenza per ottenere i consensi sia dei conservatori religiosi, sia delle classi meno agiate.&lt;br&gt;\nIn particolare \u00e8 stato l'unico tra i candidati delle elezioni presidenziali a esprimersi apertamente contro gli Stati Uniti d'America e l'ONU: in un'intervista concessa alla radiotelevisione nazionale iraniana pochi giorni prima delle elezioni dichiar\u00f2 che le Nazioni Unite erano \"unilateralmente schierate contro l'Islam\" e si oppose al potere di veto dei membri permanenti del Consiglio di Sicurezza delle Nazioni Unite, dichiarando che \"non \u00e8 giusto che pochi Stati possano imporre il loro veto a decisioni di carattere globale. Se un tale privilegio deve continuare a esistere, allora deve essere esteso anche al mondo dell'Islam, la cui popolazione ha raggiunto quasi il miliardo e mezzo di persone\".\nSi \u00e8 fatto sostenitore di un programma nucleare iraniano, che persegue attivamente sotto la sua successiva presidenza, accusando, con chiaro riferimento agli Stati Uniti e ai suoi sostenitori, \"alcuni poteri arroganti\" di tentare di fermare lo sviluppo industriale e tecnologico dell'Iran in questo e in altri settori.\nHa affermato il fatto di aver sviluppato un esteso programma per la lotta al terrorismo, con l'obiettivo di migliorare le relazioni estere dell'Iran e per stringere buoni rapporti con gli Stati confinanti. Tale dichiarazione ha suscitato perplessit\u00e0 in chi ricorda come l'Iran sia uno tra i pi\u00f9 accreditati finanziatori di Hezbollah, l'organizzazione paramilitare libanese, ritenuta terrorista da vari Stati, tra cui Israele e gli Stati Uniti.\nDopo la sua elezione ha dichiarato che \"\"Grazie al sangue dei martiri una nuova rivoluzione islamica \u00e8 sorta ed \u00e8 la rivoluzione islamica del 1384\" (l'anno in corso in Iran, secondo il calendario dell'Egira), che \"se Dio vorr\u00e0, taglier\u00e0 le radici dell'ingiustizia nel mondo\" e che \"presto l'onda della rivoluzione islamica raggiunger\u00e0 il mondo intero\"\".\nHa anche sostenuto di voler mettere fine al problema relativo ai visti d'ingresso per i cittadini appartenenti agli Stati della regione, dicendo che \"la gente dovrebbe visitare liberamente qualsiasi posto desideri. La gente dovrebbe avere la libert\u00e0 di compiere i propri pellegrinaggi e i propri viaggi\" (\"People should visit anywhere they wish freely. People should have freedom in their pilgrimages and tours\").\nScontro con Khamenei.\nA\u1e25madine\u017e\u0101d combina la visione mistica iraniana con un approccio riformista, cosa che l'ha condotto negli ultimi anni di presidenza a uno scontro con la fazione pi\u00f9 conservatrice guidata da Ali Khamenei. L'ayatollah Mesbah Yazdi, consigliere spirituale di A\u1e25madine\u017e\u0101d, guida il movimento religioso \"Hojatiye\" che sviluppa l'idea del misticismo e dell'attesa dell'arrivo dell'Imam Nascosto e condanna duramente i capitali finanziari come male della contemporaneit\u00e0. A\u1e25madine\u017e\u0101d ha incoraggiato l'aumento della partecipazione delle donne nella politica iraniana ed eletto donne alle pi\u00f9 alte cariche politiche. Nel novembre 2010 ha pregato pubblicamente nella moschea di Jamkaran a Qom, che \u00e8 considerata nella tradizione sciita il luogo dove \u00e8 possibile comunicare direttamente con l'Imam Nascosto; dopo di che ha sostituito il ministro degli Esteri Manuchehr Mottaki (vicino a Khamenei) con Ali Akbar Salehi e ha cercato di licenziare il ministro dell'Intelligence Heidar Moslehi, ma \u00e8 stato bloccato da Khamenei. Da allora diverse personalit\u00e0 vicine ad Ahmadinejad sono state oggetto di attacchi della stampa o indagini giudiziarie: il vicepresidente Hamid Baqaei \u00e8 stato sospeso dalle cariche pubbliche per quattro anni, l'assistente personale di A\u1e25madine\u017e\u0101d e suo probabile delfino alla presidenza Kazem Kiapasha \u00e8 stato arrestato. Nel 2017 Ahmadinejad si ricandida per le elezioni presidenziali, ma il Consiglio dei Guardiani rigetta la sua candidatura impedendogli di partecipare.\nControversie.\nA\u1e25madine\u017e\u0101d, Israele e gli ebrei.\nDurante la conferenza internazionale \"Il mondo senza sionismo\", tenutasi nell'ottobre 2005, Ma\u1e25m\u016bd A\u1e25madine\u017e\u0101d, citando Khomeini, ha affermato, con riferimento allo Stato di Israele: \u00ab... questo regime occupante Gerusalemme \u00e8 destinato a scomparire dalla pagina del tempo... \u00bb.\nIl giorno successivo a questa dichiarazione il Primo ministro di Israele Ariel Sharon ha chiesto l'espulsione dell'Iran dalle Nazioni Unite, mentre il ministro degli Esteri Silvan Shalom ha richiesto una riunione d'emergenza del Consiglio di Sicurezza delle Nazioni Unite. Fu accolta quest'ultima proposta: in quell'incontro tutti i 15 membri del Consiglio condannarono le affermazioni di A\u1e25madine\u017e\u0101d. Kofi Annan si disse costernato per i commenti e ribad\u00ec gli obblighi dell'Iran verso le Nazioni Unite e il diritto all'esistenza di Israele.\nA\u1e25madine\u017e\u0101d ha riaffermato questa posizione il 28 ottobre 2005, senza ritrattare la sua precedente dichiarazione. Ulteriori affermazioni in tal senso sono state fatte in alcune interviste rilasciate in occasione del congresso della FAO svoltosi a Roma in data 3 giugno 2008: \u00ab...per quanto concerne le atrocit\u00e0 israeliane nei territori occupati, il regime criminale che sta sfruttando la ricchezza dell'oppressa nazione palestinese e sta uccidendo innocenti da 60 anni, ha raggiunto la sua fine e sparir\u00e0 dalla scena politica...\u00bb (\u00ab...as to the Israeli atrocity in the occupied lands, the criminal regime which has been plundering the wealth of the oppressed Palestinian nation and has been murdering innocent people in the past 60 years, has reached its end and will disappear from the political scene...\u00bb). Tali dichiarazioni hanno suscitato proteste di varie parti politiche in Italia e all'estero.\nLe dichiarazioni di A\u1e25madine\u017e\u0101d hanno aumentato la diffidenza e i pregiudizi degli iraniani non-ebrei.\nDurante la Conferenza internazionale sul razzismo denominata \"Durban II\", tenutasi a Ginevra il 20 aprile 2009, la presenza di A\u1e25madine\u017e\u0101d, accusato di antisemitismo razzista, ha portato alla decisione da parte di Italia, Belgio, Israele, Germania, Canada, Stati Uniti di non prendervi parte.&lt;br&gt;\nGli Stati Uniti, Israele, il Canada, l'Australia e l'Italia avevano gi\u00e0 deciso di non partecipare alla Conferenza, anche quale effetto della prima conferenza di Durban del 2001 -Conferenza mondiale contro il razzismo- e delle ridotte garanzie offerte in sede di lavori preparatori.&lt;br&gt;\nIsraele ha reagito inoltre alla sua presenza richiamando in patria il proprio ambasciatore in Svizzera.\nBan Ki-Moon ha criticato apertamente la scelta di questi paesi, ritenendola poco costruttiva. Durante la conferenza stampa alcune frasi pronunciate da A\u1e25madine\u017e\u0101d su Israele hanno portato all'abbandono dell'aula da parte di alcuni paesi dell'unione europea mentre altri come il Vaticano hanno scelto di appoggiare la linea della libert\u00e0 di espressione.\nQuesti accus\u00f2 Israele di aver consolidato un governo razzista in Vicino Oriente dopo il 1945, utilizzando l'\"\"aggressione militare per privare della terra un'intera nazione, sotto il pretesto della sofferenza degli ebrei\", e invitando \"immigrati dall'Europa, dagli Stati Uniti e dal mondo dell'Olocausto per stabilire un governo razzista nella Palestina occupata\".&lt;br&gt;\nAlcuni delegati sostennero con applausi la critica del Presidente Iraniano contro Israele e quegli Stati occidentali \"rimasti in silenzio di fronte ai crimini commessi da Israele a Gaza\"\" e per l'inadeguatezza della struttura e dei lavori delle Organizzazioni internazionali.\nRepressione delle contestazioni.\nDurante il governo A\u1e25madine\u017e\u0101d, sono state duramente represse numerose manifestazioni di protesta di stampo principalmente studentesco: i casi pi\u00f9 noti sono stati la repressione delle manifestazione organizzate per il 9 luglio 2007 in occasione dell'ottavo anniversario della strage compiuta il 9 luglio 1999 dalle forze dei Pasdaran nei dormitori delle universit\u00e0 di Teheran e gli scontri di piazza tenutesi per settimane per le vie di Teheran tra numerosi contestatori e le forze del governo in occasione delle elezioni del 2009.\nNei mesi successivi il governo ha represso ulteriori manifestazioni con arresti di migliaia di persone, alcune condanne a morte e alcuni morti; in particolare ha bandito dal paese numerose istituzioni straniere, tra cui mezzi di informazione e organizzazioni per i diritti umani.Proprio la questione diritti umani ha messo Ahmadinejad sotto i riflettori della stampa internazionale per le sue posizioni integraliste. L\u2019omosessualit\u00e0 \"\u00e8 contro lo spirito umano\". Lo ha detto il presidente iraniano Mahmoud Ahmadinejad, che nel 2007, parlando alla New York\u2019s Columbia University, disse che \"in Iran non ci sono omosessuali come negli Stati Uniti\". Ahmadinejad ha ricordato quel discorso durante una visita a Yazd, nel centro dell\u2019Iran. Alla Columbia, ha detto il capo del regime di Teheran, \"mi chiesero perch\u00e9 gli omosessuali sono vittima di repressioni nel nostro Paese. Ho risposto che in Iran non ce ne sono molti perch\u00e9 crediamo che sia contro lo spirito umano e l\u2019umanit\u00e0\".Le autorit\u00e0 iraniane hanno pi\u00f9 volte definito l\u2019omosessualit\u00e0 una malattia che va curata e un atto di corruzione morale. Secondo il codice penale iraniano, alcuni atti di sodomia \u2013 intesi come rapporti sessuali tra due o pi\u00f9 uomini \u2013 possono essere puniti con la morte. Ahmadinejad, che nel 2012 si trovava a New York per partecipare all\u2019Assemblea Generale delle Nazioni Unite, ha respinto l\u2019idea che opporsi all\u2019omosessualit\u00e0 come fa la sua repubblica islamica sia una negazione delle libert\u00e0 dell\u2019uomo e anzi, ha criticato quei partiti che si schierano a favore degli omosessuali per avere \"quattro o cinque voti in pi\u00f9\". Secondo il presidente, non nuovo a questo genere di invettive, \"il sostegno all\u2019omosessualit\u00e0 \u00e8 radicato solamente nei pensieri dei capitalisti irriducibili e di coloro che guardano solo alla crescita del capitale piuttosto che a quella dei valori umani\".\nSotto il profilo economico, la politica di A\u1e25madine\u017e\u0101d \u00e8 considerata un fallimento da alcuni osservatori politici come il conservatore Edward Luttwak e il presidente \u00e8 stato accusato di aver condotto la Repubblica islamica alla rovina finanziaria.\nLe sanzioni, comminate dall'ONU durante il governo A\u1e25madine\u017e\u0101d in risposta ai timori legati al temuto sviluppo di armi nucleari da parte dell'Iran, hanno determinato lo scarseggiare di molti generi di prima necessit\u00e0, ma anche di alcuni beni di lusso.\nA causa del blocco degli scambi iraniani, conseguente all'applicazione delle sanzioni, l'Iran, quarto estrattore di petrolio al mondo, raziona la benzina perch\u00e9, vista la mancanza in patria di tecnologie adeguate alla lavorazione del pesante greggio iraniano, s'incontrano difficolt\u00e0 non di poco conto nel farla raffinare all'estero.\nPer via di questa situazione l'inflazione, che al tempo dello Sci\u00e0 Reza Pahlavi era del 12-15% ora arriva al 25-30%.\nIn aggiunta a ci\u00f2, numerose aziende hanno ottenuto il monopolio degli appalti e delle commesse governative, a prescindere dalla loro efficienza e produttivit\u00e0, per effetto della corruzione dei pasdaran (i Guardiani della Rivoluzione), il che contribuisce al declino economico del paese.\nNel dicembre 2008, A\u1e25madine\u017e\u0101d aveva annunciato che il suo governo aveva stabilito un piano di salvataggio che avrebbe consentito alle classi socio-economiche pi\u00f9 deboli di rimettersi in piedi. La promessa del presidente iraniano, tuttavia, si \u00e8 rivelata falsa. All'inizio della settimana, il quotidiano riformista iraniano Saramiya ha riferito che Ahmadinezh\u0101d ha esaurito il fondo di riserva iraniano per gli aiuti ai poveri del paese. Ci\u00f2 costituisce un problema se si considera il fatto che A\u1e25madine\u017e\u0101d ha vinto la competizione presidenziale sulla base di promesse fatte durante la campagna elettorale che lo impegnavano a migliorare il tenore di vita delle basse classi sociali. Secondo una relazione, A\u1e25madine\u017e\u0101d sarebbe riuscito \"irresponsabilmente e illegalmente\" a sprecare $ 140 miliardi.\nIn particolare, nel febbraio 2009 dopo che la Suprema Corte dei Conti dell'Iran aveva riferito che $1.058 miliardi di surplus dei conti petroliferi nel bilancio del 2006-2007 non erano stati incassati dal Tesoro iraniano, il Presidente del Parlamento ( \"Majles\" ), Ali Larijani, impose ulteriori certificazioni di bilancio per assicurarsi che i fondi entrassero al pi\u00f9 presto possibile nelle disponibilit\u00e0 del Tesoro iraniano. Ahmadinejad critic\u00f2 la Corte dei Conti per quelle che egli qualific\u00f2 come \"sue carenze\", \"incitando il popolo - come afferma il rapporto - contro il governo. Hamidreza Katouzian rifer\u00ec per la Commissione parlamentare per l'Energia, che \"Il governo ha speso $5 miliardi per importare carburante, 2 miliardi di dollari USA in pi\u00f9 della somma che il Parlamento aveva autorizzato. Katouzian cit\u00f2 il ministro del Petrolio iraniano, Gholam-Hossein Nozari, che aveva affermato che il Presidente Ma\u1e25m\u016bd A\u1e25madine\u017e\u0101d aveva disposto l'acquisto extra.\nNel febbraio del 2009 il Centro di Ricerca parlamentare ha riferito che l'Iran fronteggiava un deficit di bilancio di circa 44 miliardi di dollari statunitensi nell'anno finanziario (che comincia a marzo). A\u1e25madine\u017e\u0101d respinse il Rapporto e disse: il bilancio statale non presenta deficit.\nPerplessit\u00e0 concernenti il programma nucleare iraniano.\nCon A\u1e25madine\u017e\u0101d l'Iran ha inaugurato un proprio programma nucleare.\nQuesto ha destato perplessit\u00e0 tra gli osservatori internazionali per via del timore che l'Iran potesse diventare una potenza atomica e che potesse sviluppare bombe atomiche per fini bellici, impiegandole in particolare per distruggere lo Stato d'Israele. L'Iran ha pi\u00f9 volte ribadito invece che il suo era un programma di produzione di energia a fini esclusivamente pacifici ma le difficolt\u00e0 frapposte all'azione di controllo dell'AIEA hanno fatto dubitare gli osservatori che quelle tranquillizzanti dichiarazioni rispondessero del tutto a verit\u00e0.\nIn risposta al programma nucleare iraniano l'Organizzazione delle Nazioni Unite ha approvato a pi\u00f9 riprese sanzioni di varia natura nei suoi confronti. Nel giugno 2010 anche gli Stati Uniti d'America dell'amministrazione Obama hanno approvato sanzioni unilaterali verso l'Iran.\nAhmadinezh\u0101d, a fronte delle proteste e delle sanzioni internazionali, ha risposto che l'Iran avrebbe proseguito comunque il proprio programma nucleare.\nSembra che il premier israeliano Benjamin Netanyahu abbia pianificato un attacco militare di Israele contro i \"siti nucleari\" dell'Iran, prima delle elezioni statunitensi del 4 novembre, incontrando forti resistenze nel partito del Likud e dei vertici militari e dei servizi segreti(dettagli del piano di attacco svelati da un blogger israeliano il 15 agosto, in tre fasi: isolamento mediatico, missili con bombe di profondit\u00e0, e con testate tradizionali).\nL'11 settembre, viene reso pubblico il messaggio di Cameron, che chiede a Israele di evitare azioni unilaterali contro l'Iran, messaggio portato da un suo consigliere a Gerusalemme nel corso di una visita segreta a fine agosto, di cui ha dato notizia.\nA partire dal 13 settembre, altri quotidiani vicini ai democratici (oltre al \"New Yorker\", \"New York Times\", \"Huffingtonpost\") dichiarano che Obama non deve coinvolgere gli Stati Uniti in altri conflitti, accusato dalla destra di non avere una politica estera e di mettere a rischio la sicurezza di Israele per piccole valutazioni elettorali e di politica interna.\nIl 22 settembre davanti all'AIPAC, Obama ammette la possibilit\u00e0 di un intervento militare americano contro la Siria, se questa avesse impiegato armi chimiche contro la popolazione civile, fatto che avrebbe portato l'Iran a perdere l'unico alleato nell'area e all'isolamento militare (con forti interscambi commerciali con Russia e Cina)."}
{"id": "230450", "revid": "66387", "url": "https://it.wikipedia.org/wiki?curid=230450", "title": "Turboreattore", "text": ""}
{"id": "230453", "revid": "124859358", "url": "https://it.wikipedia.org/wiki?curid=230453", "title": "Piano orizzontale (aeronautica)", "text": "Il piano orizzontale di coda, spesso semplicemente piano di coda, \u00e8 una superficie non portante di un aereo. Solitamente \u00e8 formato da due parti, una fissa chiamata stabilizzatore, ed una mobile chiamata equilibratore.\nSono montate lateralmente nella parte posteriore della fusoliera. Su alcuni velivoli il piano orizzontale \u00e8 formato da un'unica superficie, lo \"stabilatore\" (in inglese \"stabilator\", contrazione di \"stabilizer\", stabilizzatore, ed \"elevator\", equilibratore), quindi uno stabilizzatore variabile; diversamente da uno stabilizzatore orizzontale la sua efficacia \u00e8 propria del controllo della stabilit\u00e0 senza l\u2019utilizzo di altre parti mobili . L'insieme del piano orizzontale e del piano verticale costituisce gli impennaggi\"'.\nIn alcuni aeroplani lo stabilizzatore pu\u00f2 essere posto a monte dell'ala, in una configurazione detta canard (anatra in francese), oppure sia a monte che a valle, in configurazione mista.\nStruttura del piano di coda.\nNormalmente un piano di coda \u00e8 formato dallo stabilizzatore, fisso, e dall'equilibratore, mobile. Esistono anche gli stabilizzatori (chiamati anche elevatori o elevoni) in cui l'intero piano orizzontale di coda \u00e8 mobile fungendo quindi interamente come equilibratore. \nAttraverso il movimento dell'equilibratore (o stabilatore) si governa il beccheggio dell'aereo, ovvero la rotazione dell'aereo lungo l'asse orizzontale verso l'alto o verso il basso, spostando il flusso d'aria verso l'alto o il basso, permettendo quindi il decollo, la salita o la discesa.\nSugli equilibratori sono spesso montati dei trim, piccole superfici mobili che, regolate opportunamente, aiutano a mantenere l'aereo nell'assetto desiderato. Variando le caratteristiche aerodinamiche dell'ala, permettono di effettuare correzioni di assetto senza dover esercitare uno sforzo continuo sui comandi. Sugli aerei con prestazioni pi\u00f9 elevate, i piani di coda orizzontali possono venir fatti lavorare in opposizione l'uno rispetto all'altro in maniera analoga a quella degli alettoni per generare un moto di rollio.\nEsistono diverse configurazioni dei piani di coda. La pi\u00f9 comune \u00e8 quella con lo stabilizzatore a livello della fusoliera e la deriva che si alza da esso, ma in molti aerei a turboelica, in alcuni piccoli aviogetti e in molti alianti si utilizza la configurazione a T, con lo stabilizzatore sopra la deriva. Questo tipo di piano di coda presenta svantaggi in caso di stallo: i vortici creati dalle ali potrebbero investire l'equilibratore, rendendolo inefficace e quindi pi\u00f9 complessa la manovra di recupero dallo stallo.\nStabilit\u00e0 statica in volo.\nPer mantenere il volo livellato, un aeroplano dovr\u00e0 essere in equilibrio longitudinale: la portanza (che agisce prevalentemente sull'ala) e la forza peso, che agisce sul baricentro dovranno essere in equilibrio. Tralasciamo per semplicit\u00e0 di trattazione il fatto che su alcuni aerei anche la forma della fusoliera \u00e8 studiata per contribuire alla portanza, e il contributo della componente della spinta dei motori lungo l'asse verticale.\nDal momento che i punti di applicazione delle due forze non sono in genere coincidenti, ne deriva un momento meccanico lungo l'asse di rollio che deve essere bilanciato.\nVelivoli con stabilit\u00e0 statica convenzionale.\nI velivoli tradizionali sono disegnati in modo da essere \"intrinsecamente stabili\". Ci\u00f2 significa che un aeromobile in equilibrio soggetto ad una piccola perturbazione deve tornare rapidamente all'equilibrio precedente una volta che la perturbazione sia cessata, senza l'intervento del pilota.\nIn questi velivoli, il baricentro \u00e8 posto anteriormente al punto di applicazione della portanza mentre il piano di coda orizzontale genera una deportanza (trascurabile in modulo rispetto alla portanza e alla forza peso ma con un braccio notevole) che bilancia il momento picchiante dell'ala.\nConsiderando, per esempio, come perturbazione un piccolo incremento istantaneo dell'angolo di attacco del velivolo (dovuto magari ad una raffica di vento), la portanza aumenta, ma la diminuzione dell'angolo d'attacco del piano di coda riduce il momento a cabrare permettendo al velivolo di riguadagnare rapidamente l'assetto iniziale.\nVelivoli con stabilit\u00e0 statica rilassata.\nQuando invece il punto di applicazione della portanza si trova a monte del baricentro, si parla di stabilit\u00e0 statica rilassata. L'aereo tender\u00e0 ad alzare il muso e la coda dovr\u00e0 essere portante per tenerlo in volo livellato o comunque stabilizzato.\nSi tratta di una soluzione migliore della precedente, perch\u00e9 la portanza totale generata \u00e8 maggiore: la portanza delle due superfici alari infatti si somma. Rende per\u00f2 l'aereo decisamente pi\u00f9 instabile, e in genere richiede l'ausilio del pilota automatico per il pilotaggio.\nNel grafico sono riportati i valori del coefficiente di portanza (\"CL\") e di coefficiente di resistenza (\"CD\") delle due configurazioni."}
{"id": "230454", "revid": "226458", "url": "https://it.wikipedia.org/wiki?curid=230454", "title": "Commodore DOS", "text": "Commodore DOS, detto CBM DOS, era un sistema operativo per il disco utilizzato dai computer a 8 bit della Commodore. Diversamente dagli altri sistemi DOS, il CBM DOS era integrato nella ROM dei drive floppy e dei rari modelli di disco rigido venduti dalla Commodore.\nCaratteristiche tecniche.\nDirectory e tipi di file.\nI dischi floppy possono contenere fino a 144 file. I nomi dei file possono essere lunghi fino a 16 caratteri. Non esistono sotto-directory e i nomi di file devono essere univoci; scrivendo direttamente alla tabella dei blocchi, \u00e8 possibile avere pi\u00f9 file con lo stesso nome. Un trucco molto comune utilizzato, ad esempio, da The Final Cartridge III, era quello di aggiungere nomi di file come codice_1 del tipo codice_2 alla directory e poi riordinare tra quelle linee i file per formare dei gruppi. Molti sviluppatori di giochi, gruppi di membri di warez e hacker di demoscene utilizzavano trucchi simili.\nC'era un altro trucco curioso: i nomi dei file potevano contenere caratteri composti da Shift+spazio, che veniva usato per creare codice come codice_3(shift+space)codice_4, che apparir\u00e0 nella directory come codice_5. Quando l'utente muove il cursore all'inizio della linea e scrive codice_6, sovrascrivendo la colonna della dimensione e premeva il tasto enter, il Commodore BASIC interpreta quella riga come codice_7.\nNel BASIC, la directory pu\u00f2 essere visualizzata con codice_8, seguita dal comando codice_9.\nI seguenti tipi di file sono supportati:\ncodice_10\ncodice_12\ncodice_16\ncodice_17\ncodice_20\nI file che contengono un asterisco codice_22 (ad esempio, codice_23) sono file che non sono stati chiusi correttamente. I file con un segno del codice_24 (ad esempio codice_25) sono protetti e non possono essere cancellati.\nAccesso ai file.\nNel Commodore BASIC per leggere o scrivere un file si utilizza il comando codice_11, che richiede 4 parametri: il numero del descrittore del file, il numero del device, il numero dell'accesso secondario e il nome del file. Per leggere un file normale si utilizza il comando codice_27. Il numero 8 si riferisce al primo drive floppy. Su sistemi a due drive, il 9 si riferisce al secondo drive. Dopo il nome del file c'\u00e8 il tipo del file e la modalit\u00e0 d'accesso (codice_28, codice_29 o codice_30). Questi campi possono essere abbreviati alla loro prima lettera (ad esempio codice_31)\nI file possono essere caricati e salvati con i comandi codice_6 e codice_33. Il comando codice_34 salva il programma BASIC con l'estensione codice_12 e il comando codice_36 salva il programma BASIC con l'estensione SEQ.\nCommand channel.\nPer accedere al DOS si utilizza il command channel. Questo canale \u00e8 come un normale file, ma si utilizza il 15 come numero dell'accesso secondario.\n\u00c8 possibile conoscere lo stato del drive scrivendo i comandi codice_37. codice_38 \u00e8 il codice d'errore, codice_39 \u00e8 il messaggio d'errore, codice_40 e codice_41 rappresentano la traccia e il settore dove \u00e8 stato trovato l'errore. Il codice codice_42 indica che non vi \u00e8 stato alcun errore. All'accensione, il drive restituisce la versione del DOS e il modello del drive: codice_43.\nI comandi per la gestione del disco si scrivono attraverso il command channel: codice_44, questo comando effettuer\u00e0 una formattazione del disco e lo nominer\u00e0 come \"WIKIPEDIA DOCS\" con l'ID \"WP\".\nAlcuni comandi caratteristici sono:\ncodice_45 o codice_46\ncodice_47 o codice_48\ncodice_49 o codice_50\ncodice_51 o codice_52\ncodice_53 o codice_54\ncodice_55 o codice_56\nCi sono anche comandi per l'accesso casuale ai file: (codice_57, codice_58), gestione dei blocchi (codice_59, codice_60), gestione della memoria del 1541 ed esecuzione di codice attraverso il processore del 1541 (codice_61, codice_62, codice_63, codice_64, codice_65) e funzioni definite dall'utente (codice_66)."}
{"id": "230456", "revid": "647919", "url": "https://it.wikipedia.org/wiki?curid=230456", "title": "Puerpere", "text": ""}
{"id": "230457", "revid": "125636628", "url": "https://it.wikipedia.org/wiki?curid=230457", "title": "Mirra", "text": "La mirra \u00e8 una gommaresina aromatica, estratta da un albero o arbusto del genere \"Commiphora\", della famiglia delle Burseraceae, pu\u00f2 anche presentarsi in polvere. Esistono oltre duecento specie di \"Commiphora\", ripartite sulle rive del mar Rosso, in Senegal, in Madagascar e in India.\nLa specie pi\u00f9 usata per la produzione della mirra \u00e8 la \"Commiphora myrrha\" (diffusa in Somalia, Etiopia, Sudan, penisola arabica): alla fine dell'estate l'arbusto si copre di fiori e sul tronco compaiono una serie di noduli, dai quali cola la mirra, in piccole gocce gialle, che vengono raccolte una volta seccate. Una gomma simile, il balsamo della Mecca, \u00e8 prodotta dalla \"Commiphora gileadensis\" (in passato denominata \"Commiphora opobalsamum\").\nEtimologia.\nIl termine viene dal latino \"murra\" o \"myrrha\", quest'ultimo a sua volta derivato dal greco, che a sua volta lo ha preso dall'ebraico \"mor\" (\u05de\u05d5\u05e8) utilizzato nella Bibbia per indicare questa resina. La parola ebraica \u00e8 collegata a una radice semitica \"mrr\", con il significato di \"amaro\" - cfr. anche l'aramaico \"murr\" (\u0721\u072a\u071d\u072a\u0710) e l'arabo \"mur\" (\u0645\u0631).\nUsi.\nNell'antichit\u00e0.\nLa storia della mirra \u00e8 parallela a quella dell'incenso: era gi\u00e0 conosciuta nell'antico Egitto, dove costituiva uno dei componenti del \"kyphi\" ed era utilizzata nell'imbalsamazione.\nNella Bibbia \u00e8 uno dei principali componenti dell'olio santo per le unzioni, ma anche un profumo, citato sette volte nel Cantico dei Cantici. Nel Vangelo secondo Matteo \u00e8 uno dei doni portati dai magi al bambino Ges\u00f9, e in quello di Marco (15:23) era stata mescolata a vino ed offerta a Ges\u00f9 prima della crocifissione. Secondo la tradizione simboleggia l'unzione di Cristo, o l'espiazione dei peccati tramite la sofferenza e la morte corporale (la mirra era utilizzata anche per le imbalsamazioni).\nNell'antica Grecia la mirra era ampiamente utilizzata, fino a mescolarla con il vino e un episodio mitologico narra della sua origine, legandola a Mirra figlia del re di Cipro e madre di Adone. La mitologia classica ricorda poi la figura di Ati, il bellissimo semidio indiano dai capelli impomatati di mirra.\nUsi moderni.\nLa mirra \u00e8 utilizzata come componente di prodotti farmaceutici (propriet\u00e0 disinfettanti) e soprattutto in profumeria in certi paesi come la Francia ed il Belgio .\nSi trova sotto forma di tintura 1:5 in alcol 90% in associazione con la ratania (mirra tintura 50%, ratania tintura 50%) ed \u00e8 utilizzata per curare le afte e ulcerazioni della bocca sia pura, da mettere delicatamente sulle piaghe oppure con acqua per risciacquare la bocca (Mirra e Ratania soluzione gengivale, F.U.I. XII). Tale preparato presente in Farmacopea, possiede attivit\u00e0 analgesica; attivit\u00e0 antimicrobica nei confronti di batteri come \"E. coli, S. aureus, P. aeruginosa,\" e \"C. albicans\" con MIC che variano da 0,2 a 2,8 \u00b5g/mL; attivit\u00e0 antiinfiammatoria e contiene un triterpene pi\u00f9 potente dell'idrocortisone.\nGli studi effettuati dal gruppo di Dolara hanno evidenziato che i sesquiterpeni estratti dalla mirra hanno effetto antibatterico, antimicotico ed analgesico, il che giustificherebbe il suo utilizzo storico come disinfettante e conservante."}
{"id": "230459", "revid": "122413526", "url": "https://it.wikipedia.org/wiki?curid=230459", "title": "Aborigeni (mitologia)", "text": "Gli Aborigeni (in greco: , in latino: Aborig\u012dnes) sono indicati dalle antiche fonti storico letterarie come tra i pi\u00f9 antichi abitanti dell'Italia Centrale.\nEtnonimo.\nLa parola deriva dal latino plurale \"Aborigenes\", probabilmente da \"ab origine\" (= dall'inizio), ovvero primi abitatori del Lazio. \nPer un'altra interpretazione tramandataci da Dionigi di Alicarnasso il nome deriverebbe da \"Aberrigenes\", dalla parola latina \"aberrare\", vagare, in quanto si trattava di popolazioni inizialmente nomadi.\nStoria e origini.\nGli Aborigeni avrebbero abitato le zone montuose dell'Italia centrale, gli Appennini.\nDa qui si sarebbero poi mossi per scacciare i Siculi (prima popolazione di cui si aveva memoria storica ad abitare il Lazio) dalla zona di Alba Longa, al prezzo di una lunga guerra.\nDionigi di Alicarnasso riporta diverse teorie sulla loro origine:\nMarco Porcio Catone invece riferisce della loro presunta origine greca, anche se non porta alcun riferimento a suo sostegno. Commentando quest'ipotesi, Dionigi crede che si sarebbe dovuto trattare degli Enotri, in quanto i pi\u00f9 antichi colonizzatori provenienti dalla Grecia.\nIn altri testi sono indicati come i pi\u00f9 antichi abitanti del \"Latium vetus\" (o \"antiquum\").\nIn epoca remota i Sabini conquistarono la loro capitale Lista, che non fu pi\u00f9 riconquistata da suoi abitanti, rifugiatisi a Rieti.\nIn epoca antica, in conseguenza del rito della Primavera sacra, iniziarono ad espandere il proprio territorio, entrando in contrasto con le popolazioni vicine, e tra queste, soprattutto con i Siculi. Furono fondate le citt\u00e0 di Antemnae, Tellenae, Ficulea e Tibur.\nGli Aborigeni vennero quindi in contatto con i Pelasgi, una popolazione di origine greca, con la quale si allearono. I due popoli uniti diedero battaglia agli Umbri e ai Siculi, conquistando alcune citt\u00e0 fondandone altre. Tra queste Caere, Pisa, Saturnia e Alsium.\nQuando Enea giunse nel Lazio alla testa dei suoi troiani dall'unione dei due popoli ne nacque uno, appunto il popolo dei latini, cos\u00ec chiamato in onore del re Latino.\nReligione.\nPraticavano un culto dedito al dio Saturno che si diceva avesse insegnato loro l'agricoltura.\nGli aborigeni praticavano anche il rito della Primavera sacra, attraverso il quale i giovani di una stessa et\u00e0 venivano destinati a fondare una nuova colonia.\nCitt\u00e0.\nDionigi di Alicarnasso, facendo riferimento ad un'opera del reatino Marco Terenzio Varrone, elenca una serie di citt\u00e0, dove \"Lista\" era la capitale, fondate dagli Aborigeni, tutte in quello che sarebbe diventato territorio della Regio Samnium et Sabina:, secondo uno studio recente tutte localizzate: \nCures Sabini, la citt\u00e0 sabina di maggior importanza e quella di origine di Numa Pompilio secondo re di Roma, per la mitologia antica, fu fondata da \"Modius Fabidius\", generato da una fanciulla del popolo degli Aborigeni che si sarebbe congiunta con il dio Quirino."}
{"id": "230460", "revid": "22475", "url": "https://it.wikipedia.org/wiki?curid=230460", "title": "Attentato", "text": "Un attentato \u00e8 un atto brutale di violenza, diretto contro un avversario chiaramente individuato, con cui si mira a eliminare il nemico o la sua rete di relazioni e interessi; in molti casi ci\u00f2 avviene secondo una precisa strategia, di cui l'attentato \u00e8 il momento culminante.\nNell'organizzazione dell'attentato sono particolarmente rilevanti moventi ideologici, economici e politici e perch\u00e9 il nemico che ne \u00e8 oggetto ha rilevanza anche simbolica, oltre che come singolo.\nTipologie.\nSi possono distinguere attentati compiuti da un gruppo terrorista, che agisce sotto un impulso ideologico (politico o religioso), ed attentati compiuti da un gruppo criminale, al fine di eliminare, intimidire, ostacolare un avversario di qualunque tipo. Ulteriore distinzione pu\u00f2 essere fatta sulla base delle armi e degli strumenti utilizzati; si pu\u00f2 parlare di \"attentato dinamitardo\" nel caso venga utilizzata della dinamite.\nAttentato terroristico.\nL'attentato si definisce \"terroristico\" quando \u00e8 compiuto in modo estemporaneo ed imprevedibile e solo in seguito rivendicato tramite un comunicato che un soggetto definito \"terrorista\" vuole il pi\u00f9 possibile diffuso per far conoscere le finalit\u00e0 della propria azione. Anche se manca la rivendicazione, un attentato \u00e8 sempre pensato per colpire obbiettivi simbolici, in modo che un messaggio filtri comunque, dal contesto stesso dell'azione perpetrata.\nDunque, la distinzione tra attentato di questo tipo ed altre forme di violenza \u00e8 proprio nel tentativo di far passare un messaggio politico o solo intimidatorio col gesto che si compie, e questa violenza sar\u00e0 esercitata contro persone o cose di sorpresa, con premeditazione e spesso nella convinzione da parte dell'attentatore che il gesto (sempre criminale) fosse la cosa giusta o l'unica cosa da fare nell'ambito del suo pensiero violento, ideologico o criminale."}
{"id": "230461", "revid": "1851848", "url": "https://it.wikipedia.org/wiki?curid=230461", "title": "Ferruccio Valcareggi", "text": "Fu commissario tecnico della nazionale italiana campione d'Europa nel 1968 e vicecampione del mondo nel 1970.\nCarriera.\nGiocatore.\nCresciuto nella e dotato di resistenza alla fatica, gioc\u00f2 fino al 1953 in Serie A con la (con cui vinse un campionato toscano di guerra), il , il , il e la . Gioc\u00f2 261 partite in serie A con 44 reti.\nAllenatore.\nFu dapprima giocatore-allenatore nel in Serie B, poi tecnico del , dell' e della , infine commissario tecnico della nazionale italiana dal 1966 al 1974, subentrando a Edmondo Fabbri all'indomani della disastrosa spedizione azzurra al in Inghilterra, dai quali l'Italia fu estromessa a seguito della sconfitta per 0-1 contro la , con gol di Pak Doo-ik.\nI suoi maggiori successi alla guida dell'Italia furono la vittoria nella finale di Roma contro la al (primo successo degli azzurri nella manifestazione continentale, nonch\u00e9 del secondo dopoguerra), e il secondo posto al in Messico, dopo aver superato la per 4-3 in una storica semifinale, battuto dal di Pel\u00e9 per 4-1. In Nordamerica le difficolt\u00e0 nella gestione del gruppo, la \"staffetta\" tra Sandro Mazzola e Gianni Rivera, ma soprattutto l'impiego ridotto del milanista nella finale di Citt\u00e0 del Messico (in cui Rivera subentr\u00f2 a 6 minuti dal termine a Roberto Boninsegna) costarono a Valcareggi molte critiche.\nRest\u00f2 alla guida della nazionale fino al in Germania Ovest: gli azzurri non superarono la prima fase e Valcareggi entr\u00f2 in collisione con il centravanti della campione d'Italia, Giorgio Chinaglia, il quale lo contest\u00f2 platealmente in mondovisione per averlo richiamato in panchina durante la partita contro vinta per 3-1; la situazione poi si ristabil\u00ec nello stesso mondiale e Chinaglia gioc\u00f2 la partita contro la , grazie all'intervento di Giuseppe Wilson e a quello successivo del tecnico biancoceleste Tommaso Maestrelli arrivato da Roma. Lasciata la nazionale, tra gli anni 1970 e 1980 torn\u00f2 ad allenare per qualche tempo il , la e la Fiorentina, inframezzate dalla guida della selezione giovanile di serie B, per diventare poi commentatore televisivo.\nNegli ultimi anni ha ricoperto un ruolo dirigenziale di rappresentanza nella Settignanese, societ\u00e0 calcistica fiorentina, la cui sede si trova a pochi metri dal Centro Tecnico di Coverciano e ha guidato la squadra dalla panchina nel 2001/2002 e nel 2003. La Settignanese ha intitolato la propria scuola calcio a nome di Valcareggi. Tra i vari omaggi ricevuti, nel 2011 gli fu attribuito un \"riconoscimento alla memoria\" nella Hall of Fame del calcio italiano, mentre nel 2013 entr\u00f2 nella Hall of Fame della Fiorentina. Valcareggi riposa nel cimitero di Settignano, comune di Firenze."}
{"id": "230462", "revid": "712828", "url": "https://it.wikipedia.org/wiki?curid=230462", "title": "Aaron Burr", "text": "Dapprima membro del partito federalista, Burr pass\u00f2 nel 1791, grazie all'influenza esercitata dall'allora governatore dello Stato di New York George Clinton, al Partito Democratico-Repubblicano. Durante il suo mandato di vicepresidente, divenne famoso per avere ucciso in un duello il suo rivale politico Alexander Hamilton e per essere stato in seguito accusato di alto tradimento, a causa di un presunto piano di secessione di alcuni dei territori dell'ovest. Rilasciato nel 1807 per assenza di prove, rimane a tutt'oggi uno dei personaggi pi\u00f9 controversi della storia degli Stati Uniti d'America.\nBiografia.\nInfanzia e adolescenza.\nBurr nacque a Newark, nel New Jersey, dal reverendo Aaron Burr Senior, ministro presbiteriano e secondo presidente del College of New Jersey, e sua madre, Esther Edward, figlia di Jonathan Edwards, un famoso teologo calvinista. Nel 1757 mor\u00ec improvvisamente suo padre e un anno pi\u00f9 tardi anche sua madre, rimanendo, all'et\u00e0 di due anni, orfano di entrambi genitori. Il giovane Burr e sua sorella Sally, di due anni pi\u00f9 grande, furono quindi affidati in custodia a diversi parenti, trasferendosi tra Massachusetts, Pennsylvania e New Jersey, fino a quando vennero adottati dallo zio Timothy Edwards che si prese cura della loro crescita ed educazione.\nAll'et\u00e0 di undici anni lo zio lo iscrisse al College of New Jersey, che per\u00f2 lo rifiut\u00f2 a causa della sua giovane et\u00e0. Burr prosegu\u00ec quindi i suoi studi per ulteriori due anni a casa dello zio. Nel 1769 fu infine accettata la sua iscrizione e nel giro di tre anni concluse i suoi studi. Il periodo trascorso presso il college influenz\u00f2 in maniera decisiva il modo di pensare del giovane Burr per il resto della sua vita: durante il periodo in cui Burr fu studente, il College of New Jersey, sotto la direzione dell'allora preside John Witherspoon, divenne infatti una delle istituzioni pi\u00f9 radicali nel nuovo mondo, che non esitava, in seguito all'aumentare delle tensioni tra le colonie inglesi e la madrepatria, a criticare apertamente la politica del Regno Unito in nord America.\nDopo aver conseguito la laurea, Burr continu\u00f2 i suoi studi in teologia, inizialmente sempre al College of New Jersey e in seguito presso il pastore presbiteriano Joseph Bellamy, ma abbandon\u00f2 dopo due anni. Inizi\u00f2 quindi a studiare legge a Litchfield seguendo i corsi tenuti da suo cognato Tapping Reeve, ma interruppe gli studi nel 1775 allo scoppio della rivoluzione americana.\nGuerra di indipendenza.\nQuando nel 1775 scoppi\u00f2 la guerra di indipendenza, Burr si arruol\u00f2 insieme al suo amico Matthias Ogden come volontario nell'esercito continentale. Nel settembre dello stesso anno partecip\u00f2 alla campagna militare organizzata da Benedict Arnold nel Maine per attaccare la fortezza britannica nella citt\u00e0 di Qu\u00e9bec. Lo scopo di tale operazione era quella di inviare rinforzi alle truppe di Richard Montgomery che fino ad allora, nel corso dell'invasione americana del Canada, erano state vittoriose. Dopo aver raggiunto le truppe di Montgomery, Burr fu promosso da Benedict Arnold aiutante di campo. Sempre lo stesso anno, il 31 dicembre, Burr si fece notare per la sua eroica impresa di aver tentato di recuperare la salma del generale Montgomery che era caduto nel corso della battaglia di Qu\u00e9bec. Tali gesta furono in seguito descritte da Samuel Spring in un'opera intitolata \"The Death of General Montgomery at the Siege of Quebec\" pubblicata nel 1777. Tale impresa gli valse nel 1776 anche l'elogio da parte del Congresso continentale, ma ci\u00f2 nonostante Burr non ricevette nessuna promozione.\nAl termine della campagna militare in Canada, Burr ritorn\u00f2 nella primavera del 1776 a New York, dove all'epoca si trovava anche George Washington. Qui fu assegnato, su raccomandazione di Joseph Reed, a servire sotto il comando di Washington, ma fu successivamente riassegnato sotto il comando del generale Israel Putnam. Durante l'attacco inglese all'isola di Manhattan nel corso dello stesso anno, Burr si fece nuovamente notare, quando grazie alla sua prontezza riusc\u00ec a evitare che le truppe dell'esercito continentale potessero essere accerchiate. Ci\u00f2 nonostante l'azione di Burr non venne menzionata il giorno seguente da Washington, fatto che spinse Burr a ritenere l'atteggiamento di Washington ostile nei suoi confronti. Nel luglio del 1776 Burr fu promosso al grado di tenente colonnello e gli fu assegnata la difesa dei confini dei territori di New York e del New Jersey, assumendo di fatto il comando del reggimento di William Malcolm. Il successo pi\u00f9 importante che riusc\u00ec a ottenere ricoprendo questa carica fu la cattura di un piccolo contingente britannico che era stato inviato in esplorazione presso Hackensack, nel settembre 1777. Successivamente fu trasferito insieme al suo reggimento in Pennsylvania per partecipare alla liberazione delle citt\u00e0 di Filadelfia, dove pare che sia anche riuscito a prevenire un ammutinamento tra le proprie truppe.\nL'ultima azione militare alla quale prese parte fu la battaglia di Monmouth il 28 giugno 1778, dove fu, come molti, vittima di un colpo di sole che gli fu, per molti anni, causa di disturbi. Sempre in tale occasione il suo reggimento venne decimato dall'artiglieria britannica; a inasprire ulteriormente le relazioni tra Burr e Washington, si aggiunse la condotta del futuro primo presidente nel corso della battaglia che Burr ritenne non appropriata e il processo che si tenne in seguito nei confronti del generale Charles Lee. Nel gennaio 1779 venne infine trasferito nella Contea di Westchester, a nord di Manhattan, dove dall'inizio del conflitto passava il confine tra i due schieramenti. Come ufficiale responsabile della difesa della Westchester County, Burr riusc\u00ec a reclutare nuovi sostenitori tra la popolazione che viveva in quelle terre e sempre grazie all'appoggio della popolazione fu anche in grado di organizzare una rete di spie che lo informavano sui movimenti del nemico. In seguito per\u00f2, a causa delle sue condizioni fisiche che erano peggiorate in maniera vistosa nel corso degli ultimi mesi, fu costretto, nel marzo del 1779, a dare le dimissione per poi essere congedato dall'esercito continentale.\nTerminata la sua carriera militare riprese i suoi studi in legge, anche se continu\u00f2 a partecipare occasionalmente a missioni per i generali dell'esercito continentale, come fece ad esempio in pi\u00f9 di un'occasione per Arthur St. Clair. Il 5 luglio 1779 partecip\u00f2 a un'azione contro gli inglesi assieme a un gruppo di studenti dell'Universit\u00e0 Yale nei pressi di New Haven, la quale, guidata dal capitano James Hillhouse, riusc\u00ec a respingere l'avanzata nemica. Terminati gli studi, nel 1782, Burr entr\u00f2 in un'agenzia di avvocati a Albany e l'anno seguente, dopo l'allontanamento delle truppe inglesi e la fine della guerra, cominci\u00f2 a praticare la sua professione a New York.\nCarriera politica.\nI primi anni.\nNel 1778 Burr incontr\u00f2 per la prima volta Theodosia Prevost, la quale sarebbe divenuta in seguito sua moglie, anche se all'epoca quest'ultima era ancora sposata con un ufficiale inglese; questo per\u00f2 non imped\u00ec che Prevost nutrisse una profonda simpatia per la causa rivoluzionaria, tanto che la sua tenuta The Hermitage nel New Jersey divenne un punto di ritrovo per molti membri di spicco della rivoluzione e soldati. Nel 1781, dopo essere stato inviato in Giamaica, il marito di Theodosia Prevost mor\u00ec di febbre gialla e neanche un anno dopo, il 2 luglio 1782, Theodosia si rispos\u00f2 con Aaron Burr. La coppia ebbe due figlie delle quali per\u00f2 solo una raggiunse l'et\u00e0 adulta. Il matrimonio fu pi\u00f9 volte funestato dalle fin troppo fragili condizioni di salute di Theodosia, che mor\u00ec infine nel 1794 all'et\u00e0 di 48 anni.\nNel 1781 lo Stato di New York approv\u00f2 un'ordinanza che proibiva a tutti gli avvocati che si erano schierati a favore degli inglesi o che avevano apertamente dimostrato simpatie nei confronti del Regno Unito di esercitare la professione. Dal momento che alla maggior parte degli avvocati in citt\u00e0 era stata sospesa la licenza, per dei giovani avvocati, quali erano Burr o il suo futuro rivale Alexander Hamilton, si offrirono diverse possibilit\u00e0 per mettere alla prova le proprie capacit\u00e0. Burr divenne ben presto membro di un'\u00e9lite nel suo campo e spicc\u00f2 tra gli avvocati che potevano vantare il maggiore numero di clienti illustri e di conseguenza essere anche tra quelli meglio retribuiti. Sia Hamilton che Burr divennero tanto famosi a New York che nessun processo di rilievo si poteva tenere senza che almeno uno dei due fosse presente.\nLa carriera politica di Burr ebbe invece inizio con la sua nomina di deputato nello Stato di New York nel 1784, dove si fece prevalentemente notare per le sue assenze. Questo non pot\u00e9 per\u00f2 impedire che egli fosse rieletto nel 1785. Rispetto al suo primo mandato, che lo aveva visto solo di rado partecipare alle discussioni politiche, il suo secondo mandato come deputato fu certamente segnato da un maggiore impegno che gli valse in diverse occasioni la nomina per fare parte di alcune commissioni d'inchiesta istituite in quel periodo. Di rilievo durante il suo secondo mandato fu una proposta di legge avanzata da Burr stesso per l'immediata abolizione della schiavit\u00f9 nello Stato di New York. Nonostante questa sua proposta, per l'epoca radicale, questo non pot\u00e9 impedire che Burr continuasse a tenere alcuni schiavi per le faccende domestiche. Fu infine proposto nel 1788 come membro della delegazione con il compito di ratificare per conto dello Stato di New York la costituzione ma rifiut\u00f2 l'incarico.\nLe accese discussioni riguardo a diversi aspetti della costituzione furono alla base di intensi confronti politici nei diversi stati. In particolare a New York questa situazione aveva delineato una societ\u00e0 divisa in tre schieramenti che facevano a capo a tre tra le pi\u00f9 importanti e influenti famiglie della citt\u00e0. Il potere che all'epoca era spartito tra le famiglie Clinton, Livingston e Schuyler era inizialmente concentrato nello schieramento dei sostenitori della famiglia Clinton, che potevano contare sull'appoggio del governatore dello stato di New York George Clinton a favore di una posizione antifederalista. Per prevaricare lo strapotere di questo schieramento Burr e Hamilton diedero il via a una campagna per sostenere il loro candidato federalista Robert Yates, che per\u00f2 non riusc\u00ec a vincere le elezioni per divenire governatore. Per mitigare quindi la rivalit\u00e0 tra Burr e Clinton quest'ultimo decise di nominarlo procuratore generale dello Stato di New York, nella speranza di poterlo convincere in futuro a sostenere la causa antifederalista.\nIl periodo da senatore.\nNel 1791 il gi\u00e0 fragile rapporto che vi era tra Burr e Hamilton, che nel frattempo era divenuto segretario del tesoro, venne completamente compromesso dalle divergenze che vi furono tra i due. Sempre lo stesso anno il governatore Clinton propose Burr come senatore dello Stato di New York per sostituire l'allora senatore in carica Philip Schuyler, suocero di Hamilton e forte sostenitore della causa federalista. Pertanto Burr si alle\u00f2 con l'allora cancelliere dello Stato di New York Robert R. Livingston, che fino ad allora risultava tra i principali sostenitori di Hamilton. Grazie all'appoggio sia di Clinton che di Livingston, nel marzo 1791 Burr riusc\u00ec a sconfiggere Schuyler e a essere eletto senatore. Poco dopo Burr partecip\u00f2 insieme ad altri due tra i principali esponenti della causa antifederalista, James Madison e Thomas Jefferson, a un incontro segreto. Per evitare ogni sospetto i tre si incontrarono nei boschi di New York con il pretesto di volere partecipare a una raccolta di erbe officinali. Se pure in seguito la notizia di tale incontro sia trapelata, resta tuttora un mistero su cosa i tre abbiano discusso e non si pu\u00f2 escludere che in tale occasione possano aver gettato le basi di quello che sarebbe poi divenuto il Partito Democratico-Repubblicano.\nBen presto, potendo contare su un gruppo di fedeli elettori, di notevoli appoggi sia negli Stati del sud che nello Stato di New York, e di molti simpatizzanti nel partito repubblicano, Burr riusc\u00ec a consolidare e ampliare rapidamente il suo potere. Tra i suoi pi\u00f9 fedeli sostenitori vi erano certamente alcuni dei pi\u00f9 convinti sostenitori di Clinton, quali Marinus Willett, Melancton Smith e Peter Van Gaasbeck, ai quali in seguito si aggiunsero anche Matthew L. Davis, John Swartwout, Robert Swartwout, Samuel Swartwout e Peter Irving. Nel 1792 poi, in seguito allo scandalo elettorale che travolse Clinton durante le elezioni per un nuovo governatore dello Stato di New York, molti proposero Burr come suo successore. Ci\u00f2 nonostante Burr si batt\u00e9 in tribunale per fare riconoscere la vittoria elettorale di Clinton nei confronti di John Jay, sebbene nel corso del processo fossero state dimostrate diverse irregolarit\u00e0 e vi fosse il sospetto di un broglio elettorale. Nel 1792 Burr si candid\u00f2 come vicepresidente degli Stati Uniti ma la sua candidatura fu respinta sia da James Monroe che da James Madison che candidarono invece al suo posto George Clinton, anche se alla fine il posto di vicepresidente and\u00f2 a John Adams. Pare inoltre probabile, come alcune lettere dimostrano, che in tale occasione Hamilton abbia tramato un complotto nei confronti di Burr cercando di discreditarlo, motivando che il suo gesto di volersi opporre in maniera tanto ostinata all'elezione di Burr non fosse solo un dovere morale e politico ma persino religioso.\nA favorire ulteriormente la carriera di Burr vi furono anche il provvisorio ritiro dalle scena politica di Thomas Jefferson e la nomina di James Monroe ad ambasciatore a Parigi, che priv\u00f2 il senato americano di due dei pi\u00f9 importanti esponenti di quel periodo. Di conseguenza spett\u00f2 a Burr l'onere di assumere la difesa di Albert Gallatin la cui carica di segretario del tesoro era stata messa a rischio dalla maggioranza federalista al Congresso e al senato. Nel 1794 fece parte di una piccola minoranza che si oppose alla ratifica del trattato con l'Inghilterra. Contrariamente alla maggioranza dei deputati e senatori Burr era favorevole a un trattato con la Francia piuttosto che con il Regno Unito. Sempre nello stesso periodo il rapporto tra Burr e Washington, che aveva gi\u00e0 risentito delle loro divergenze nel corso della guerra di indipendenza, peggior\u00f2 ulteriormente. Il rapporto fu infine definitivamente compromesso nel 1794 quando a Burr, su ordine di Washington, fu proibito l'accesso agli archivi della guerra di indipendenza, di fatto precludendogli la possibilit\u00e0 di realizzare un libro sugli eventi storici che lo avevano visto protagonista in quel periodo.\nSempre lo stesso anno, quando la Francia respinse la nomina di ambasciatore degli Stati Uniti di Morris, Monroe e Madison proposero Burr come alternativa, ma Washington respinse la sua nomina motivando che non avrebbe affidato un incarico tanto delicato a una persona della cui integrit\u00e0 morale non si fidava. Come era avvenuto per la sua candidatura a vicepresidente pare che anche in tale occasione il contributo di Hamilton sia stato determinante per influenzare la decisione di Washington. Ci\u00f2 nonostante Burr riusc\u00ec nell'intento di rafforzare la sua posizione politica e ritenne che avrebbe avuto buone possibilit\u00e0, nel corso dell'elezione presidenziale del 1796, di ottenere il posto di vicepresidente. Forte del sostegno di John James Beckley e sapendo che il suo rivale alla vicepresidenza George Clinton non rappresentava pi\u00f9 una minaccia per lui, Burr decise di recarsi a Monticello per incontrare Thomas Jefferson e sottoporgli la sua candidatura. Tuttavia nell'intento di cercare di ottenere voti anche da parte dei suoi avversari, Burr diede l'impressione a Beckley che egli fosse pi\u00f9 preoccupato dei suoi interessi di quanto non gli stesse a cuore il bene del partito, motivo per il quale quest'ultimo decise di ritirare il suo appoggio. Nelle elezioni Burr venne quindi sconfitto, finendo per raccogliere 30 voti e piazzandosi al quarto posto.\nIl periodo da deputato.\nIl mandato da senatore di Burr termin\u00f2 nel 1797, quando grazie alla maggioranza federalista nel parlamento dello Stato di New York fu eletto senatore Philip Schuyler. Burr si candid\u00f2 quindi come deputato nel parlamento dello Stato di New York dove fu eletto per due mandati consecutivi, ciascuno della durata di un anno, prima nel 1798 e successivamente nel 1799; in questo periodo cerc\u00f2 di convincere alcuni dei deputati federalisti a sostenere la causa repubblicana, come avvenne ad esempio con Jedediah Peck, che pass\u00f2 in quel periodo al partito repubblicano. Sempre in quel periodo riusc\u00ec anche a fare approvare un disegno di legge per la progressiva abolizione della schiavit\u00f9 nello Stato di New York. Il periodo da deputato fu per\u00f2 anche segnato da costanti difficolt\u00e0 economiche, che portarono Burr in diverse occasioni sull'orlo del fallimento e che certamente lo devono avere spinto ad avanzare proposte di legge per modificare l'allora procedimento fallimentare che era in vigore nello Stato di New York. Ci\u00f2 non pot\u00e9 per\u00f2 impedire che Burr partecipasse all'acquisto di nuovi terreni negli ancora selvaggi territori occidentali dello Stato di New York permettendogli di partecipare in maniera significativa alla speculazione sui terreni che avveniva in quel periodo.\nNel 1799 Burr riusc\u00ec, nonostante le sue condizioni economiche relativamente precarie, a fondare una banca, opponendosi di fatto al monopolio che fino ad allora era stato segnato dalle uniche due banche presenti nello Stato di New York, la Bank of New York e la First Bank of the United States, ponendo di fatto fine a una situazione che fino ad allora aveva penalizzato i repubblicani, visto il ferreo controllo esercitato da parte dei federalisti su questi due istituti di credito. Per riuscire per\u00f2 nel suo intento Burr dovette usare l'inganno, proponendo al Congresso di acconsentire alla creazione di una societ\u00e0 per azioni con partecipazione pubblica per la costruzioni di un nuovo acquedotto per la citt\u00e0 di New York, per migliorare le disastrose condizioni igienico sanitarie della citt\u00e0. La proposta fu sottoposta all'attenzione del Congresso nel marzo del 1799 nel corso dell'ultima seduta utile prima che il Congresso sospendesse per diverse settimane le sedute, giustificando il suo inserimento nell'ordine del giorno affermando che si trattasse di una decisione da prendere con urgenza. Sempre lo stesso giorno Burr fece poi aggiungere alla sua proposta una clausola che permetteva alla societ\u00e0 di reinvestire gli esuberi e i profitti, di fatto permettendo a quest'ultima di fondare altre societ\u00e0. Vista la scarsa presenza dei deputati e lo scarso interesse che questi ultimi dimostrarono nei confronti di tale proposta di legge, la proposta di fondare una compagnia per azioni con la quale costruire il nuovo acquedotto fu approvata dal Congresso. Gi\u00e0 a settembre dello stesso anno la Manhattan Company, la societ\u00e0 incaricata della costruzione dell'acquedotto, disponeva delle risorse necessarie per fondare il nuovo istituto di credito che in seguito divenne la Chase Manhattan Bank, uno degli istituti di credito pi\u00f9 grandi al mondo. Ci\u00f2 nonostante i lavori dell'acquedotto andarono a rilento e non furono completati prima di 40 anni, nel 1839. Nel frattempo invece Burr, la cui situazione finanziaria era sempre stata segnata da condizioni precarie, risultava gi\u00e0 nel 1802 in debito di dollari nei confronto della neo fondata banca.\nDi rilievo divenne la figura di Burr nel 1800, quando ormai prossimi alla quarta elezione della carica presidenziale nella storia degli Stati Uniti, parve ormai inevitabile che lo Stato di New York fosse destinato a divenire l'ago della bilancia di questa elezione. La nomina dei deputati e dei due senatori per lo Stato di New York divenne quindi di centrale importanza per il partito repubblicano. Grazie alla sua influenza Burr riusc\u00ec a convincere alcuni dei pi\u00f9 importanti esponenti della citt\u00e0 di New York, quali il ministro delle poste Samuel Osgood, Horatio Gates, Brockholst Livingston e George Clinton a candidarsi per il partito repubblicano. Sempre in tale occasione fece anche trasformare la tenuta di Richmond Hill nel quartier generale della sua campagna elettorale, da dove poteva dirigere l'intera campagna politica. Inoltre, al fine di valutare meglio quali potevano essere potenziali rivali e alleati Burr fece stilare per ogni potenziale candidato al Congresso un dossier nel quale si valutava la possibile corrente politica alla quale potesse appartenere il soggetto in questione ed eventuali sue simpatie e tendenze politiche. Burr organizz\u00f2 persino una squadra di aiutanti che avevano il compito di accompagnare la popolazione anziana alle urne convincendola a votare a favore di Burr. Grazie a questi suoi sforzi tutti e 13 i seggi dello Stato di New York al Congresso andarono al partito repubblicano e anche Burr venne eletto deputato per conto della Contea di Orange dello Stato di New York.\nVicepresidenza.\nL'elezione del 1800.\nDopo il successo della campagna elettorale, il partito repubblicano inizi\u00f2 le discussioni per identificare i propri candidati alle elezioni. Appariva a tutti chiaro che Thomas Jefferson sarebbe stato il candidato presidente, mentre per la vicepresidenza sembrava opportuno scegliere un rappresentante tra i deputati al Congresso dello Stato di New York. Cos\u00ec tra i possibili candidati vi furono, oltre a Burr, Clinton e Robert R. Livingston, ma infine la scelta ricadde su Burr. Sorprendentemente sia Burr che Jefferson vinsero l'elezione con lo stesso numero di 73 voti, di fatto rendendoli entrambi potenziali candidati alla presidenza. La legge elettorale allora in vigore prevedeva che in tale caso un ballottaggio da effettuare nella Camera dei rappresentanti avrebbe deciso chi dei due candidati sarebbe divenuto presidente. Tuttavia, nonostante per vincere l'elezione bastasse una maggioranza semplice, il partito repubblicano aveva solo 8 dei 16 seggi, mentre gli altri erano in mano ai federalisti, rendendo necessari dei negoziati politici.\nMolti federalisti colsero quindi l'opportunit\u00e0, supponendo di convincere Burr all'ultimo momento a cambiare schieramento in cambio della presidenza. Questa situazione estremamente precaria favor\u00ec sicuramente la circolazione di supposizioni e accuse di possibili complotti e intrighi da parte di Burr, anche se mai nessuna di queste accuse pot\u00e9 essere dimostrata. Per molti storici infatti, il fatto che Burr non abbia mai negato pubblicamente il fatto che si sia rifiutato di accettare l'appoggio che gli era stato offerto dai federalisti, \u00e8 la prova che Burr abbia quantomeno tentato di tramare un complotto elettorale a discapito di Jefferson. Vista quindi la situazione precaria nella quale si trovavano entrambi i candidati, si dovette ripetere la votazione per ben 35 volte prima di riuscire a raggiungere una maggioranza semplice, che fu possibile solo quando i delegati federalisti degli Stati di Vermont, Maryland, Delaware e Carolina del Sud, dopo sei giorni consecutivi di votazioni, decisero di astenersi. Jefferson fu quindi eletto presidente e Burr vicepresidente. Pare che anche in questa occasione il ruolo di Hamilton, che originariamente si era opposto in modo deciso alla nomina di Jefferson, abbia giocato un ruolo decisivo nella sconfitta di Burr, dal momento che riteneva tra Burr e Jefferson, quest'ultimo il male minore. Come conseguenza di questa elezione tanto turbolenta, nel 1804 fu modificato l'iter elettorale presidenziale, stabilendo nell'articolo 12 della costituzione che le elezioni di presidente e vicepresidente fossero svolte in due sedute separate.\nIl mandato da vicepresidente.\nBurr venne nominato vicepresidente il 4 marzo 1801, lo stesso giorno nel corso del quale prest\u00f2 il giuramento Jefferson. I primi mesi furono caratterizzati da una profonda sfiducia da parte di Jefferson nei confronti di Burr, che fu certamente alimentata dalle voci che lo accusavano di aver tramato durante l'elezione presidenziale contro di lui. Ci\u00f2 nonostante Jefferson si sforz\u00f2 di mantenere quantomeno un'apparenza di normalit\u00e0, ma gi\u00e0 nel corso delle prime settimane fu evidente che le rivalit\u00e0 che si erano create durante la presidenza avrebbero ben presto portato a posizioni non pi\u00f9 riconciliabili. Tale situazione divenne infine palesemente chiara, quando in ottemperanza alla prassi in uso dello \"spoils system\", nonostante Burr avesse presentato la lista pi\u00f9 corta di suoi fedeli che proponeva ufficialmente per delle cariche, solo 2 dei 5 candidati ricevettero una carica. Evidente divenne infine l'atteggiamento di Jefferson nei confronti di Burr, quando Jefferson si rifiut\u00f2 ad assegnare una carica a Matthew L. Davis. Tale atteggiamento indusse persino l'allora segretario del tesoro Albert Gallatin, a chiedere ufficialmente in una lettera indirizzata al presidente Jefferson, se egli intendesse continuare ad appoggiare Burr nella sua carica. Nonostante l'insistenza della richiesta, Gallatin non ricevette mai una risposta. Appare per\u00f2 probabile che il piano per ostacolare la carriera di Burr non fosse stato ideato da Jefferson, ma che avesse avuto origine a New York, dove le famiglie Clinton e Livingston, originariamente rivali politiche, temendo di poter perdere troppo potere, decisero di allearsi per orchestrata il complesso complotto politico nei confronti di Burr.\nQuesto conflitto politico ebbe in seguito, nel corso degli anni tra il 1802 e il 1804, il suo periodo pi\u00f9 intenso, nel corso della cosiddetta \"Pamphlet war\". L'intenzione dei federalisti era quella di pubblicare un pamphlet scritto da John Wood, nel quale si criticava apertamente e senza mezzi termini l'operato di Burr. L'articolo, che rasentava la diffamazione, era stato scritto con toni talmente accesi, che lo stesso Burr ritenne necessario evitare una sua pubblicazione, tanto che propose a James Cheetham, l'allora editore del \"American Citizen\", un quotidiano di stampo federalista, di acquistare l'intera edizione per risarcirlo dei costi da lui sostenuti per la stampa e allo stesso tempo di prevenire la sua pubblicazione. Cheetham per\u00f2, dopo essere stato informato delle intenzioni di Burr, lo accus\u00f2 di censura, dando vita a un conflitto ancora pi\u00f9 acceso. A questo punto, per evitare che la situazione potesse scappare di mano, Burr decise di astenersi dal rispondere alle accuse dei federalisti e decise invece di promuovere, grazie all'aiuto di Peter Irving, la fondazione di un proprio giornale intitolato il \"Morning Chronicle\". Negli anni successivi il \"Morning Chronicle\" pubblic\u00f2 diverse lettere scritte da lettori anonimi che prendevano le difese di Burr. Non \u00e8 per\u00f2 escluso che molte di queste lettere siano state scritte da suoi sostenitori o persino da lui stesso. Di rilievo fu un pamphlet pubblicato con lo pseudonimo di Aristides scritto da William P. Van Ness che prendeva le difese di Burr e che si intitolava \"An Examination of the Various Charges Exhibited against Aaron Burr and a Development of the Characters and Views of his Political Opponents\". Questo testo dai contenuti polemici divenne, grazie anche alla sua qualit\u00e0 letteraria, talmente popolare che il numero di copie vendute fu persino superiore al numero di copie che nello stesso periodo furono vendute del \"Senso comune\".\nNonostante le apparenze, sia da parte del partito repubblicano che da quello federalista vi erano seri dubbi sulla lealt\u00e0 di Burr e su quali fossero le sue reali intenzioni. Questa situazione fu poi accentuata ancora pi\u00f9 fortemente quando in seguito alle \"nomine di mezzanotte\" avvenute nelle ultime ore del mandato di John Adams per conto dei federalisti, il neoeletto governo fu chiamato a votare per annullare le decisioni prese dall'amministrazione uscente. Come era avvenuto anche per l'elezione presidenziale del 1800, i repubblicani disponevano di una maggioranza risicata e il voto di Burr divenne quindi decisivo. Con lo stupore di molti dei suoi sostenitori egli non approv\u00f2 il disegno di legge, fatto che da molti fu interpretato come un avvertimento. Quando poi il clima nei suoi confronti divenne ancora pi\u00f9 ostile, Burr in segno di protesta in occasione della ricorrenza del compleanno di George Washington, che era morto tre anni prima, si present\u00f2 a un banchetto organizzato dai federalisti, dove brind\u00f2 all'alleanza di tutti gli uomini onesti.\nVerso la fine del suo primo mandato da vicepresidente Burr si rese conto che una sua rielezione fosse alquanto improbabile e decise di candidarsi alle elezioni per divenire governatore dello Stato di New York, sperando che l'opposizione federalista lo appoggiasse nella campagna elettorale. Secondo alcuni per\u00f2, con il pretesto di volersi candidare come governatore, Burr stava tramando qualche oscuro complotto. Tale ipotesi fu fortemente appoggiata da Henry Adams che accus\u00f2 Burr di essersi alleato con Timothy Pickering, un membro della Essex Junto, un movimento politico il cui fine era quello di raggiungere la secessione del New England dall'unione. Pi\u00f9 di recente tale ipotesi si rivel\u00f2 per\u00f2 poco probabile e anche l'influenza e la dimensione di questo movimento che intendeva raggiungere la secessione del New England fu rivalutata.\nIl duello con Hamilton.\nNell'elezione del 1804 Burr sub\u00ec una clamorosa sconfitta nei confronti del candidato repubblicano Morgan Lewis e immediatamente sospett\u00f2 che l'artefice di tale \"debacle\" potesse essere Hamilton. Quest'ultimo infatti aveva speso la maggior parte degli ultimi mesi a inviare lettere ai diversi esponenti del partito federalista, mettendoli in guardia da Burr, affinch\u00e9 questi non lo sostenessero nella campagna elettorale; inoltre Hamilton fece alcune pesanti affermazioni in occasione di una cena tenutasi ad Albany, che divennero in seguito di dominio pubblico. Burr a questo punto si sent\u00ec talmente offeso nel suo onore che sfid\u00f2 Hamilton a duello, nonostante l'allora legge in vigore nello stato di New York proibisse tale attivit\u00e0. Pertanto gli sfidanti si incontrarono sull'altra sponda del fiume Hudson, nello stato del New Jersey, dove invece l'allora legge in vigore non proibiva i duelli.\nL'incontro si tenne la mattina dell'11 luglio 1804, nel corso del quale Hamilton venne ferito a morte con un colpo di pistola all'addome. Burr, temendo di poter essere arrestato, si rifugi\u00f2 per un periodo negli stati del sud e a Filadelfia, ma fece infine ritorno a Washington riassumendo le sua carica pubblica di vicepresidente. Questo non pot\u00e9 per\u00f2 impedire che lo stato del New Jersey avviasse un processo nei suoi confronti per omicidio, da cui fu per\u00f2 pienamente assolto. L'ultimo periodo del suo mandato fu dedicato a condurre la commissione d'inchiesta contro le \"nomine di mezzanotte\" in quello che in seguito divenne famoso come il caso Marbury contro Madison. Il 2 marzo 1805 Burr tenne il suo ultimo discorso prima che il giorno dopo terminasse il suo mandato.\nComplotto e processo.\nIl complotto tramato da Burr.\nNel 1805 sembrava che la carriera politica di Burr, dopo innumerevoli alti e bassi, fosse definitivamente conclusa, con la fine del mandato da vicepresidente e anche perch\u00e9 ormai sembrava sull'orlo della bancarotta. Burr si spost\u00f2 quindi a ovest e cominci\u00f2 a delineare i piani di un progetto che pass\u00f2 alla storia come \"Burr Conspiracy\". Infatti, in seguito all'acquisto della Louisiana e a una disputa sui confini dei nuovi territori, si era creato un contenzioso tra Stati Uniti e Messico. La probabile intenzione di Burr era quella di emergere in un potenziale conflitto guidando un esercito rivoluzionario con il quale rendere indipendenti queste regioni con se stesso come leader. Pertanto si consult\u00f2 con l'allora comandante generale dell'esercito statunitense James Wilkinson che dal 1805 era diventato, su raccomandazione di Burr, governatore del Territorio della Louisiana. La sua intenzione era quella di nominare Wilkinson secondo in comando della sua spedizione. Burr non sapeva per\u00f2 che Wilkinson era una spia che operava per conto della corona spagnola e che inviava regolarmente informazioni al ministero degli esteri spagnolo.\nBurr si prodig\u00f2 per cercare supporto e finanziamenti alla sua causa, intessendo trattative con spagnoli, inglesi e americani. Inizi\u00f2 a costruire una flotta di imbarcazioni che avrebbero dovuto trasportare lui e alcuni dei suoi fedelissimi a sud navigando sul fiume Mississippi. Se pure avesse dichiarato che le sue intenzioni fossero quelle di raggiungere le terre lungo l'Ouachita River, che alcuni anni addietro aveva acquisito, molti dei suoi contemporanei sospettarono immediatamente che Burr stesse tramando qualche oscuro piano e lo accusarono di volere conquistare un regno nell'ancora selvaggio occidente o di tramare per far secedere alcuni Stati o impadronirsi del potere con la forza.\nD'altro canto Burr stesso rilasci\u00f2 molte dichiarazioni, tra di loro contrastanti, sulle sue reali intenzioni. Henry Adams fu il primo a visionare gli atti depositati presso gli archivi inglesi e spagnoli, nei quali si riportava l'intenzione di Burr di attaccare la capitale Washington, dando credito a tali informazioni. Negli anni 90 e 2000 per\u00f2 gli storici hanno messo in dubbio tali affermazioni, sostenendo che molto probabilmente Burr abbia raccontato tale bugia al diplomatico britannico Anthony Merry per poter finanziare la sua spedizione. Ci\u00f2 nonostante molti degli storici ritennero Burr colpevole delle accuse che gli furono ascritte come ad esempio fecero Thomas Abernathy nel 1954 e Francis F. Beirne nel 1959. Anche Sean Wilentz nel 2005 ritenne probabile che le intenzioni di Burr fossero state quelle di organizzare una secessione di alcuni dei territori, anche se secondo Wilentz tale complotto non rappresent\u00f2 mai un pericolo per l'integrit\u00e0 degli Stati Uniti.\nSecondo Nancy Isenberg invece le intenzioni di Burr erano quelle di preparare una spedizione militare verso i territori controllati dalla corona spagnola in vista di una possibile guerra con la Spagna, che gli avrebbe permesso di partecipare a saccheggi. Tali intenzioni non sarebbero state nulla di inusuale per quel periodo, dal momento che numerosi capitani si erano dati alla pirateria e attaccavano le navi nemiche saccheggiandole. Secondo un'ipotesi avanzata da Peter Charles Hoffer nel 2008, Burr avrebbe invece, con i suoi presunti piani di conquista, organizzato una delle pi\u00f9 grandi frodi della storia, riuscendo a convincere molti dei suoi finanziatori a spendere ingenti somme nei suoi piani. Le notizie false che in seguito circolarono su presunti eserciti sotto il comando di Burr avrebbero reso solo pi\u00f9 facile raggirare i suoi finanziatori, che venuti a conoscenza di tali notizie potevano convincersi del successo di Burr.\nScongiurato il pericolo di una guerra con la Spagna, Wilkinson decise di sfruttare l'occasione per ingraziarsi gli Stati Uniti e inform\u00f2 il presidente Jefferson della cospirazione di Burr, che prevedeva di attaccare la citt\u00e0 di New Orleans. Jefferson di conseguenza inform\u00f2 tutti i governatori di aumentare il livello di guardia e tenne un discorso dinanzi al Congresso nel quale afferm\u00f2 di non avere dubbi sulle oscure intenzioni di Burr. Venuto a conoscenza di essere cercato dalle autorit\u00e0, Burr cerc\u00f2 di fuggire nei territori spagnoli, ma fu infine catturato e arrestato.\nIl processo per tradimento.\nBurr venne accusato di condotta disonorevole e di alto tradimento, crimini per i quali erano previsti la pena di morte o quantomeno l'ergastolo. Il processo fu affidato alla corte di Richmond nel Virginia, e il compito di giudicarlo assegnato al presidente della Corte suprema degli Stati Uniti d'America John Marshall. Il processo inizi\u00f2 il 22 maggio 1807 e l'evento ebbe una portata tale che, durante i quattro mesi di durata, la popolazione della piccola citt\u00e0 raddoppi\u00f2 a causa della folla di curiosi che si era recata sul posto. Il processo fu da ogni punto di vista un evento, che non aveva fino ad allora avuto precedenti negli Stati Uniti. Lo Stato spese oltre dollari per l'accusa e fece deporre oltre 140 testimoni, provenienti da tutti gli stati federali dell'epoca.\nIn seguito al caso Marbury contro Madison, i rapporti tra l'amministrazione Jefferson e il giudice Marshall erano molto tesi; ci\u00f2 nonostante, dalla corrispondenza inviata al District Attorney, George Hay, si apprese che la maggiore pressione politica affinch\u00e9 Burr venisse condannato non proveniva dal giudice Marshall, ma da Jefferson, che sugger\u00ec ripetutamente i capi d'accusa per i quali intendeva condannare Burr. Se pure Jefferson non si sia mai recato di persona al processo durante i quattro mesi nei quali Burr fu sotto accusa, egli invi\u00f2 durante questo periodo pi\u00f9 di una lettera al giorno a Hay, nelle quali gli suggeriva quali misure prendere nei confronti di Burr.\nBurr a sua volte assunse sei dei migliori avvocati dell'epoca, tra i quali vi era anche Charles Lee e Luther Martin, che accettarono di difenderlo in tribunale senza pretendere nessun compenso. Per dimostrare l'innocenza di Burr, lo staff di avvocati che egli aveva assoldato ritenne necessario fare deporre anche il presidente Jefferson, incaricandolo di portare con s\u00e9 alcuni documenti che avrebbero potuto provare l'innocenza di Burr. Nonostante Jefferson non si sia mai presentato sul banco dei testimoni, egli inform\u00f2 Hay di aver ordinato una ricerca negli archivi federali dei documenti richiesti, gesto che da molti storici fu per\u00f2 in seguito valutato come un'insubordinazione di Jefferson nei confronti della corte. In ogni caso la giuria ritenne Burr non colpevole dei reati dei quali fu accusato per insufficienza di prove, fatto che gli permise di essere rilasciato.\nEsilio in Europa.\nDopo il processo, Burr si vide confrontato con un'opinione pubblica ostile nei suoi confronti, tanto che durante il suo viaggio di ritorno verso New York, nella citt\u00e0 di Baltimora, alla notizia del suo arrivo, la popolazione organizz\u00f2 un blocco stradale e una dimostrazione nel corso della quale furono bruciati dei pupazzi di paglia che rappresentavano Burr, Blennerhassett, Luther Martin e il giudice Marshall. Ormai esiliato da molti dei suoi contemporanei, oggetto di frequenti minacce, oberato dai creditori e con la paura che qualche giudice o tribunale avrebbe potuto riprendere i capi di imputazione e arrestarlo e giudicarlo nuovamente, Burr si rifugi\u00f2 presso alcuni suoi amici fino a quando nel 1808 decise di lasciare gli Stati Uniti alla volta del Regno Unito. La maggior parte delle informazioni su Burr riguardo a questo periodo provengono dal suo diario, che scrisse per la figlia Theodosia. Accanto ad alcune relazioni sentimentali che vengono riportate nel diario, Burr riport\u00f2 anche l'intenzione di mettere in atto un piano con l'aiuto del Regno Unito che gli avrebbe permesso di divenire imperatore del Messico. Contatt\u00f2 quindi il ministro degli esteri di sua maest\u00e0, Robert Stewart, ma egli non diede alcun supporto a Burr. Il Regno Unito aveva appena appoggiato una rivolta in Spagna contro il re fantoccio messo sul trono di Spagna da Napoleone Bonaparte, il fratello maggiore Giuseppe, e non intendeva certamente sprecare le proprie risorse in avventure oltre oceano. Nel marzo 1809 le autorit\u00e0 inglesi fecero quindi arrestare Burr, molto probabilmente su richiesta dell'ambasciatore spagnolo, il quale lasci\u00f2 la Gran Bretagna alla volta di Svezia e Danimarca, dove rimase per i successivi sei mesi.\nBurr non si perse d'animo e, convinto di poter convincere Napoleone a finanziare i suoi piani, part\u00ec alla volta dell'impero francese, ma le autorit\u00e0 gli negarono il visto e Burr dovette soggiornare per due mesi ad Altona prima che il console Louis Antoine Fauvelet de Bourrienne gli desse il visto per raggiungere Amburgo e in seguito Francoforte sul Meno e Magonza, dove ottenne il visto per la Francia. Giunto a Parigi non riusc\u00ec a farsi ricevere da Napoleone in persona e neanche dal ministro degli esteri francese Charles Maurice de Talleyrand-P\u00e9rigord, ma ricevette udienza da Jean-Baptiste Nomp\u00e8re de Champagny. Alcuni documenti provenienti dagli archivi francesi testimoniano che Burr propose a Jean Baptiste di riannettere i territori della Louisiana alla Francia. Burr prepar\u00f2 quindi una relazione dettagliata per Napoleone, anche se non \u00e8 noto se tale relazione sia mai stata sottoposta all'attenzione dell'imperatore. Dopo qualche tempo per\u00f2 le proposte di Burr furono ignorate, specialmente dopo che inizi\u00f2 a circolare la notizia che Burr fosse coinvolto nella fuga del ministro della polizia francese Joseph Fouch\u00e9, che in segreto stava trattando la pace con gli inglesi.\nTutti i piani di Burr di conquistare il Messico erano quindi falliti e la situazione finanziaria di Burr and\u00f2 via via peggiorando. Dopo che le autorit\u00e0 francesi gli proibirono di lasciare il paese, Burr si rivolse all'ambasciata americana a Parigi, il cui ambasciatore era Alexander MacRae, uno degli avvocati che avevano condotto l'accusa contro Burr. Dopo che anche l'ambasciata gli neg\u00f2 un passaporto, nel 1811 Burr riusc\u00ec a raggiungere i Paesi Bassi dai quali s'imbarc\u00f2 alla volta dell'Inghilterra. Nonostante in Gran Bretagna Burr fosse \"persona non grata\", Burr riusc\u00ec a contattare l'Alien Office dove, dopo aver spiegato la sua situazione, ottenne un passaporto e il biglietto per imbarcarsi sul primo veliero che partiva alla volta degli Stati Uniti. Il 4 aprile 1812 Burr mise piede negli Stati Uniti, sotto falso nome con un passaporto a nome di \"Adolphus Arnot\", per la prima volta dopo quasi quattro anni.\nGli ultimi anni.\nDopo essere tornato negli Stati Uniti ed essere venuto a conoscenza che anche lo Stato dell'Ohio aveva archiviato il processo nei suoi confronti, Burr non fece pi\u00f9 uso del suo passaporto con nome falso ma si present\u00f2 sotto il suo vero nome. Con l'aiuto degli amici e colleghi di lunga data Timothy Green e Robert Troup apr\u00ec un nuovo studio legale a New York, riprese a esercitare la professione e riallacci\u00f2 alcuni rapporti con colleghi e con la corte suprema. Ben presto aveva nuovamente un discreto numero di clienti che gli permise di godere nuovamente di un tenore di vita agiato.\nTuttavia questi ultimi anni furono caratterizzati da alcuni lutti che lo segnarono profondamente. A luglio mor\u00ec il nipote di soli 11 anni. Poi, nel gennaio del 1813, non si ebbero pi\u00f9 notizie del veliero \"Patriot\", con a bordo sua figlia Theodosia, che nel frattempo si era sposata con il ricco possidente terriero Joseph Alston, eletto nel 1812 governatore della Carolina del Sud. Per un certo periodo circol\u00f2 la notizia non confermata che la nave fosse stata attaccata dai pirati e che forse Theodosia fosse stata presa ostaggio, o che l'equipaggio avesse deciso di darsi alla pirateria; tuttavia la spiegazione pi\u00f9 plausibile pare quella che la nave sia affondata durante una tempesta al largo di Charleston. La grave perdita subita spinse Burr a interessarsi e prendersi cura di alcuni bambini, tra i quali vi erano anche le tre figlie di Medcef Eden, uno dei suoi principali clienti. Tuttavia alcuni dei figli che adott\u00f2, come in seguito fu dimostrato per Aaron Columbus Burr, erano suoi.\nNonostante in tutti i processi fosse stato assolto, la nomea di assassino e traditore della patria lo perseguit\u00f2 ancora per molti anni e non capitava di rado che i genitori, alla vista di Burr, lo indicassero ai propri figli, per mostrar loro la fine che facevano assassini e traditori. Inoltre in occasione di un suo viaggio ebbe occasione di visitare una mostra di figure in cera itinerante, nella quale vide la ricostruzione della scena del duello con Hamilton. Il tutto era infine commentato da un cartello sul quale si leggeva: \u00abO Burr, o Burr, cosa hai fatto? Hai ucciso il grande Hamilton! Ti nascondi dietro un cespuglio con le spine dopo averlo ucciso con un colpo di pistola!\u00bb Il 1\u00ba luglio 1833, all'et\u00e0 di 77 anni, Burr spos\u00f2 la cinquantottenne Eliza Bowen Jumel, una donna che da umili origini e un passato nebuloso (era stata probabilmente anche una prostituta) era diventata una ricca, ambiziosa ed eccentrica vedova e \"socialite\". Molto probabilmente Burr la spos\u00f2 perch\u00e9 era una delle pi\u00f9 ricche donne degli Stati Uniti e per potersi garantire una vecchiaia pi\u00f9 che agiata. Ben presto dopo averla sposata, Burr inizi\u00f2 a spendere generosamente il suo denaro, motivo per il quale dopo solo un anno la donna chiese il divorzio accusando il marito di adulterio. Nel conseguente processo Eliza Bowen Jumel si fece rappresentare dall'avvocato Alexander Hamilton Jr., figlio di Hamilton, fatto che certamente port\u00f2 tale processo all'attenzione dell'opinione pubblica. Il 1\u00ba settembre 1836 il tribunale conferm\u00f2 il divorzio e due settimane pi\u00f9 tardi, il 14 settembre 1836, Burr, che all'epoca si trovava nel villaggio di Port Richmond a Staten Island, mor\u00ec. Venne sepolto presso il cimitero di Princeton.\nAaron Burr nella cultura di massa.\nInevitabilmente a causa dei suoi trascorsi, Aaron Burr fu frequentemente sottoposto a giudizi da parte dell'opinione pubblica e a tutt'oggi resta una delle figure pi\u00f9 controverse della storia degli Stati Uniti; tanto che lo stesso settimanale \"The Times\" lo defin\u00ec nel 2008 il peggior vicepresidente di tutta la storia degli Stati Uniti. Nonostante sia stato completamente scagionato dall'accusa di alto tradimento nel corso del processo che si tenne nel 1807, l'opinione pubblica lo valuta al pari di Benedict Arnold, e per molti cittadini americani rappresenta ancora, dopo oltre 200 anni, il traditore per antonomasia. Tra le maggiori cause della sua pessima immagine pubblica vi sono l'arringa di William Wirt successivamente intitolata \"Who is Blennerhassett?\" che fu riportata in innumerevoli testi scolastici come un eccelso esempio di retorica; in essa si paragona Burr a una serpe che si \u00e8 introdotta furtivamente nel Giardino dell'Eden che Harmann Blennerhassett si era creato sulla sua isola lungo il fiume Ohio. Ad accentuare ulteriormente i risentimenti nei confronti della sua persona influ\u00ec sicuramente anche il fatto che le relazioni tra Burr e molti dei padri fondatori, quali Washington, Jefferson e Hamilton, fossero estremamente tese.\nIl giudizio della maggiore parte degli storici nei confronti di Burr \u00e8 negativo. Henry Adams nel 1881 scrisse una biografia su di lui ma distrusse l'unica copia esistente dopo che il suo editore si rifiut\u00f2 di pubblicarla. Nonostante Adams non sia riuscito a pubblicare la biografia di Burr, le ipotesi del complotto che presumibilmente Burr avrebbe tramato a discapito del governo federale occupano una buona parte della sua edizione in nove volumi pubblicata tra il 1889 e il 1891 intitolata \"History of the United States During the Administrations of Thomas Jefferson and James Madison\". Nella sua opera Adams descrive Burr come uno spietato opportunista e arriva al punto da definirlo il Mefistofele della politica. Tra le principali opere che invece prendono le difese di Burr, va citata la sua stessa autobiografia pubblicata postuma dal suo amico Matthew L. Davis. Altre opere che cercarono di minimizzare gli errori di Burr furono la biografia di James Parton pubblicata nel 1892, la biografia pubblicata in due volumi tra il 1979 e il 1982 di Milton Lomask e la pi\u00f9 recente biografia pubblicata nel 2007 da Nancy Isenberg.\nLa stessa pubblicazione delle memorie di Burr nel 1978 su microfilm e in seguito nel 1983 su carta non poterono gettare luce su molti degli aspetti controversi di questa figura. Molti dei documenti che avrebbero potuto fare chiarezza su alcune vicende a tutt'oggi oscure andarono infatti persi in seguito al naufragio nel quale spar\u00ec anche la figlia Theodosia, mentre la restante parte dei documenti fu distrutta dallo stesso Matthew L. Davis. Mentre per la maggiore parte dei padri fondatori le informazioni raccolte dagli storici comprendono diverse decine di volumi, le uniche informazioni disponibili su Aaron Burr sono raccolte in due volumi. La maggiore parte delle informazioni derivano inoltre da libri contabili dello stesso Burr nei quali egli annot\u00f2 i suoi acquisti e le sue vendite. Secondo alcune ricerche condotte dallo storico Gordon S. Wood, il concetto di politica dal punto di vista di Burr potrebbe essere riassunto nelle tre parole: \"fun, honor &amp; profit\". Sempre secondo Wood questa sarebbe la maggiore differenza con gli altri padri fondatori. Mentre per Jefferson e Hamilton la politica era un servizio alla comunit\u00e0, secondo Wood per Burr la politica non era altro che un modo per meglio rappresentare i propri interessi.\nAnche la narrativa si interess\u00f2 alla persona di Burr. Esagerando i suoi proverbiali appettiti sessuali, alcuni autori lo caratterizzarono come l'eroe di diversi romanzi a sfondo erotico o pornografico, quale ad esempio il romanzo del 1861 \"The Amorous Intrigues and Adventures of Aaron Burr\". L'immagine di Burr traditore della patria e figura diabolica fu ulteriormente accentuata nel 1931 quando per la prima volta fu presentato a Broadway da Booth Tarkington un dramma dal titolo \"Colonel Satan, or A Night in the Life of Aaron Burr\". Inoltre la persona di Burr fu citata in innumerevoli opere minori e quasi sempre fu oggetto di aspre critiche. Non di rado fu paragonato a Caino e per alcuni rappresent\u00f2 l'equivalente di Lucio Sergio Catilina. Nonostante le innumerevoli opere nelle quali la figura di Burr assunse un significato negativo, degno di nota \u00e8 il romanzo storico \"Burr\" pubblicato nel 1973 da Gore Vidal, che \u00e8 una rivisitazione degli anni 1775-1808 negli Stati Uniti dal punto di vista di Burr. In essa l'autore cerc\u00f2 sia di restituire parte della dignit\u00e0 alla persona di Burr sia di ricostruire la verit\u00e0 storica, mettendo in discussione l'immagine tradizionale dei padri fondatori."}
{"id": "230465", "revid": "1602064", "url": "https://it.wikipedia.org/wiki?curid=230465", "title": "Wendell Willkie", "text": "Biografia.\nPrimi anni, formazione e servizio nella prima guerra mondiale.\nLewis Wendell Wilike nacque a Elwood il 18 febbraio 1892, quarto dei sei figli di Henrietta Trisch e di Herman Francis Wilkie, entrambi avvocati (sua madre fu una delle prime donne abilitate all'avvocatura in Indiana). Suo padre nacque in Germania, mentre sua madre in Indiana da genitori tedeschi. I Trisch si stabilirono inizialmente nel Territorio del Kansas, ma in quanto abolizionisti si trasferirono in Indiana dopo che lo schiavismo fu introdotto nel territorio nella met\u00e0 degli anni '50 del XIX secolo. \nSebbene il suo primo nome fosse Lewis, Wilkie fu conosciuto dall'infanzia per il suo secondo nome, Wendell. Suo padre, emigrato dalla Prussia con i suoi genitori all'et\u00e0 di quattro anni, si impegn\u00f2 intensamente in politica di stampo progressista, e nel 1896 port\u00f2 i suoi figli a una fiaccolata per il candidato presidenziale del Partito Democratico William Jennings Bryan, in visita a Elwood durante la sua campagna elettorale. Bryan usc\u00ec sconfitto dalle elezioni, che sancirono vincitore l'ex governatore dell'Ohio William McKinley. Quando Bryan si ricandid\u00f2 nel 1900, trascorse la notte nell'abitazione dei Wilkie, e il candidato presidente divenne il primo eroe politico del giovane. \nAll'et\u00e0 di 14 anni, mentre frequentava la Elwood High School, i suoi genitori si preoccuparono per la sua schiena leggermente incurvata e per la sua mancanza di disciplina, e decisero di spedirlo alla Culver Military Academy per un'estate nel tentativo di correggere entrambe le cose. Wilkie fu un ottimo studente alle superiori, ispirato dal suo professore di inglese; un suo compagno di classe disse che Philip \"Pat\" Bing \u00abmise a posto il ragazzo. Inizi\u00f2 a convincere Wendell a darsi da fare e lui si impegn\u00f2 molto\u00bb. Diversamente dai suoi fratelli, Wilkie non aveva particolari capacit\u00e0 atletiche; preferiva invece partecipare alla squadra di dibattito, ma fu pi\u00f9 volte ripreso per aver discusso animatamente con gli insegnanti. L'ultimo anno delle superiori fu presidente di classe e della pi\u00f9 importante confraternita dell'istituto, ma si dimise dalla seconda carica dopo che alla sua fidanzata Gwyneth Harry non fu permesso di entrare in una sorority perch\u00e9 figlia di immigrati.\nDurante le vacanze estive Wilkie lavor\u00f2, spesso lontano da casa. Nel 1909, all'et\u00e0 di 17 anni, viaggi\u00f2 da Aberdeen, dove da lavapiatti divenne co-proprietario di un dormitorio, al Parco nazionale di Yellowstone, dove fu licenziato per aver perso il controllo dei cavalli mentre guidava una diligenza. Tornato a Elwood, suo padre Herman stava rappresentando legalmente gli operai scioperanti della fabbrica locale, e in agosto si rec\u00f2 a Chicago con Wendell per chiedere all'avvocato liberal Clarence Darrows di rappresentarli al suo posto. Darrows si mostr\u00f2 disponibile, ma a un prezzo troppo alto; egli disse a Wilkie che \u00abnon c'era nulla di immorale nel venire ricompensati adeguatamente per sostenere una causa nella quale si crede fermamente\u00bb.\nDopo aver conseguito il diploma alla Elwood High nel gennaio del 1910, Wilkie si iscrisse all'Universit\u00e0 dell'Indiana a Bloomington. In quel periodo inizi\u00f2 a masticare tabacco, leggere Marx e a richiedere all'universit\u00e0 di aggiungere un corso sul socialismo nel programma. Si inser\u00ec inoltre nell'ambiente accademico, gestendo con successo la candidatura del futuro governatore dell'Indiana Paul McNutt all'ufficio degli studenti, ma quando Wilkie stesso fu a candidarsi non venne eletto. Si laure\u00f2 nel giugno del 1913 e, per sostenere le spese per studiare legge, cominci\u00f2 a insegnare storia in una scuola superiore a Coffeyville. Nel novembre del 1914 lasci\u00f2 la sua occupazione e fu assunto come assistente di laboratorio a Porto Rico grazie a suo fratello Fred; in quel luogo il suo impegno per la giustizia sociale fu rafforzato dalla visione degli abusi sui lavoratori. \nWilkie si iscrisse all'Indiana School of Law nel 1915. Fu uno studente modello e si laure\u00f2 con il massimo dei voti l'anno seguente. Durante la cerimonia di graduazione, in presenza della Corte suprema dell'Indiana, diede un discorso provocatorio criticando l'istituto. La facolt\u00e0 annull\u00f2 temporaneamente la sua laurea, che fu concessa dopo due giorni di intenso dibattito. Wilkie inizi\u00f2 a lavorare nello studio legale dei suoi genitori, ma inizi\u00f2 a far parte dell'Esercito degli Stati Uniti d'America come volontario il 2 aprile 1917, giorno in cui il presidente Woodrow Wilson chiese al Congresso di dichiarare guerra alla Germania. Nominato tenente, Wilkie fu scelto per addestrarsi nell'artiglieria, e di conseguenza non dovette imbarcarsi per la Francia fino al settembre del 1918. Nel gennaio di quell'anno spos\u00f2 Edith Wilk, una bibliotecaria di Rushville, ed ebbero successivamente un figlio, Philip. La guerra termin\u00f2 prima che Willkie raggiungesse il fronte, e sebbene fosse stato raccomandato per un'ulteriore promozione a capitano, fu dimesso all'inizio del 1919 prima che terminassero le pratiche burocratiche per ottenerla.\nAvvocato e dirigente (1919-1939).\nAvvocatura e attivismo ad Akron.\nCongedato dall'esercito, Wilkie torn\u00f2 a Elwood. Consider\u00f2 l'idea di candidarsi al Congresso per i democratici, ma gli fu riferito che il distretto fosse di maggioranza repubblicana, che sarebbe stato per lui difficile mantenere il seggio anche se lo avesse vinto, e che avrebbe avuto pi\u00f9 chance in un'area pi\u00f9 urbana. Suo padre Herman voleva che Wendell tornasse a lavorare nel suo studio, ma Henrietta si oppose, ritenendo che a Elwood ci fossero troppo poche opportunit\u00e0 per suo figlio. Nel maggio del 1919 Willkie fu assunto dalla Firestone Tire and Rubber Company ad Akron come capo dello studio legale, ma presto si annoi\u00f2 e suggerito da sua moglie torn\u00f2 a lavorare in uno studio legale sebbene l'azienda fosse disposta a raddoppiare il suo stipendio.\nWillkie inizi\u00f2 a far parte del Partito Democratico di Akron, divenendo talmente importante al suo interno da introdurre il candidato presidenziale dei democratici, il governatore dell'Ohio James M. Cox, quando visit\u00f2 la citt\u00e0 durante la campagna elettorale del 1920. Fu delegato alla convenzione nazionale democratica del 1924, e appoggi\u00f2 il governatore di New York Al Smith prima che l'ex deputato della Virgina Occidentale John W. Davis ottenesse la candidatura. Pi\u00f9 importante per Willkie fu la lotta contro il Ku Klux Klan, divenuto ormai potente nel paese e nel Partito Democratico; il suo tentativo (assieme ad altri delegati) di inserire nel programma del partito un'esplicita condanna del Klan non and\u00f2 a buon fine. Si dichiar\u00f2 favorevole a supportare la Societ\u00e0 delle Nazioni, e nel 1925 riusc\u00ec a espellere i membri del Klan dal consiglio scolastico di Akron.\nDopo aver lasciato la Firestone nel 1920, Willkie inizi\u00f2 a collaborare con lo studio legale di Akron Mather &amp; Nesbitt, rappresentante di numerose societ\u00e0 di servizi pubblici locali, e inizi\u00f2 a guadagnare una grande reputazione. Nel 1925 divenne presidente della Akron Bar Association. Una delle aziende clienti di Willkie, la Ohio Power &amp; Light, era di propriet\u00e0 della Commonwealth &amp; Southern Corporation (C&amp;S), il cui presidente B.C. Cobb fu impressionato dall'avvocato. Cobb scrisse a un socio dello studio di Willkie \u00abcredo che sia un emergente e che dovremmo tenerlo d'occhio\u00bb. Nel 1929 Cobb offr\u00ec a Willkie uno stipendio di 36,000 dollari per diventare consulente aziendale della C&amp;S; Willkie accett\u00f2 e dovette trasferirsi a New York.\nDirigente della Commonwealth &amp; Southern.\nWillkie e sua moglie Edith si trasferirono a New York nell'ottobre del 1929, qualche settimana prima del marted\u00ec nero, e trovarono un appartamento con vista su Central Park. Inizialmente intimidito dalle dimensioni della grande citt\u00e0, Willkie inizi\u00f2 presto ad amarla; inizi\u00f2 a frequentare Broadway e a leggere dieci giornali ogni giorno. Willkie e sua moglie avevano poco in comune, e durante gli anni '30 iniziarono ad allontanarsi; Wendell conobbe Irita Van Doren, redattrice e recensore di libri per il \"New York Herald Tribune\", che divenne sua amica e col tempo sua amante. Van Doren gli fece conoscere nuovi libri, nuove idee e nuove cerchie di amici. Willkie fu indiscreto sulla loro relazione, che fu ben nota ai giornalisti che lo seguirono durante la sua campagna elettorale del 1940, ma nessuno di loro ne parl\u00f2.\nAlla Commonwealth &amp; Southern Willkie si impose rapidamente, impressionando i suoi superiori. Gran parte del suo lavoro fu svolto fuori da New York, preparando casi importanti. Cobb, un pioniere nel settore della trasmissione di energia elettrica, presiedette la fusione delle 165 societ\u00e0 che resero la C&amp;S la pi\u00f9 grande societ\u00e0 fornitrice di energia elettrica del paese; Willkie fu promosso designato da Cobb come suo successore. Nel gennaio del 1933, Willkie divenne presidente della Commonwealth &amp; Southern.\nWillkie mantenne il suo interesse per la politica, e fu un delegato alla convenzione nazionale democratica del 1932. Siccome il presidente repubblicano uscente Herbert Hoover fu considerato uno dei principali responsabili della grande depressione, il candidato democratico avrebbe avuto una buona probabilit\u00e0 di venir eletto presidente. Smith (candidato alle precedenti elezioni), Franklin Delano Roosevelt, John Nance Garner e Newton Diehl Baker erano tutti alla ricerca della nomina. Willkie appoggi\u00f2 Baker e fu uno dei responsabili della sua campagna. Con la necessit\u00e0 di raggiungere la maggioranza dei due terzi per ottenere la nomina, Willkie e altri delegati tentarono di portare in stallo la convenzione sperando che ci\u00f2 potesse permettere a Baker di vincere. Roosevelt era disposto a concedere a Baker i suoi voti in caso di stallo, ma non dovette farlo, ottenendo la nomina al quarto turno. Deluso, Willkie appoggi\u00f2 Roosevelt e don\u00f2 150 dollari per la sua campagna.\nBattaglia legale con la TVA.\nPoco dopo il suo insediamento, Roosevelt propose la creazione della Tennessee Valley Authority (TVA), un ente governativo che avrebbe dovuto controllare le inondazioni e garantire energia elettrica a basso costo nell'impoverita valle del Tennessee. Ciononostante, la TVA avrebbe dovuto competere con le societ\u00e0 elettriche private gi\u00e0 esistenti nella zona, incluse le sussidiarie della C&amp;S. Willkie presenzi\u00f2 alla House Military Affairs Commitee il 14 aprile del 1933 e approv\u00f2 le idee per lo sviluppo della valle, ma ritenne che il governo avrebbe dovuto limitarsi a vendere l'energia elettrica generata dalle dighe. Sebbene la Camera dei rappresentanti avesse approvato una legge per limitare i poteri della TVA, il Senato prese una posizione opposta e riusc\u00ec a prevalere.\nI negoziati ebbero luogo durante il resto del 1933, con l'obiettivo di convincere la C&amp;S a vendere alcune delle sue risorse alla TVA (inclusa una linea di trasmissione) per permettere all'ente di distribuire energia ai suoi clienti. L'accordo fu raggiunto il 4 gennaio del 1934. Il dirigente della TVA David Lilienthal rimase colpito da Willkie, che lo lasci\u00f2 \u00abtravolto\u00bb e \u00ababbastanza spaventato\u00bb. La C&amp;S decise di vendere alcune delle sue propriet\u00e0, e il governo decret\u00f2 che la TVA non avrebbe dovuto competere con la C&amp;S in molti settori. Nell'ottobre del 1934 dei detentori di titoli emessi da una sussidiaria della C&amp;S fecero causa per bloccare il trasferimento. Willkie neg\u00f2 adiratamente di aver spinto i detentori a fare causa, sebbene successivamente l'avvocato dell'accusa dimostr\u00f2 di essere stato pagato dall'Edison Electric Institute, del quale Willkie era membro del board. Willkie avvis\u00f2 che i capitali di New York avrebbero potuto evitare il Tennessee se l'esperimento della TVA fosse continuato, e quando Roosevelt tenne un discorso in favore dell'ente, si dichiar\u00f2 espressamente contrario al parere del presidente. Dal 1934 Willkie era diventato il portavoce dell'industria dell'energia elettrica privata. \nIn questo clima di tensione, Willkie e Roosevelt si incontrarono per la prima volta alla Casa Bianca il 13 dicembre 1934. L'incontro fu apparentemente cordiale, ma ognuno dei due raccont\u00f2 la sua versione dell'accaduto; il presidente si vant\u00f2 di aver prevalso su Willkie, mentre il secondo invi\u00f2 un telegramma a sua moglie che presto divenne famoso: \u00abCharme sopravvalutato... non gli ho detto cosa pensi di lui\u00bb. Nel 1935 Roosevelt decise che le societ\u00e0 di partecipazione avrebbero dovuto essere sciolte, e si incontr\u00f2 con Willkie a gennaio per informarlo delle sue intenzioni. Nel frattempo, le societ\u00e0 iniziarono a fare il possibile per sabotare la TVA; alcuni esponenti delle aziende dissero agli agricoltori che le linee di trasmissione dalla nuova diga di Norris non avrebbero potuto trasportare abbastanza energia per illuminare nemmeno una lampadina. \nDurante il 1935, anno in cui la legislazione che avrebbe determinato lo scioglimento delle societ\u00e0 venne discussa al Congresso, Willkie fu il principale portavoce e lobbista dell'industria. Quando il Senato approv\u00f2 una legge per lo scioglimento, Willkie tenne una serie di discorsi per chiedere al pubblico di opporsi, e numerose lettere vennero spedite ai parlamentari. Delle investigazioni provarono che molte di queste furono scritte dalle compagnie interessate e firmate con dei nomi presi dall'elenco telefonico, ma Willkie non fu coinvolto. Spinto dal malcontento dell'opinione pubblica, Roosevelt esercit\u00f2 pressioni sul Congresso, che approv\u00f2 una legge per richiedere lo scioglimento delle societ\u00e0 entro tre anni.\nNel settembre del 1936, Roosevelt e Willkie si incontrarono nuovamente alla Casa Bianca, e a ci\u00f2 segu\u00ec una tregua in quanto entrambe le parti erano in attesa del risultato delle elezioni, che avrebbero portato alla rielezione di Roosevelt. Willkie si aspettava una vittoria di misura del repubblicano Alf Landon, da lui votato, ma Roosevelt ottenne una vittoria schiacciante, concedendo a Landon solo il Maine e il Vermont. A dicembre un giudice presso il tribunale distrettuale federale concesse alle societ\u00e0 della C&amp;S un'ingiunzione contro la TVA, e le negoziazioni terminarono per ordine di Roosevelt siccome il contenzioso perdur\u00f2. Willkie popolarizz\u00f2 il caso, scrivendo degli articoli per le principali pubblicazioni e proponendo dei termini di un accordo che il \"New York Times\" descrisse come \u00abrealistici e ragionevoli\u00bb; ricevette un'accoglienza favorevole della stampa e numerosi inviti per tenere delle conferenze. \nUna sentenza della Corte suprema del gennaio 1938 rinvi\u00f2 le parti al tavolo delle trattative. Willkie mantenne la pressione dell'opinione pubblica: come molti dirigenti aziendali non si espresse contro le politiche del New Deal di Roosevelt, ma a gennaio dichiar\u00f2 in un dibattito radiofonico che le politiche a sfavore del servizio pubblico stessero facendo crollare i prezzi delle azioni, rendendo difficile attrarre investimenti che avrebbero aiutato l'America a riprendersi economicamente: \nWillkie e Lilienthal negoziarono per un anno, con Willkie che richiedeva 88 milioni di dollari per le propriet\u00e0 della C&amp;S nei dintorni della valle del Tennessee e la TVA che ne offriva 55. Dopo un'ultima sconfitta legale per la C&amp;S alla Corte suprema nel gennaio del 1939, le negoziazioni si fecero pi\u00f9 veloci, e l'uno febbraio dello stesso anno la C&amp;S vendette il tutto per 78,6 milioni di dollari. Il presidente della Securities and Exchange Commission William O. Douglas ritenne che Willkie avesse superato in astuzia Lilienthal. Sebbene fosse stato sconfitto in tribunale, Willkie si fece una reputazione a livello nazionale per aver ottenuto un alto prezzo di vendita per gli azionisti, e inizi\u00f2 ad essere considerato da alcuni come un potenziale candidato presidente alle elezioni del 1940.\nElezioni presidenziali del 1940.\nCandidato outsider.\nLe elezioni presidenziali del 1940 ebbero luogo durante la seconda guerra mondiale. Sebbene gli Stati Uniti fossero ancora neutrali, il paese \u2013 e specialmente il partito repubblicano \u2013 era diviso tra isolazionisti, contrari all'entrata in guerra degli Stati Uniti, e interventisti, i quali ritenevano che l'esistenza stessa della nazione sarebbe dipesa dalla sconfitta della Germania nazista per mano degli alleati. Tutti e tre i principali candidati repubblicani alle elezioni erano isolazionisti: il senatore dell'Ohio Robert Taft, quello del Michigan Arthur Vandenberg, e infine il procuratore distrettuale di Manhattan Thomas E. Dewey. La popolarit\u00e0 di Roosevelt era ormai calata rispetto a quella del 1936, ma molti speravano ancora in una sua candidatura per un terzo mandato senza precedenti. Il presidente all'epoca era ancora indeciso, ma in caso di un suo ritiro tra i possibili candidati democratici sarebbero stati inclusi il vice presidente Garner, il segretario di Stato Cordell Hull e il direttore generale delle poste James Farley.\nNell'ipotesi che Roosevelt non si candidasse per un terzo mandato, Willkie inizi\u00f2 ad essere considerato come un possibile candidato del partito democratico dal 1937. Il 3 gennaio del 1938 ebbe un dibattito con l'assistente procuratore generale Robert Houghwout Jackson nello show radiofonico \"Town Meeting of the Air\", discutendo della cooperazione tra i settori pubblico e privato. Willkie diede l'impressione di essere un imprenditore con il cuore, mentre Jackson, al contrario, non riusc\u00ec a spiccare. Una serie di articoli positivi su Willkie continuarono ad essere pubblicati sui giornali nel biennio 1938-1939, culminando con la copertina del \"Time\". Inizialmente Willkie diede poco conto alle numerose lettere ricevute che lo esortavano a correre per la presidenza, ma presto cambi\u00f2 idea. Irita Van Doren lo consider\u00f2 adatto al ruolo e decise di persuadere i suoi contatti, e dopo aver ospitato lui e sua moglie per un fine settimana, il caporedattore di \"Fortune\" Russell Davenport si convinse della validit\u00e0 di una sua possibile presidenza e gli dedic\u00f2 l'edizione di aprile del 1940 (in futuro sarebbe stato il responsabile della sua campagna elettorale). In quell'edizione, Willkie scrisse un articolo intitolato \"We The People: A Foundation for a Political Platform for Recovery\", esortando entrambi i principali partiti ad omettere le politiche antiimprenditoriali dai loro programmi elettorali, a proteggere i diritti individuali, ad opporsi alle aggressioni straniere e al contempo a favorire il commercio mondiale. L'articolo gli fece guadagnare il plauso della stampa, e parte di essa inizi\u00f2 a sostenerlo. \nWillkie rimase convinto che Roosevelt si sarebbe candidato per il terzo mandato, e che di conseguenza per arrivare alla Casa Bianca avrebbe dovuto candidarsi per il partito repubblicano. Nel tardo 1939 decise di cambiare la sua affiliazione e nel 1940 annunci\u00f2 che avrebbe accettato la candidatura se gli fosse stata offerta dal partito, spiegando di aver cambiato posizione siccome i democratici ormai non rappresentavano pi\u00f9 i valori che sosteneva.\nLo scoppio della guerra nel 1939 preoccup\u00f2 molti statunitensi, ma la maggior parte di essi erano contrari a un eventuale intervento militare. Willkie parl\u00f2 spesso della minaccia che l'Asse rappresentava per l'America e della necessit\u00e0 di aiutare il Regno Unito e gli altri alleati. Steve Neal, il biografo di Willkie, scrisse che la guerra \u00ablo trasform\u00f2 da un grande imprenditore critico del New Deal in un paladino della libert\u00e0, dando un nuovo scopo alla sua candidatura\u00bb. Ciononostante, in molti furono scettici sulle sue possibilit\u00e0 di vincere in caso fosse stato candidato a presidente. Kenneth F. Simpson, membro del comitato nazionale repubblicano, assieme al senatore dell'Indiana James Eli Watson, si espressero contrari all'idea di una sua candidatura.\nWillkie non partecip\u00f2 alle primarie repubblicane, sperando in uno stallo della convenzione nazionale. La sua campagna era sostenuta principalmente da neofiti della politica: l'avvocato di New York Orem Root, Jr. (pronipote dell'ex segreatario di Stato Elihu Root) form\u00f2 una rete di \"Willkie Clubs\" locali, che ebbero molte adesioni da parte dei repubblicani insoddisfatti che cercavano una nuova figura che avrebbe potuto battere Rossevelt. Willkie fu sostenuto particolarmente dai repubblicani pi\u00f9 moderati che non apprezzavano gli altri candidati.\nIl fatto che Willkie non avesse partecipato alle primarie non rappresent\u00f2 per lui un grande svantaggio, siccome esse avevano principalmente la funzione di mostrare le preferenze degli elettori, e non di eleggere delegati. Ci\u00f2 che era importante per i repubblicani era nominare un candidato che potesse battere Roosevelt: nel periodo antecedente alla convenzione di giugno a Filadelfia, la Germania nazista stava avanzando nell'Europa occidentale, e i delegati non erano pi\u00f9 sicuri di voler eleggere un isolazionista come Dewey, giovane e senza esperienza. Candidare Willkie, un dirigente di successo che si era gi\u00e0 espresso contro l'isolazionismo, inizi\u00f2 ad essere una possibilit\u00e0. Dopo numerosi discorsi e un tour del New England, alcune importanti personalit\u00e0 del partito repubblicano come i governatori del Minnesota e del Massachusetts Harold Stassen e Leverett Saltonstall iniziarono a sostenere Willkie. Questo cambiamento d'opinione si riflesse anche nel parere dell'elettorato: nelle sette settimane antecedenti alla convenzione, i sondaggi registrarono un calo del favorito Dewey dal 67% al 47%, mentre un aumento netto di coloro che appoggiavano Willkie, dal 3% al 29%.\nLa convenzione.\nLa convenzione nazionale repubblicana del 1940 ebbe luogo il 24 giugno al Philadelphia Civic Center. I delegati riunitisi l\u00ec discussero della guerra in corso, dei candidati, e dei due interventisti repubblicani nominati da Roosevelt nel suo gabinetto quattro giorni prima della convenzione. Henry Stimson, gi\u00e0 segretario alla guerra durante la presidenza Taft, riottenne la nomina, mentre il candidato vicepresidente repubblicano alle elezioni del 1936, Frank Knox, fu nominato segretario alla marina. Queste nomine divisero i repubblicani, che accusarono Roosevelt di giocare sporco.\nWillkie arriv\u00f2 in treno a Filadelfia il 22 giugno, due giorni prima, e attir\u00f2 immediatamente l'attenzione camminando dalla stazione di 30th Street Station al suo hotel, rispondendo alle domande di giornalisti e di chiunque potesse avvicinarsi abbastanza da essere sentito. La sua campagna elettorale fu condotta inizialmente nei salotti del Benjamin Franklin Hotel. I Willkie Club di Root e altri sostenitori spedirono numerosi telegrammi ai delegati, esortandoli a sostenere Willkie. Alcuni delegati presenti erano gi\u00e0 sostenitori di Willkie: tra questi era incluso il leader dei repubblicani alla Camera Joe Martin, presidente permanente della convenzione. Quando il presidente del comitato organizzativo Ralph Williams (sostenitore di Taft) mor\u00ec prima della convenzione, fu succeduto dal suo vice Sam Pryor, forte sostenitore di Willkie. \nLa serata inaugurale della convenzione il governatore Stassen tenne un discorso d'apertura e annunci\u00f2 successivamente il suo sostegno a Willkie. La seconda serata fu il turno dell'unico ex presidente repubblicano ancora in vita, Herbert Hoover, speranzoso di ottenere una terza nomina. Nel frattempo i sostenitori di Dewey, ricevuta la notizia che una volta sconfitta la Francia le forze di Hitler sarebbero salpate per la Gran Bretagna, fecero il possibile per convincere i delegati a sostenere Willkie. Le trattative tra Dewey, Taft e Vandenberg non diedero risultati, siccome nessuno dei tre avrebbe accettato meno della candidatura. Willkie fu costantemente seguito mediaticamente, in quanto partecip\u00f2 alle riunioni coi delegati e a conferenze stampa con i suoi sostenitori, inclusa l'intera delegazione del Connecticut. Una consistente minoranza di afroamericani era ancora sostenitrice dei repubblicani, e Willkie incontr\u00f2 un gruppo dei suoi delegati invitandoli a visitarlo alla Casa Bianca nel 1941.\nIl deputato Charles Halleck diede il discorso di designazione di Willkie come possibile candidato dei repubblicani il 26 giugno, sostenendo che la sua recente adesione al partito non fosse un motivo per non nominarlo:\nQuando Halleck nomin\u00f2 Willkie alcuni delegati iniziarono a fischiare, ma presto furono sovrastati da quelli sui balconi, che in coro urlarono \u00abvogliamo Willkie!\u00bb. Pryor aveva infatti distribuito meno biglietti alle delegazioni che non avevano intenzione di sostenere Willkie, lasciando la maggior parte dei posti in piedi ai suoi sostenitori. \n\u00c8 stato il candidato del suo partito alle elezioni presidenziali del 1940 ma fu sconfitto da Franklin Delano Roosevelt.\nUltimi anni.\nNel 1941, con Eleanor Roosevelt fu il fondatore di Freedom House, organizzazione indipendente di sensibilizzazione e monitoraggio in favore della libert\u00e0, dei diritti e della democrazia nel mondo.\nMori l'8 ottobre 1944, all'et\u00e0 di 52 anni, in un ospedale di New York, dove era ricoverato a seguito di una serie di attacchi di cuore avuti il 6 ottobre, in Ohio, durante un viaggio in treno da Indianapolis a New York City. Nonostante gli inviti dei passeggeri a scendere a Pittsburgh per recarsi in ospedale, Willkie aveva preferito proseguire per New York, dove farsi visitare dal proprio medico curante."}
{"id": "230468", "revid": "124123", "url": "https://it.wikipedia.org/wiki?curid=230468", "title": "Alf Landon", "text": "\u00c8 stato il candidato del suo partito alle elezioni presidenziali del 1936 ma fu sconfitto da Franklin Delano Roosevelt.\nSua figlia Nancy ha intrapreso la carriera politica ed \u00e8 stata senatrice per diciannove anni."}
{"id": "230471", "revid": "599013", "url": "https://it.wikipedia.org/wiki?curid=230471", "title": "Molosso", "text": ""}
{"id": "230473", "revid": "106456", "url": "https://it.wikipedia.org/wiki?curid=230473", "title": "Charles Evans Hughes", "text": "Biografia.\nGovernatore dello stato di New York dal 1907 al 1910. \u00c8 stato giudice della Corte Suprema dal 1910 al 1916. \nMembro del Partito Repubblicano, \u00e8 stato il candidato del suo partito alle elezioni presidenziali del 1916 e fu sconfitto da Woodrow Wilson.\nDal 1921 al 1925 fu Segretario di Stato degli Stati Uniti.\nFu quindi nominato dal presidente Herbert Hoover Presidente della Corte suprema degli Stati Uniti d'America dal 1930 fino al suo ritiro nel 1941."}
{"id": "230474", "revid": "1005847", "url": "https://it.wikipedia.org/wiki?curid=230474", "title": "James Blaine", "text": "Biografia.\nJames \u00e8 stato uno dei pi\u00f9 influenti leader repubblicani del periodo successivo alla Guerra Civile.\nRappresentante e speaker della Camera dei rappresentanti, venne poi eletto come Senatore repubblicano del Maine; per due volte svolse il ruolo di Segretario di Stato.\nFu il candidato del suo partito alle presidenziali del 1884, ma venne sconfitto da Stephen Grover Cleveland. Nell'occasione la sua campagna elettorale venne indebolita dallo \"scandalo delle lettere di Mulligan\": un contabile di Boston, James Mulligan, scopr\u00ec delle missive dimostranti che Blaine, in cambio di denaro, aveva favorito gli interessi di varie aziende private (ad esempio, aveva ricevuto 110.150 dollari da una societ\u00e0 ferroviaria per garantirle, tra l'altro, l'assegnazione di terreni federali)."}
{"id": "230475", "revid": "124881584", "url": "https://it.wikipedia.org/wiki?curid=230475", "title": "Molossi (popolo)", "text": "I Molossi () erano un'antica trib\u00f9 epirota che abitava la regione dell'antico Epiro sin dall'et\u00e0 Micenea. Confinavano a nord-est con i Caoni e a sud con il regno dei Tesprozi. I Molossi fecero parte della Lega epirota fino allo scoppio della Terza guerra macedonica, quando si schierarono, insieme ai macedoni, contro i romani (171-168 a.C.). A seguito della sconfitta della Macedonia, i romani schiavizzarono 150.000 abitanti della regione e annessero tutta la zona (compresa quella dei Molossi) alla Repubblica romana.\nMitologia.\nDichiaravano di essere discendenti di Molosso, uno dei tre figli di Neottolemo, figlio di Achille, e della moglie di Ettore, Andromaca. Secondo la mitologia greca, in seguito al sacco di Troia, Neottolemo e il suo esercito si insediarono in Epiro unendosi alle popolazioni locali.\nMolosso eredit\u00f2 il regno d'Epiro dopo la morte di Eleno, figlio di Priamo ed Ecuba, che aveva sposato la sua allora cognata Andromaca dopo la morte di Neottolemo. Secondo alcuni storici, il loro primo re fu Fetonte, che entr\u00f2 in Epiro insieme a Pelasgo. Secondo Plutarco, Deucalione e Pirra, dopo aver introdotto il culto di Zeus a Dodona, si stabilirono tra i Molossi.\nDinastia dei Molossi.\nNeottolemo I, della dinastia dei Molossi, fu re dell'Epiro dal 370 a.C. circa al 360 a.C. In seguito alla morte del padre Alceta I, Neottolemo inizi\u00f2 a regnare insieme al fratello Aribba. Il regno fu dunque diviso tra i due e per circa dieci anni non vi fu alcuna notizia di attriti tra i due che sia giunta fino ai giorni nostri. La morte di Neottolemo I avvenne per avvelenamento.\nNeottolemo I fu padre di Alessandro I, detto il Molosso, e di Olimpiade (madre di Alessandro Magno).\nAlessandro I, detto il Molosso, fu re d'Epiro (362 a.C. circa - 331 a.C. circa) e zio materno di Alessandro Magno. Si spos\u00f2 con la sorella di Alessandro Magno, Cleopatra nel 336 a.C. Venuto in Italia nel 335 a.C. per soccorrere la citt\u00e0 magno-greca di Taranto, entr\u00f2 in conflitto con i Lucani, i Bruzi, i Iapigi ed i Sanniti, riuscendo a conquistare con i Tarantini le citt\u00e0 di Brentesion, Siponto, Eraclea, Cosentia e Paestum. Fu ucciso in battaglia a Pandosia Bruzia, presso Cosenza nel 330 a.C.\nOlimpiade d'Epiro, madre di Alessandro Magno, era una principessa molossa.\nIl pi\u00f9 importante personaggio molosso fu indubbiamente Pirro, parente di Alessandro."}
{"id": "230482", "revid": "729019", "url": "https://it.wikipedia.org/wiki?curid=230482", "title": "John Charles Fr\u00e9mont", "text": "Biografia.\nMilit\u00f2 inizialmente nei ranghi dell'esercito statunitense durante la guerra messicano-statunitense. Quando gli Americani conquistarono la California (allora facente parte del Messico) via terra e via mare, l'ufficiale di marina Robert F. Stockton nomin\u00f2 Fr\u00e9mont governatore della regione. Per\u00f2 al contempo un altro generale, Stephen W. Kearny, si era autonominato governatore della regione e ne sorse una disputa con Stockton causata da contrastanti direttive provenienti dal governo di Washington. Alla fine Kearny fu nominato governatore e Fr\u00e9mont fu arrestato e giudicato dalla Corte Marziale degli Stati Uniti.\nPrima di dedicarsi alla politica, comp\u00ec numerose esplorazioni geografiche in cui condusse importanti rilievi naturalistici e botanici negli Stati Uniti occidentali. Fu il primo candidato del Partito Repubblicano alle Elezioni presidenziali negli Stati Uniti d'America del 1856, ma fu sconfitto da James Buchanan. Combatt\u00e9 in seguito con l'esercito dell'Unione nel corso della guerra di secessione e poi fu membro del Partito Repubblicano. Tra il 1878 ed il 1881 fu Governatore del Territorio dell'Arizona. Mor\u00ec nel 1890 di peritonite a New York; venne sepolto presso il cimitero di Rockland, a Sparkill, New York."}
{"id": "230492", "revid": "1543377", "url": "https://it.wikipedia.org/wiki?curid=230492", "title": "HEPES", "text": "L'HEPES (\"acido 4-2-idrossietil-1-piperazinil-etansolfonico\") \u00e8 una sostanza organica utilizzata per preparare una soluzione tampone largamente usata nelle colture cellulari per mantenere stabile il pH fisiologico. Possiede un pKa di 7,55 a 20\u00a0\u00b0C.\nL'HEPES \u00e8 utilizzato per proteggere soluzioni congelate di enzimi da variazioni di pH crio-indotte.\nConsiderata la fototossicit\u00e0 di HEPES (produzione di perossido di idrogeno se esposto alla luce ambientale) \u00e8 necessario mantenere al buio le soluzioni di tale tampone; questo anche per ottenere la massima ripetibilit\u00e0 degli esperimenti."}
{"id": "230496", "revid": "486946", "url": "https://it.wikipedia.org/wiki?curid=230496", "title": "Allattamento al seno", "text": ""}
{"id": "230499", "revid": "287204", "url": "https://it.wikipedia.org/wiki?curid=230499", "title": "Martirio", "text": ""}
{"id": "230502", "revid": "125733614", "url": "https://it.wikipedia.org/wiki?curid=230502", "title": "Edonismo", "text": "Edonismo (dal greco antico \u1f21\u03b4\u03bf\u03bd\u03ae \"edon\u00e9\", \"piacere\") \u00e8, in senso generale, il termine con il quale si indica qualsiasi genere di filosofia o scuola di pensiero che identifichi il bene morale col piacere, riconoscendo in esso il fine ultimo dell'essere umano.\nEdonismo e eudemonismo.\nQuesta concezione non va confusa con l'eudemonismo e l'utilitarismo, che presumono una ricerca del piacere tramite il calcolo della ragione; l'edonismo vuole conseguire invece o il benessere immediato e attuale, il \"piacere cinetico\" dei cirenaici, o il \"piacere catastematico\" (come assenza di dolore) della dottrina epicurea.\nLa concezione edonistica fu rappresentata nell'antichit\u00e0 da Aristippo, allievo di Socrate e fondatore della scuola cirenaica, il quale, partendo dalla concezione socratica del bene come piacevole e della sua attraenza per chi lo conosce razionalmente (\"eudemonismo\"), approda all'edonismo in quanto bene. Aristippo in effetti devia totalmente dalla strada dell'intellettualismo etico socratico, riducendo il bene al piacere che la persona pu\u00f2 godere momento per momento, poich\u00e9 non vi \u00e8 nessuna certezza che ne possa usufruire nel futuro imperscrutabile, dove pu\u00f2 intervenire il destino che rende vana ogni speranza di vita felice.\nLa ricerca di un bene futuro si accompagna dunque sempre a un senso di incertezza e inquietudine che alla fine rende affannosa la vita di un individuo che cerca di impossessarsi di un piacere in movimento (\"cinetico\"). Meglio quindi cogliere il piacere immediato come la gioia, l'allegria, che si pu\u00f2 cogliere nel presente badando sempre bene a non divenirne schiavo. Il saggio \u00e8 infatti colui che pu\u00f2 affermare:\n\u00abPosseggo, ma non sono posseduto\u00bb.\nEtica epicurea.\nIl conseguimento del piacere costituisce il fulcro dell'etica epicurea che, diversamente da quella cirenaica, tende a conseguire il \"piacere stabile, duraturo\" (\"catastematico\"), inteso pi\u00f9 come cessazione, privazione del dolore, che come conseguimento di un benessere; un piacere che si ottiene ricercando i soli beni necessari che si mantengano inalterati nel tempo e che quindi assicurino serenit\u00e0 e tranquillit\u00e0 d'animo. A questo scopo il saggio coltiver\u00e0 l'amicizia e l'atarassia (in greco antico \u1f00\u03c4\u03b1\u03c1\u03b1\u03be\u03af\u03b1 (da \u03b1 + \u03c4\u03b1\u03c1\u03b1\u03be\u03b9\u03c2, \"assenza d'agitazione\"), vale a dire il distacco dalle passioni.\nPer Epicuro non va escluso il piacere cinetico, ovvero transeunte e proprio dei sensi, ma va esercitato con grande moderazione e con un calcolo della ragione che richiama i princ\u00ecpi dell'etica eudemonistica.\nStoria dell'edonismo.\nNell'opinione comune il termine \"edonismo\" \u00e8 giunto a significare, col tempo, non solo una corrente filosofica, ma pi\u00f9 genericamente ogni comportamento e costume di vita che risulti volto, in modo esclusivo o prevalente, al raggiungimento del piacere fisico e immediato. A livello volgare si definisce perci\u00f2 edonista colui che \u00e8 dedito al lusso, al vizio, al perseguimento del piacere sessuale; una definizione fortemente contestata proprio da Epicuro.\nKant.\nL'edonismo ha sub\u00ecto accese critiche nel corso della storia della filosofia: in particolare da Kant, che nella sua etica formale rifiuta che a una vita morale possa associarsi la ricerca del piacere o di qualsiasi altro bene materiale che renderebbe il comando (l'imperativo) morale \"ipotetico\", cio\u00e8 subordinato a fini esterni a quelli del conseguimento del bene per il bene, e non \"categorico\", come dev'essere (cfr. Critica della ragion pratica).\nUtilitaristi.\nNel XIX secolo, i princ\u00ecpi dell'edonismo esercitarono un profondo influsso sui filosofi utilitaristi, tra cui Jeremy Bentham e soprattutto John Stuart Mill, il quale, in disaccordo con i principi generali della dottrina, avanz\u00f2 criteri di differenziazione qualitativa fra le varie classi di piaceri.\nAll'utilitarismo e all'edonismo greco (principalmente a Epicuro) si rifanno ad esempio Michel Onfray e la prospettiva abolizionista del transumanismo (che presentano un influsso anche di Friedrich Nietzsche).\nEdonismo psicologico.\nAlcuni autori contemporanei (P. Gorsen, J.C.B. Gosling, Herbert Marcuse), pur conservando un atteggiamento critico, tuttavia, anche sulla base di considerazioni di carattere psicologico, giudicano il piacere un aspetto importante della motivazione, per cui le dottrine edonistiche avrebbero messo in risalto come la soddisfazione del piacere rappresenti un elemento essenziale per l'armonico sviluppo psichico dell'individuo.\nEdonismo nella cultura di massa.\nUn'ulteriore accezione con cui il termine viene utilizzato \u00e8 quella, giornalistica, di \"edonismo reaganiano\", riferita non al significato propriamente filosofico ma alle teorie individualiste, al neoliberismo e ai comportamenti egoistici. Con essa si vorrebbe indicare la tendenza, spiccatamente individualista, che la societ\u00e0 occidentale assunse dagli anni ottanta, quando gli Stati Uniti furono sotto la presidenza di Ronald Reagan. In quegli anni le dottrine politico-economiche dominanti come la \"Reaganomics\" e il thatcherismo, rifacendosi alle teorie economiche della scuola di Chicago, propugnavano l'autosufficienza economica dell'individuo nei confronti dello Stato assistenzialista, il libero mercato, i tagli alla spesa pubblica e la riduzione delle imposte.\nIn tale contesto, l'\"edonismo reaganiano\", inizialmente imputato al neoliberismo degli anni ottanta, si \u00e8 andato successivamente affermando nell'epoca della globalizzazione, che ha visto l'affermarsi di un modello sociologico da Zygmunt Bauman definito \"societ\u00e0 liquida\" e che Umberto Eco ha sintetizzato in un suo articolo su L'Espresso del 2015: "}
{"id": "230505", "revid": "124123", "url": "https://it.wikipedia.org/wiki?curid=230505", "title": "Maurice Karnaugh", "text": "Laureato all'universit\u00e0 Yale nel 1952, \u00e8 attualmente governatore emerito del'ICCC, (International Council for Computer Communication). Ha lavorato come ricercatore ai Laboratori Bell dal 1952 al 1966 e al centro di ricerca IBM dal 1966 al 1993.\nHa insegnato informatica al Politecnico della New York University dal 1980 al 1999, e dal 1975 \u00e8 membro dell'IEEE per i suoi lavori sull'utilizzo di tecniche numeriche nelle telecomunicazioni.\n\u00c8 colui che ha introdotto le cosiddette mappe di Karnaugh."}
{"id": "230507", "revid": "247222", "url": "https://it.wikipedia.org/wiki?curid=230507", "title": "Magni (azienda)", "text": "Magni \u00e8 una azienda italiana che costruisce motociclette \"special\" con sede nella citt\u00e0 di Samarate in provincia di Varese.\nStoria.\nArturo Magni (24 settembre 1925 - 2 dicembre 2015) comincia la sua carriera nel settore motociclistico nel 1947 all'interno del Reparto Corse della Gilera. Nel 1950 passa nel Reparto Corse di MV Agusta e vi rimane fino al ritiro dalle competizioni di quest'ultima alla morte del conte Agusta nel 1976, quando aveva raggiunto la posizione di Capo Reparto Corse.\nNel 1977, assieme ai suoi figli, inizia l'attivit\u00e0 in proprio costruendo parti speciali per le MV Agusta di serie nella sua officina, la Elaborazioni Magni. In particolare, la trasformazione pi\u00f9 impegnativa e pi\u00f9 richiesta dalla clientela consiste nella sostituzione della pesante e rigida trasmissione a cardano della quattro cilindri 750 con una pi\u00f9 sportiva trasmissione a catena. Successivamente costruisce il suo primo telaio, in tubi al Cr-Mo, intorno al quattro cilindri MV Agusta. \nQuesto telaio dimostr\u00f2 ottime doti dinamiche, e spinse Magni a costruire pochi anni dopo la sua prima moto, la \"MH1\", dotata di motore Honda CB900F Bol d'Or a quattro cilindri.\nLa \"MH1\", che ha molte parti in comune con il modello Honda da cui deriva, venne subito affiancata dalla \"MH2\", dove solo il motore era di provenienza esterna alla Magni. Notevole fu il successo di questo modello che raggiunse una produzione di circa 300 pezzi.\nNel 1982 Magni, partendo da un motore BMW boxer da 1000\u00a0cm\u00b3, presenta la \"MB1\" e la \"MB2\". Anche in questo caso la \"1\" ha molti particolari in comuni con la moto da cui deriva mentre la \"2\" \u00e8 una moto Magni completa, ad esclusione del motore.\nNel 1985 Magni inizia la collaborazione per la fornitura dei motori V2 di 90\u00b0 frontemarcia con la Moto Guzzi di Mandello del Lario. Questa scelta \u00e8 dettata dalla volont\u00e0 di costruire moto che potessero fregiarsi dell'appellativo di \u201citaliane\u201d, in un momento nel quale l'unico altro produttore nazionale di motori di grande cilindrata, la Ducati, stava appena provando a riemergere dalla comatosa situazione industriale che aveva spinto l'IRI a cederla al gruppo Cagiva.\nIl primo modello motorizzato Moto Guzzi \u00e8 la \"LeMans\" (nome appartenuto a diverse serie di Moto Guzzi entrate a far parte della storia), una sportiva con motore Le Mans 1000 da 80 CV su cui Magni monta per la prima volta la sospensione posteriore (da lui brevettata) denominata \"parallelogrammo\", progettata per eliminare le tipiche reazioni della trasmissione a cardano. Il \"parallelogrammo\" \u00e8 ancor oggi montato sulle Magni in produzione.\nNel 1987 \u00e8 la volta della \"Classico 1000\" e della \"Arturo 1000\", modelli che si rifanno allo stile degli anni settanta. La \"Classico 1000\" era una pura naked, la \"Arturo 1000\" invece montava una semicarena.\nNel 1989 Magni presenta il modello \"Sfida 1000\" che si rif\u00e0 invece alle moto sportive degli anni sessanta.\nNel 1992 viene presentata la \"Sfida 400\", versione motorizzata con una meccanica Guzzi \"serie piccola\" nella versione di 378 cm\u00b3 destinata al solo mercato giapponese. Il motivo di tale scelta fu di aumentare i potenziali clienti, visto che in Giappone le moto con cilindrata superiore a 400\u00a0cm\u00b3 sono gravate da tasse elevate e necessitano di una patente speciale.\nNel 1990 viene commercializzata la \"Australia\", moto da competizione dotata del motore Moto Guzzi a quattro valvole per cilindro della Daytona 1000, che corse con lusinghieri risultati nelle gare australiane riservate alle bicilindriche. Da qui il nome di \"Australia\". La versione stradale omologata, dotata di rinnovatotelaio a culla aperta e monoammortizzatore posteriore, venne alla luce solo nel 1993.\nLa \"Sfida 1100\" venne commercializzata a partire dal 1995 con un telaio evoluto rispetto alle moto che la hanno preceduta, nel 1997 questo modello (a carburatori) viene sostituito dalla \"Sfida 1100 i.e. biposto\", dotata del nuovo motore ad iniezione elettronica.\nAlla fine dello stesso anno la \"Sfida 1000 4V\" monta invece l'ultimo aggiornamento del motore 1000\u00a0cm\u00b3 a quattro valvole per cilindro.\nNel 1998 la \"Australia\" viene aggiornata e prende il nome di \"Australia '98\", monta un nuovo motore a quattro valvole potenziato fino a 102 CV della Daytona RS ed un nuovo telaio.\nSempre dello stesso anno il modello celebrativo per i 20 anni di attivit\u00e0 della Magni, la \"Giappone 52\", prodotta in serie limitata.\nNel 2000 Magni torna al suo primo amore, il motore a 4 cilindri, nasce la \"Sport 1200 S\". Partendo dalla Suzuki GSX 1200, il cui propulsore dichiara 98 cavalli, ha modificato l'assetto installando le forcelle anteriori telescopiche Ceriani con regolazione idraulica in estensione e in compressione.\nCaratteristica del nuovo modello \u00e8 la ripresa delle linee della pi\u00f9 classica delle moto italiane della fine anni sessanta, primi anni settanta: la MV Agusta 750S.\nNata come modello dedicato al mercato del sol levante \u00e8 in sostanza una celebrazione delle moto con cui i giapponesi negli anni settanta hanno conquistato i mercati di tutto il mondo.\nMagni, oltre a costruire le moto che portano il suo nome, \u00e8 attiva anche nella costruzione di special su ordinazione nonch\u00e9 di parti speciali e pezzi per il restauro di MV Agusta.\nNel 2011 viene realizzata la Experience, una special da competizione che viene schierata al Bol d'Or Classic di quell'anno, seppure fuori classifica.."}
{"id": "230509", "revid": "1186766", "url": "https://it.wikipedia.org/wiki?curid=230509", "title": "Zappa", "text": ""}
{"id": "230510", "revid": "35804", "url": "https://it.wikipedia.org/wiki?curid=230510", "title": "La's", "text": ""}
{"id": "230511", "revid": "13388", "url": "https://it.wikipedia.org/wiki?curid=230511", "title": "Riforma Protestante", "text": ""}
{"id": "230513", "revid": "1795", "url": "https://it.wikipedia.org/wiki?curid=230513", "title": "Fidobust", "text": ""}
{"id": "230518", "revid": "1543377", "url": "https://it.wikipedia.org/wiki?curid=230518", "title": "Apoptosi", "text": "In biologia, il termine apopt\u00f2si (coniato nel 1972 da John F. Kerr, Andrew H. Wyllie e A. R. Currie a partire dal termine greco che indica la caduta delle foglie e dei petali dei fiori) indica una forma di morte cellulare programmata, termine con il quale il processo \u00e8 stato tradizionalmente chiamato. Si tratta di un processo ben distinto rispetto alla \"necrosi\" cellulare, e in condizioni normali contribuisce al mantenimento del numero di cellule di un sistema. Di fatto, negli ultimi anni si sono identificati svariati meccanismi di morte con caratteristiche pi\u00f9 o meno simili ora all'apoptosi, ora alla necrosi. Oggi la maggior parte degli autori \u00e8 concorde nel definire l'apoptosi come un meccanismo di morte cellulare programmata che presenti coinvolgimento delle caspasi.\nDescrizione.\nAl contrario della necrosi, che \u00e8 una forma di morte cellulare risultante da un acuto stress o trauma cellulare, l'apoptosi \u00e8 portata avanti in modo ordinato e regolato, richiede consumo di energia (ATP) e generalmente porta a un vantaggio durante il ciclo vitale dell'organismo (\u00e8 infatti chiamata da alcuni \"morte altruista\" o \"morte pulita\"). Durante il suo sviluppo, ad esempio, l'embrione umano presenta gli abbozzi di mani e piedi \u201cpalmati\u201d: affinch\u00e9 le dita si differenzino, \u00e8 necessario che le cellule che costituiscono le membrane interdigitali muoiano.\nDagli inizi degli anni 90 la ricerca sull'apoptosi ha visto una grande crescita. Oltre alla sua importanza come fenomeno biologico, ha acquisito un enorme valore medico: infatti processi difettosi di apoptosi riguardano numerose malattie. Un'eccessiva attivit\u00e0 apoptotica pu\u00f2 causare disordini da perdita di cellule (si vedano ad esempio alcune malattie neurodegenerative, come la malattia di Parkinson), mentre un'apoptosi carente pu\u00f2 implicare una crescita cellulare incontrollata, meccanismo alla base delle neoplasie.\nFunzioni dell'apoptosi.\nNel danno cellulare e nell'infezione.\nL'apoptosi pu\u00f2 avvenire quando una cellula \u00e8 danneggiata oltre le proprie capacit\u00e0 di riparazione oppure infettata da un virus. Il \"segnale apoptotico\" pu\u00f2 venire dalla cellula stessa, dal tessuto circostante o da cellule del sistema immunitario.\nSe la capacit\u00e0 apoptotica di una cellula \u00e8 danneggiata, per esempio a causa di una mutazione, oppure se la cellula \u00e8 stata infettata da un virus in grado di bloccare efficacemente l'inizio della cascata apoptotica, la cellula danneggiata continuer\u00e0 a dividersi senza limiti, trasformandosi in una cellula cancerosa. Per esempio, il papillomavirus umano (HPV), esprime due oncogeni: \"E6\" stimola la degradazione della proteina \"p53\", che \u00e8 una chiave fondamentale della linea apoptotica, attraverso un sistema proteolitico mediato da ubiquitina ed \"E7\" si lega a \"Rb\" (gene soppressore tumorale) inibendola. In questo modo si ha lo sviluppo del carcinoma cervicale.\nNella risposta allo stress o ai danni al DNA.\nCondizioni di stress, come la mancanza di nutrienti, oppure il danneggiamento del DNA dovuto a molecole tossiche (es: idrocarburi policiclici) o all'esposizione a UV o radiazioni ionizzanti (raggi gamma e raggi X) ma anche condizioni di ipossia, possono indurre una cellula a cominciare l'apoptosi.\nNell'omeostasi cellulare.\nIn un organismo adulto, il numero delle cellule contenute in un organo deve rimanere costante entro un certo margine. Le cellule del sangue e degli epiteli di rivestimento, ad esempio, sono costantemente rinnovate a partire dai loro progenitori staminali; ma la proliferazione \u00e8 compensata da una costante morte cellulare.\nIn un organismo umano adulto attorno ai 50-70 miliardi di cellule muoiono ogni giorno a causa dei processi apoptotici. In un anno la massa delle cellule ricambiate \u00e8 pari alla massa del corpo stesso.\nL'omeostasi \u00e8 mantenuta quando la consistenza delle mitosi (proliferazione cellulare) in un tessuto \u00e8 bilanciata dalla morte di un numero equivalente di cellule. Se questo equilibrio \u00e8 disturbato si hanno due scenari:\nNello sviluppo.\nLa morte cellulare programmata \u00e8 parte essenziale dello sviluppo dei tessuti sia nelle piante sia nei metazoi. Ricerche sugli embrioni di pollo, in particolare sullo sviluppo del tubo neurale, hanno suggerito come la proliferazione selettiva delle cellule, combinata con un'altrettanto selettiva apoptosi, disegni le architetture dei tessuti nei vertebrati durante lo sviluppo. Durante lo sviluppo dell'embrione di un vertebrato, le cellule della notocorda producono un gradiente di una molecola segnale detta \"Sonic hedgehog\" (Shh): questo gradiente dirige la formazione e lo sviluppo del tubo neurale. Le cellule che ricevono Shh (attraverso il recettore di membrana \"Patched1\" o Ptc1) sopravvivono e proliferano. In assenza di Shh, la parte intermembrana (carbossi-terminale) del medesimo recettore si lega alla caspasi-3, e tale legame fa s\u00ec che venga esposto un dominio pro-apoptotico.\nCos\u00ec come nell'esempio precedente, le cellule di tutti i tessuti degli organismi multicellulari dipendono dalla continua disponibilit\u00e0 di segnali di sopravvivenza dall'ambiente extracellulare.\nModello di apoptosi negli anfibi.\nLa rana anfibia \"Xenopus laevis\" serve come un modello ideale per lo studio del meccanismo della apoptosi. Infatti lo iodio e la tiroxina stimolano la spettacolare apoptosi delle cellule larvali delle branchie, della coda e delle pinne dei girini durante la metamorfosi degli anfibi, e inoltre stimolano anche la evoluzione del loro sistema nervoso trasformando il girino acquatico e vegetariano in rana terrestre e carnivora.\nNella regolazione delle cellule del sistema immunitario.\nI recettori di membrana dei linfociti B e T immaturi non sono fatti su misura per coincidere con antigeni conosciuti. Al contrario, sono generati attraverso un processo altamente variabile che si esprime in un'immensa variet\u00e0 di recettori, capace di legarsi con uno stupefacente numero di forme molecolari. Ci\u00f2 significa che la maggior parte di questi linfociti immaturi sono o inefficaci, poich\u00e9 i loro recettori non legano alcun antigene con significato, oppure pericolosi per l'organismo medesimo, perch\u00e9 i loro recettori sono complementari a molecole normalmente presenti nell'organismo. Se questi linfociti fossero rilasciati senza ulteriori processi essi diventerebbero auto-immuni attaccando cellule sane dell'organismo. Per evitare tale scenario il sistema immunitario ha sviluppato un processo di eliminazione dei linfociti inefficaci o auto-tossici attraverso la via apoptotica.\nCome descritto nella precedente sezione sullo sviluppo, le cellule necessitano di un continuo stimolo alla sopravvivenza. Nel caso dei linfociti T, durante la loro maturazione nel timo, il segnale di sopravvivenza dipende dalla capacit\u00e0 di legare antigeni estranei. Quelli che falliscono il test, ossia circa il 97% dei neoprodotti, sono destinati a morire. I sopravvissuti sono sottoposti a un ulteriore test di auto-tossicit\u00e0, quelli che risultano altamente affini a molecole proprie dell'organismo vengono ugualmente avviati all'apoptosi.\nIl processo dell'apoptosi.\nSegni morfologici.\nUna cellula in apoptosi mostra evidenti caratteristiche morfologiche individuabili al microscopio.\nSegnali biochimici per una sicura eliminazione.\nLa cellula morente che si avvia all'ultimo stadio dell'apoptosi, espone sulla membrana plasmatica dei segnali \"eat me\" (letteralmente, \"mangiami\"), come la fosfatidilserina. Normalmente la fosfatidilserina, fosfogliceride, si trova nello strato citosolico della membrana plasmatica, ma, durante l'apoptosi, \u00e8 ridistribuita anche sulla faccia extracellulare da un'ipotetica (non ancora isolata) proteina detta \"scramblase\" (traducibile dall'inglese come l\"'enzima che mette in disordine\"). Fagociti necrofagi, come i macrofagi, hanno recettori specifici per la fosfatidilserina. La rimozione delle cellule morte \u00e8 necessaria per prevenire la risposta infiammatoria. Altri recettori presenti sui macrofagi sono quelli che riconoscono le asialoglicoproteine e la vitronectina.\nIn studi sugli embrioni di topo privi di recettori per fosfatidilserina (PS) condotto da Ming O. Li e colleghi, le cellule andate in apoptosi e non fagocitate si sono accumulate nel cervello e nei nervi, risultando letali nel periodo neonatale. D'altra parte, un altro gruppo di ricercatori che ha eliminato il medesimo gene per recettore non ha trovato anomalie nella morte cellulare, cos\u00ec si \u00e8 aperta la discussione se il gene realmente codifichi per il recettore PS piuttosto che codificare per un fattore di trascrizione localizzato nel nucleo.\nIn un altro studio Rikinari Hanayama e colleghi hanno osservato che il fattore di crescita \"milk fat globule-EGF-factor 8\" (MFG-E8) \u00e8 legato alla fosfatidilserina sulle cellule apoptotiche e aiuta i macrofagi a fagocitarne i resti. I macrofagi contenenti corpuscoli di Fleming (i quali appaiono nei macrofagi che hanno fagocitato altre cellule) esprimono fortemente MFG-E8 sulla membrana.\nTopi mancanti di MFG-E8 dimostrano un calo nella capacit\u00e0 fagocitaria delle cellule apoptotiche, legato a un estremo incremento della produzione di immunoglobuline IgG.\nInduttori intrinseci ed estrinseci.\nI messaggi pro-apoptotici provenienti dall'esterno della cellula (induttori estrinseci) saranno trattati nella sezione successiva. Quelli provenienti dall'interno (induttori intrinseci) costituiscono una risposta allo stress, come la mancanza di nutrienti o un danno esteso al DNA.\nSia la via estrinseca sia quella intrinseca hanno in comune l'attivazione degli effettori centrali dell'apoptosi, un gruppo di proteasi (specifiche per cisteine e aspartati) chiamate \"caspasi\", che dirigono la distruzione degli elementi strutturali (citoscheletro) e funzionali (organuli) della cellula.\nProcesso biochimico.\nLe caspasi sono normalmente soppresse dalla proteina \"IAP\" (\"inibitrice dell'apoptosi\"). Quando una cellula riceve uno stimolo apoptotico, IAP \u00e8 silenziata da \"SMAC/DIABLO\" (\"Secondo Attivatore Mitocondriale delle Caspasi\" - \"Second Mitochondria-derived Activator of Caspases\" / \"Proteina legante un inibitore diretto dell'apoptosi con basso punto isoelettrico\" - \"Direct Inibitor of Apoptosis-Binding protein with Low Isoelectrical Point\") una proteina mitocondriale, che \u00e8 rilasciata nel citosol. SMAC/DIABLO lega IAP, e legandosi \"inibisce l'inibitore\" che prima evitava di far cominciare la cascata apoptotica.\nPrima di descrivere il rilascio di SMAC/DIABLO \u00e8 per\u00f2 necessario osservare con attenzione i due processi estrinseci pi\u00f9 studiati: le vie del TNF e Fas-L.\nIl fattore di necrosi tumorale (\"Tumor Necrosis Factor\" o TNF), una proteina di 157 amminoacidi con funzione di segnale intercellulare (appartenente alla classe delle citochine), \u00e8 prodotta principalmente dai macrofagi, ed \u00e8 il principale mediatore estrinseco dell'apoptosi. La membrana cellulare ha due recettori specializzati per TNF: TNF-R1 e TNF-R2. Il legame del TNF al TNF-R1 \u00e8 considerato l'innesco della via che attiva le caspasi.\nLa via di FasL \u00e8 quasi sovrapponibile a quella innescata da un altro fattore pro-apoptotico solubile, il TRAIL (TNF-related apoptosis-inducing ligand) tuttavia \u00e8 importante precisare che la maggior parte delle linee cellulari \u00e8 pi\u00f9 sensibile al TRAIL che non a FasL, per motivi ancora non del tutto elucidati. Il recettore Fas (o Apo-1 o CD95), \u00e8 un altro recettore dei segnali apoptotici estrinseci e appartiene alla superfamiglia dei recettori TNF.Fas \u00e8 una proteina transmembrana ed \u00e8 parte della famiglia dei TNF, essa presenta un Dominio di Morte (o Death Domain, DD) privo di attivit\u00e0 catalitica. L'interazione ligando-recettore causa il legame del DD con proteine adattatrici quali FADD (FAS Associated protein with Death Domain), TRADD (Tumor necrosis factor Receptor type 1-Associated DEATH Domain protein) e RIP, una proteina chinasi in grado di innescare il processo necroptotico. FADD e TRADD presentano, nella regione N-terminale, un dominio, detto Death Effector Domain (DED), che, avendo legato le procaspasi 8 o 10 (con formazione del cosiddetto DISC (Death Inducing Signalling Complex), le attiva per taglio proteolitico.\nLe caspasi 8 e 10 sono caspasi \"iniziatrici\", esse per l'appunto non degradano direttamente i substrati proteici cellulari, bens\u00ec si occupano di clivare, attivando, altre caspasi iniziatrici ed esecutrici, direttamente responsabili della morte cellulare. Prende cos\u00ec vita un processo di amplificazione enzimatica che rende la morte assai rapida ed efficiente. La modalit\u00e0 di attivazione delle caspasi appena descritta \u00e8 detta \"via apoptotica estrinseca\", tuttavia via estrinseca e via intrinseca non devono essere viste come processi nettamente separati, in quanto l'una pu\u00f2 attivare l'altra: fra i bersagli della caspasi 8 vi \u00e8 infatti Bid, una membro pro-apoptotico della famiglia Bcl-2 a localizzazione citoplasmatica che una volta processato \u00e8 in grado di legare e stabilizzare Bax, membro pro-apoptotico della famiglia Bcl-2, il quale, formando dei pori sulla membrana mitocondriale esterna (OMM) permette la fuoriuscita dal mitocondrio di quei fattori proapoptoci responsabili della via apoptotica intrinseca.\nAltra via che pu\u00f2 portare all'attivazione delle caspasi \u00e8 la via intrinseca, il nome non deve trarre in inganno poich\u00e9 se \u00e8 vero che questa pu\u00f2 essere attivata da segnali squisitamente intracellulari essa viene ampiamente regolata da segnali di provenienza extracellulare; inoltre anche la via estrinseca pu\u00f2 essere attivata dalla stessa cellula morente (azione autocrina di FAS e TRAIL). Protagonista assoluto di questa pathway (si definisce pathway o \"pathway metabolico\" l'insieme delle reazioni chimiche coinvolte in uno o pi\u00f9 processi di anabolismo o catabolismo all'interno di una cellula) \u00e8 la famiglia proteica Bcl-2 (B-cell Lymphoma 2), essa regola la permeabilit\u00e0 della membrana mitocondriale esterna (OMM) e comprende sia membri pro- sia antiapoptotici. Questa famiglia \u00e8 composta da proteine transmembrana (localizzate sulla OMM) e solubili, le solubili (Bid, Bad, Bim, Noxa) tutte ad azione proapoptotica.\nQuando i segnali di sopravvivenza prevalgono su quelli di morte le proteine transmembrana proapoptotiche (Bax, Bak) vengono legate e inibite dai membri antiapoptotici (Bcl-2, Bcl-XL, Bcl-w), qualora invece prevalgano i segnali di morte Bax e Bak possono formare degli oligomeri che permettono, direttamente o indirettamente, la fuoriuscita di fattori in grado di innescare l'apoptosi qualora si trovino nel citosol. Tra questi fattori, di rilevanza assoluta sono il citocromo c, SMAC/DIABLO, AIF (il Fattore che Induce l'Apoptosi) e l'endonucleasi G. Il citocromo c, solitamente coinvolto nel trasporto di elettroni nella catena respiratoria (dal complesso III al IV), una volta rilasciato nel citosol lega APAF-1 (apoptotic peptidase activating factor 1) e la procaspasi 9 (caspasi iniziatrice) in un complesso multiproteico chiamato apoptosoma. La procaspasi 9 risulta quindi processata proteoliticamente a caspasi 9 in un processo ATP dipendente.\nL'intero processo richiede dunque energia e un'organizzazione cellulare non troppo danneggiata. Infatti se una cellula \u00e8 danneggiata oltre un certo limite, non ha abbastanza \u201ctempo\u201d e \u201cforze\u201d di portare avanti il processo dell'apoptosi, ma va incontro a morti \"alternative\" come, solo per citarne alcune, l'autofagia, la necroptosi (che di recente suscita un cospicuo interesse) o la necrosi propriamente detta.\nLe vie apoptotiche riassunte precedentemente sono soggette a complessi meccanismi regolatori (quello che viene chiamato \"Cellular Signaling Network\") e non c'\u00e8 una relazione biunivoca tra la ricezione dei segnali TNF o FasL con un'esecuzione completa della via apoptotica. Fas per esempio \u00e8 anche paradossalmente implicata nella proliferazione cellulare, attraverso vie non ancora scoperte; e l'attivazione sia di Fas sia di TNF-R1 (i recettori per le precedenti) portano anche all'attivazione di (NF-\u03baB) (\"Fattore Nucleare kappa-B\"), che induce l'espressione di alcuni geni che giocano importanti ruoli in diversi processi biologici, inclusi proliferazione cellulare, morte cellulare, sviluppo cellulare e risposta immunitaria.\nIl legame tra TNF e apoptosi dimostra il perch\u00e9 una produzione anormale di TNF giochi un ruolo fondamentale in varie malattie umane, specialmente (ma non solo) in quelle autoimmuni, come il diabete e la sclerosi multipla.\nRuolo dell'apoptosi nelle patologie.\nApoptosi e progressione dell'HIV.\nIn un articolo del 2004 di Alimonti e colleghi si descrive come l'HIV-1 causi l'apoptosi dei linfociti T CD4+ portando allo sviluppo dell'AIDS.\nApoptosi e ruolo degli interferoni nella soppressione tumorale.\nIn un articolo del 2003, Takaoka e colleghi hanno descritto come gli interferoni-alfa e -beta (IFN-alfa/beta) inducano la trascrizione del \"gene p53\", risultante in un incremento del livello di proteina p53 e l'inizio dell'apoptosi nelle cellule tumorali. La proteina p53, infatti, \u00e8 un soppressore tumorale, e va considerato come un fattore anti-crescita e anti-oncogenico.\nTale lavoro ha contribuito a chiarire il ruolo giocato dall'interferone nel guarire alcune forme umane di cancro e ha stabilito il legame tra p53 e interferoni. La risposta della p53, non solo contribuisce alla soppressione tumorale, ma \u00e8 importante nel sostenere la risposta apoptotica anche nelle infezioni virali.\nCancro e vie apoptotiche difettose.\nLiling Yang e colleghi riportano, in un loro articolo del 2003, il risultato del lavoro svolto riguardo al segnale di morte difettoso in un tipo di cancro delle cellule polmonari detto NCI-H460 (adenocarcinoma). Hanno trovato che la proteina XIAP (\"inibitrice dell'apoptosi X-linked\") \u00e8 sovraespressa nelle cellule H460. Le XIAP legano la forma attivata della caspasi-9, e sopprimono l'attivit\u00e0 dell'attivatore apoptotico citocromo c. La via apoptotica \u00e8 stata trovata altamente ripristinata nelle cellule H460 che presentavano un peptide Smac (SmacN7) che legano le IAP (proteine inibitrici l'apoptosi). Yang e colleghi hanno sviluppato con successo una SmacN7 sintetica che pu\u00f2 selettivamente invertire la resistenza all'apoptosi, e dunque la crescita del tumore, nelle cellule H460 di topo.\nL'overespressione dell'inibitore di apoptosi Bcl-2 \u00e8 frequente nel linfoma follicolare.\nRuolo dei prodotti apoptotici nell'immunit\u00e0 ai tumori.\nUn interessante caso di riutilizzo e feed-back dei prodotti dell'apoptosi \u00e8 stato presentato da Matthew L. Albert in un articolo, con cui ha vinto l\"'Amersham Biosciences &amp; Science Prize for Young Scientists in Molecular Biology\" e pubblicato in \"Science Online\" nel dicembre del 2001. Egli descrive come le cellule dendritiche, un tipo di cellula che presenta l'antigene, fagocitino le cellule tumorali apoptotiche. Dopo la maturazione, queste cellule dendritiche presentano l'antigene (derivato dai corpi apoptotici fagocitati) ai linfociti T killer, che poi diventano specifici per distruggere le cellule che stanno subendo una trasformazione maligna. Questa via apoptosi-dipendente per l'attivazione dei linfociti T non \u00e8 presente durante la necrosi e ha aperto interessanti possibilit\u00e0 nella ricerca sull'immunit\u00e0 tumorale.\nApoptosi e necrosi.\nL'apoptosi, certamente, non deve essere confusa con la necrosi, processo anch'esso responsabile della morte delle cellule, senza che questo comporti necessariamente la morte dell'organismo (quando, ad esempio, una mano o un tessuto muscolare viene colpito da necrosi, \u00e8 necessaria la sua amputazione, ma non la morte dell'organismo, in questo caso l'uomo coinvolto). Nella necrosi si osserva la lisi (cio\u00e8 la disgregazione parziale o totale) della cellula: il nucleo si distrugge fino a uniformare la cromatina con il citoplasma, la membrana cellulare o plasmatica si disgrega velocemente e il citoplasma si riversa all'esterno danneggiando le pareti di altre cellule e i suoi organuli. Ci\u00f2 determina una reazione immunitaria imprevista dell'organismo e una probabile risposta infiammatoria. La necrosi \u00e8 dunque un fenomeno patologico.\nEsiste, comunque, un processo detto apoptonecrosi o necroptosi, forma di necrosi programmata, innescata da meccanismi di trasduzione del segnale e regolata dalla attivit\u00e0 di specifici enzimi. Tale processo, come il nome lascia sottendere, presenta alcuni dei caratteri distintivi della necrosi, altri dell'apoptosi. Essa pu\u00f2 essere innescata dagli stessi recettori implicati nel processo apoptotico estrinseco, che tuttavia legano proteine adattatrici diverse e in particolare le proteinchinasi della famiglia RIP. In breve: si innescano sconvolgimenti nel normale metabolismo ossidativo mitocondriale con risultante alterazione della permeabilit\u00e0 della membrana mitocondriale esterna, produzione e rilascio di ROS e dello ione calcio tesaurizzato in tale organello. Tutti questi eventi causano l'attivazione di proteasi calcio dipendenti (calpaine), di catepsine lisosomali, taglio e attivazione di AIF, uno dei principali responsabili della morte caspasi indipendente.\nL'apoptosi come bersaglio terapeutico.\nSicuramente, la prima classe di patologie che pu\u00f2 trarre beneficio dall'induzione del processo apoptotico sono i tumori.\nPer definizione, le cellule tumorali sono afinalistiche e immortali. Sfuggono alla morte per soppressione dell'apparato apoptotico, grazie allo stato oncogenico in cui si trovano. Numerosi oncogeni sono direttamente soppressori dell'apoptosi, come c-Raf, c-Myc e c-Fos. Gli oncogeni possono agire sia riducendo la sintesi di componenti cellulari necessari all'apoptosi (come le caspasi e proteine come Bax) o stimolare la sintesi di soppressori dell'apoptosi (come le famose proteine Bcl-2 e Bcl-XL).\nTrovare farmaci che interferiscano con tali proteine pu\u00f2 fornire un mezzo, se non selettivo, quantomeno di aiuto nel sensibilizzare le cellule neoplastiche alla morte cellulare indotta dai farmaci chemioterapici, soprattutto quando si ha la certezza della comparsa della cosiddetta \"chemio-resistenza\" in un paziente tumorale.\nIl primo screening molecolare per individuare composti capaci di interferire con le proteine soppressive dell'apoptosi fu eseguito nel 2000. Port\u00f2 all'identificazione della molecola HA-14-1, un derivato del 2-ammino-benzopirano. La molecola non \u00e8 mai entrata in sperimentazione terapeutica, ma \u00e8 rimasta come strumento per lo studio dell'apoptosi in laboratorio. L'anno successivo, un altro screening port\u00f2 all'identificazione di 39 nuovi composti organici con efficienza pi\u00f9 o meno buona nel legare Bcl-2.\nIn natura esistono anche delle piccole molecole che possono interferire con l'azione protettiva di Bcl-2:\nSino a oggi sono state sintetizzate una decina di molecole inibitrici della funzione dei membri della famiglia BCL, con cui si continuano gli studi di laboratorio. Si riportano qui quelle pi\u00f9 usate, alcune delle quali sono risultate efficaci nel contrastare la crescita di tumori sperimentali in certi animali di laboratorio:"}
{"id": "230520", "revid": "115531", "url": "https://it.wikipedia.org/wiki?curid=230520", "title": "Aeroporto di Londra-Heathrow", "text": "LAeroporto di Londra-Heathrow (; in inglese: \"London Heathrow Airport\") \u00e8 l'aeroporto principale di Londra con 22,109,550 passeggeri transitati nel 2020 rendendolo l'aeroporto pi\u00f9 trafficato d'Europa e il settimo al mondo per passeggeri transitati, ma trasporta pi\u00f9 passeggeri internazionali di ogni altro aeroporto al mondo. L'aeroporto \u00e8 situato a 31\u00a0km ad ovest dal centro di Londra, \u00e8 dotato di due piste parallele in direzione est-ovest accanto ai terminal ed occupa una superficie di 12,14\u00a0km\u00b2. L'aeroporto \u00e8 di propriet\u00e0, insieme ad altri tre aeroporti del Regno Unito, dell'Heathrow Airport Holdings, societ\u00e0 partecipata principalmente dalla spagnola Ferrovial Group, dalla Cassa Depositi e Prestiti del Qu\u00e9bec e da GIC Private Limited, un fondo d'investimenti di Singapore. \u00c8 hub di British Airways e Virgin Atlantic Airways. Secondo l'Airport Commission, una commissione indipendente guidata da Howard Davis fondata nel settembre 2012 dal governo britannico, ha presentato due opzioni su una possibile espansione di Heathrow, insieme ad una terza opzione che mostrava invece come espandere Gatwick. Il rapporto finale verr\u00e0 presentato nel corso dell'estate 2015 e mostrer\u00e0 come Londra, l'Inghilterra e il Regno Unito manterranno il loro status di hub mondiale, in quanto Londra ha il sistema aeroportuale pi\u00f9 trafficato al mondo.\nDati tecnici.\nL'aeroporto \u00e8 dotato di due piste parallele orientate est-ovest (che vengono usate contemporaneamente una per i decolli, l'altra per gli atterraggi a rotazione). Il terminal 1, il nuovo terminal 2, il 3 e il 5 si trovano nell'area tra le due piste mentre il terminal 4 \u00e8 adiacente alla testata della pista sud ai margini del perimetro aeroportuale di sud-est. Una terza pista trasversale, pi\u00f9 corta, \u00e8 stata declassata a pista di rullaggio. Entrambe le piste principali, lunghe circa 3800\u00a0m e larghe 50\u00a0m sono dotate di sistema ILS e PAPI e, recentemente, \u00e8 stato installato, su entrambe le piste, il Microwave Landing System, da cui l'aeroporto trae numerosi vantaggi nella gestione del traffico aereo; attualmente \u00e8 sfruttato dagli Airbus A320 di British Airways.\nServizi di trasporti.\nHeathrow ha tre stazioni, tutte servite dalla Piccadilly Line, una linea della Metropolitana di Londra, che offre un servizio a Londra suburbano e Londra centrale. Le tre stazioni sono chiamate Heathrow Terminals 2 &amp; 3, Heathrow Terminal 4 e Heathrow Terminal 5, e servono i rispettivi terminal. Heathrow Terminals 2 &amp; 3 e Heathrow Terminal 4 sono servite dallo \"Heathrow Connect\", e Heathrow Terminals 1,2,3 e Heathrow Terminal 5 sono servite dallo \"Heathrow Express\", due servizi di treno, il primo lento e il secondo rapido, in connessione con la stazione di Paddington a Londra.\nL'aeroporto \u00e8 accessibile con autobus, automobile e tax\u00ec dalle autostrade M4 e M25."}
{"id": "230523", "revid": "767487", "url": "https://it.wikipedia.org/wiki?curid=230523", "title": "Dan Swan\u00f6", "text": "Biografia.\nMusica.\nDan Swan\u00f6 \u00e8 stato il leader di numerose band, tra cui le pi\u00f9 importanti sono Edge of Sanity, Nightingale, Pan.Thy.Monium, Brejn Dedd, Unicorn, Infestdead e Route Nine. \u00c8 stato anche membro dei Katatonia (per i quali ha suonato la batteria) e dei Bloodbath, suonando la batteria nel loro primo EP \"Breeding Death\" e nell'album di debutto \"Resurrection Through Carnage\", ma diventando chitarrista per \"Nightmares Made Flesh \" durante il cambiamento di formazione in cui Mikael \u00c5kerfeldt ha lasciato la band.\nSwan\u00f6 ha anche cantato nel progetto Star One di Arjen Lucassen. I due musicisti sono buoni amici, e Lucassen aveva contribuito con alcune parti di chitarra al progetto di Swan\u00f6 Nightingale. Ha cantato anche negli album \"Theli\" e \"A'arab Zaraq - Lucid Dreaming\" dei Therion. Ha lavorato come produttore per i Diabolical Masquerade e per i primi album degli Opeth. Ha partecipato anche ad un progetto progressive rock con Mikael \u00c5kerfeldt chiamato S\u00f6rskogen con il quale ha registrato una sola canzone che ha fatto da apripista per la composizione della canzone \"To Rid the Disease\" inserita nell'album degli Opeth dalle influenze settantiane \"Damnation\".\nOltre a tutte queste partecipazioni, Swan\u00f6 ha anche pubblicato un album solista progressive death metal intitolato \"Moontower\", nel quale mostra il suo talento nel padroneggiare diversi strumenti, suonando tutto da solo (chitarra, basso, percussioni e tastiere) e occupandosi di tutte le parti vocali.\nSwan\u00f6 ha un vasto registro vocale, con il quale riesce a cantare in vari stili, incluso il \"growl\" tipico del death metal e diversi tipi di pulito, un cantato pi\u00f9 melodico, associato con il progressive rock e con il gothic rock.\nFamiglia e lavoro.\nMalgrado l'ammontare di pubblicazioni con il suo nome, Dan lavora ancora come principale assistente alle vendite in un negozio di musica vicino alla sua casa in Svezia, facendo raramente dei concerti con alcune delle sue band (si dice che questo possa essere causato dalla sua incapacit\u00e0 di sostenere il pesante growl, usato in molti suoi progetti, per un prolungato periodo di tempo). Ha il suo studio privato in casa sua, a volte chiamato Gorysound Studios altre Unisound Studios, dove registra i propri lavori cos\u00ec come quelli di altre importanti gruppi underground come Marduk, Dark Funeral, Merciless, Dissection e Katatonia. Attualmente \u00e8 divorziato, ma mantiene stretti rapporti con la sua famiglia. Suo fratello maggiore Dag Swan\u00f6 ha suonato nei Pan.Thy.Monium con lo pseudonimo di \u00c4ag ed \u00e8 un membro dei Nightingale con il nome di Tom Nouga."}
{"id": "230525", "revid": "287204", "url": "https://it.wikipedia.org/wiki?curid=230525", "title": "Economia di Taranto", "text": "LEconomia di Taranto si basa su attivit\u00e0 connesse alla posizione strategica della citt\u00e0 stessa nel Golfo di Taranto.\nLo sviluppo.\nTaranto deve da sempre ai suoi mari la sua stessa esistenza.\nL'acqua dolce e pura delle sorgenti, il clima temperato, le coste verdeggianti e la pescosit\u00e0 varia ed abbondante, fecero della citt\u00e0 un luogo generoso e prospero per i residenti, nonch\u00e9 un porto ricco e sicuro per i naviganti del Mar Mediterraneo.\nPer questi motivi, la Taranto magno-greca fu un importante centro di scambi commerciali soprattutto con la Grecia e l'Asia Minore. Nel Mar Piccolo in particolare, era fiorente l'industria per la lavorazione del bisso e per la produzione della porpora.\nNonostante il successivo sviluppo del porto concorrenziale di Brindisi per volont\u00e0 dei conquistatori romani, Taranto continu\u00f2 a mantenere una notevole importanza, trasformandosi in un luogo di villeggiatura. \nIl successivo avvicendamento dei Bizantini, dei Goti e dei Longobardi, ne sanc\u00ec il lungo ed inesorabile decadimento, la cui drammaticit\u00e0 fu raggiunta con la distruzione totale della citt\u00e0 ad opera dei Saraceni nel 927.\nNel 967, l'Imperatore bizantino Niceforo II Foca decise di ricostruire la citt\u00e0, ampliando la superficie dell'Isola e facendo cos\u00ec nascere l'odierno Borgo Antico. Anche il porto fu spostato dal Mar Piccolo al Mar Grande, dove \u00e8 situato l'odierno porto commerciale, estendendo il regime di propriet\u00e0 al mare con concessioni ai privati e agli organi religiosi. \nLa lottizzazione del mare attraverso rogiti notarili, prosegu\u00ec anche con i Normanni, gli Svevi e gli Angioini. Questi ultimi, istituirono in Piazza Fontana l'ufficio della dogana, trasformando la Porta Napoli nell'entrata pi\u00f9 importante del Principato di Taranto. Fu istituito anche il \"Libro Rosso dei Principi di Taranto\", contenente i diritti della Regia Dogana e tutti i regolamenti della pesca: era prevista una gabella per ogni specie di pesce pescato o venduto nei luoghi prescritti, e venivano stabilite rigorosamente le date consentite per la pesca di ogni specie di pesce e mitilo, nonch\u00e9 le proibizioni della pesca in determinati luoghi o periodi dell'anno. I pali infissi sul fondo del Mar Piccolo, contrassegnavano i limiti di propriet\u00e0 delle peschiere, limiti rigorosamente controllati dai guardiani del mare, che punivano le infrazioni con multe severe e talvolta con l'arresto.\nCon l'incorporazione di Taranto nel Regno di Vittorio Emanuele II di Savoia, venne abolito il divieto di edificare al di fuori delle mura del Borgo Antico. La maggioranza della popolazione era costituita da pescatori, non motivata ad intraprendere altre attivit\u00e0 imprenditoriali, ed il Mar Piccolo era rimasto l'unico testimone del glorioso passato della citt\u00e0, con i suoi allevamenti di pesce e di molluschi di propriet\u00e0 di 56 ricche famiglie tarantine. Al di fuori di questi spazi, la pesca \u00e8 libera solo dietro pagamento di un dazio.\nSi cominci\u00f2 pertanto a sentire la necessit\u00e0 di una nuova regolamentazione delle attivit\u00e0 marinare, che scatur\u00ec nell'istituzione di una \"Azienda Municipale\" e nella conseguente abolizione del sistema delle peschiere e dei dazi. \nDopo il 1860, cominciarono a scomparire le piccole industrie del bisso, della felpa e delle cotonate, mentre si svilupparono le attivit\u00e0 connesse al porto, come quelle di trasformazione dei prodotti ittici e di commercializzazione degli olii, dei vini e delle ostriche, ma \u00e8 nella seconda met\u00e0 del XX secolo, che la citt\u00e0 si consolida definitivamente come importante centro industriale e commerciale.\nLa pesca e la mitilicoltura.\nIl porto di Taranto ospita numerose imbarcazioni per la pesca. La flotta \u00e8 costituita principalmente da circa 80 pescherecci, che non superano le 10 tonnellate di stazza lorda e che praticano la pesca a strascico, mentre le rimanenti imbarcazioni della piccola pesca operano con reti da posta.\nIl mare, ricco e generoso, \u00e8 popolato da dentici e orate, cernie, triglie e alici, gamberi e calamari.\nTaranto inoltre rappresenta oggi la maggiore area di produzione al mondo di mitili allevati, con uno stima prossima alle 30.000 tonnellate/anno e i suoi 1.300 addetti.\nLa mitilicoltura caratterizza da secoli l'economia della citt\u00e0, tanto che la cozza rappresenta il simbolo gastronomico per eccellenza di Taranto.\nSi racconta che i primi vivai della Spezia, Pola, Olbia e persino di Chioggia siano stati impiantati da mitilicoltori emigrati da questa citt\u00e0. \nLa barca dei mitilicoltori tarantini rappresenta il vero ambiente di lavoro per gli addetti del settore. Ogni dettaglio costruttivo \u00e8 stato studiato ed affinato nel corso del tempo, per permettere la massima razionalizzazione dell'attivit\u00e0 colturale.\nLa pratica della mitilicoltura \u00e8 basata sull'uso di particolari strutture portanti in legno o metallo, lunghe una decina di metri e chiamate comunemente \"pali\", che vengono infissi nel fondo per sostenere le corde e le reti utilizzate.\nI mitili ivi coltivati sono particolarmente gustosi ed apprezzati, in quanto crescono in un particolare ambiente marino frutto della commistione di acqua salata e acqua dolce di provenienza carsica.\nQueste particolari condizioni ambientali dei mari di Taranto, grazie al contributo di numerose sorgenti sottomarine chiamate citri, risultano ideali non solo per i mitili, ma anche per i pesci ed i crostacei che tra i pali trovano cibo e rifugio. Nel Mar Piccolo si contano 34 citri, mentre nel Mar Grande ce n'\u00e8 uno molto grande, chiamato \"Anello di San Cataldo\" in onore del Santo Patrono.\nL'allevamento delle cozze a Taranto \u00e8 da far risalire ad epoca molto remota: si ritiene infatti che sia risorta grazie a Niceforo II Foca, dopo le devastazioni operate dai Saraceni nel 927. Nei secoli successivi, la citt\u00e0 riusc\u00ec ad avere una sorta di monopolio sulla produzione. Kolbert, in un reportage sulla citt\u00e0 risalente alla seconda met\u00e0 dell'Ottocento, scrive che dei circa 30.000 abitanti di Taranto, almeno i due terzi traggono sostentamento dal mare e dai suoi prodotti.\nL'arsenale militare e la stazione navale.\nL'Arsenale Militare Marittimo di Taranto, situato sul Mar Piccolo e inaugurato il 21 agosto 1889 alla presenza del Re Umberto I, ha da sempre avuto sulla citt\u00e0 un notevole impatto, sia da un punto di vista economico e imprenditoriale, che sociale e urbanistico.\nProgettato anche per la costruzione di navi da guerra, diede durante e dopo i due conflitti mondiali, un contributo determinante alla riparazione e ricostruzione di unit\u00e0 militari e civili, sia nazionali che alleate. Attualmente la Marina Militare Italiana lo utilizza per i soli compiti di supporto e mantenimento in efficienza della flotta.\nIl personale dell'arsenale, \u00e8 costituito da circa 200 militari e 2.300 civili, impiegati nei numerosi reparti specializzati per le lavorazioni di bordo: da quelle tradizionali, quali costruzioni in ferro, congegnatoria, stampaggio bandiere, a quelle ad elevato contenuto tecnologico, quali revisione e riparazione di impianti missilistici, Tlc, radar, riparazione moduli e schede elettroniche.\nGi\u00e0 nel dopoguerra tuttavia, si avvert\u00ec l'esigenza di trasferire in Mar Grande la Stazione Navale, sia per assicurare una maggiore mobilit\u00e0 alla flotta, sia per ridurre l'impatto che l'apertura del Ponte Girevole aveva sulla citt\u00e0.\nCos\u00ec, con la realizzazione della nuova Stazione Navale inaugurata il 25 giugno 2004, alle banchine del vecchio arsenale rimangono attraccate le navi in disarmo, i sommergibili e le unit\u00e0 necessitanti di lavori.\nLa stazione si affaccia direttamente sul Mar Grande in localit\u00e0 \"Chiapparo\", e costituisce la realizzazione pi\u00f9 grandiosa per le Forze Armate nel periodo post bellico. L'infrastruttura sorge su un'area demaniale di circa 60 ettari, ed \u00e8 stata realizzata secondo due blocchi differenti:\nNella nuova Stazione Navale possono essere impiegati fino a 4.000 addetti.\nIl porto mercantile e industriale.\nIl porto di Taranto \u00e8 localizzato sulla costa settentrionale dell'omonimo golfo e riveste un ruolo importante sia da un punto di vista commerciale che strategico. Le installazioni del porto mercantile ed industriale sono distribuite lungo il settore nord occidentale del Mar Grande, ed immediatamente al di fuori di esso in direzione ovest.\nL'installazione pi\u00f9 recente \u00e8 costituita dal terminal container ubicato sul molo polisettoriale, una struttura modernissima completa di sistemi telematici e torre di controllo, con una capacit\u00e0 di stoccaggio e movimentazione merci di circa 2.000.000 di TEU/anno (vedi).\nIn Mar Grande esiste inoltre un impianto per il trasporto del petrolio greggio destinato ad alimentare la raffineria attraverso alcune condotte sottomarine.\nDi seguito si descrivono le caratteristiche strutturali del porto di Taranto:\nL'industria siderurgica.\nVerso la fine degli anni cinquanta, fu decisa la costruzione del \"IV Centro Siderurgico Italsider\". Inaugurato dal Presidente della Repubblica Giuseppe Saragat nel 1965, costituisce uno dei maggiori complessi industriali per la lavorazione dell'acciaio in Europa. Il suo sbocco a mare, \u00e8 situato nelle vicinanze del Molo San Cataldo, ed \u00e8 dotato di una moderna struttura specializzata nello sbarco di materie prime e nell'imbarco dei prodotti finiti.\nLa presenza del siderurgico, risollev\u00f2 in quegli anni la stagnante economia locale, e contribu\u00ec allo sviluppo delle numerose attivit\u00e0 industriali e di servizio ad esso collegate. Taranto si trasform\u00f2 da tranquillo centro di provincia in una grande citt\u00e0 industriale, tra le prime per reddito pro-capite, ma l'industrializzazione cost\u00f2 il prezzo della cementificazione del territorio, dell'inquinamento atmosferico con conseguente aumento delle malattie neoplastiche, nonch\u00e9 dell'alterazione delle caratteristiche ambientali ed ecologiche del Mar Piccolo e del degrado dei quartieri della citt\u00e0 a ridosso dei quali sorse la zona industriale. \nNel corso degli anni ottanta, la crisi mondiale della siderurgia e l'avvento di nuovi materiali, condusse il gruppo siderurgico verso un inesorabile declino, sfociato nella sua privatizzazione (ILVA) avvenuta nel 1995, con conseguenti problemi di riconversione e calo dell'occupazione. L'impegno del Gruppo Riva durante gli anni trascorsi dall'acquisizione, ha rilanciato l'attivit\u00e0 in termini di risultato economico sia per il gruppo che per l'economia del territorio. L'Ilva di Taranto rappresenta infatti il 75% del Prodotto Interno Lordo della Provincia, secondo una relazione della Banca d'Italia del 2008 e il 76% della movimentazione portuale, secondo una Statistica dell'Autorit\u00e0 Portuale di Taranto sempre dello stesso anno.\nDal mese di luglio 2012, l'industria \u00e8 stata sottoposta prima a provvedimento di sequestro degli impianti dell'area a caldo vincolato alla risoluzione delle criticit\u00e0 riscontrate in fatto di gestione dell'inquinamento, successivamente a commissariamento per mancato adempimento alle prescrizioni dell'AIA in materia di emissioni nell'aria.\nIl siderurgico di Taranto si estende su una superficie di 15.000.000 di metri quadrati (15 chilometri quadri), con al suo interno 200\u00a0km di binari ferroviari, 50\u00a0km di strade, 190\u00a0km di nastri trasportatori, 5 altiforni e 5 convertitori."}
{"id": "230532", "revid": "2049984", "url": "https://it.wikipedia.org/wiki?curid=230532", "title": "Basiliche papali", "text": "Le basiliche papali sono le sei basiliche che godono del rango pi\u00f9 alto nell'ambito della Chiesa cattolico-romana. Di queste, le quattro situate a Roma, sono basiliche maggiori, mentre le restanti due, situate ad Assisi, sono basiliche minori.\nGodendo storicamente del rango di basilica patriarcale, la rinuncia da parte di Papa Benedetto XVI al titolo formale di Patriarca d'Occidente, ha comportato che esse venissero rinominate ufficialmente basiliche \"papali\". La basilica di San Lorenzo fuori le mura non \u00e8 pi\u00f9 considerata basilica patriarcale dalla met\u00e0 del XIX secolo.\nLe sei basiliche papali.\nLe basiliche papali hanno un altare papale e godono di privilegi speciali; soltanto il Laterano ha la cattedra del papa (la Santa Sede), mentre le altre hanno un trono papale.\nLe basiliche papali di Roma.\nLe basiliche di Roma sono le quattro basiliche maggiori:\nEssendo basiliche maggiori, esse hanno una porta santa e un altare papale: le porte sante sono aperte con un rito speciale dal Papa o da un suo incaricato solo per la durata di un Anno Santo, e giocano un ruolo importante nella concessione della cosiddetta indulgenza plenaria; l'altare papale \u00e8 un altare presso cui solo il papa o pochi altri sacerdoti possono celebrare l'Eucaristia.\nLa basilica di San Lorenzo fuori le mura fino alla met\u00e0 del XIX secolo era considerata una basilica papale: a causa di una basilica costantiniana che si trovava vicino al luogo dell'attuale chiesa, essa veniva indicata come \"basilica maior\" in senso lato.\nEssa ha un altare papale, ma non la porta santa. Proprio per questo non \u00e8 annoverata tra le basiliche che permettono di ricevere l'indulgenza plenaria durante il Giubileo, che sono le quattro basiliche maggiori.\nLe basiliche papali fuori Roma.\nLa Basilica di San Francesco e la Basilica di Santa Maria degli Angeli (della Porziuncola) ad Assisi hanno il titolo di basilica papale, pur essendo basiliche minori. Dispongono dell'altare papale, ma non di una porta santa.\nLa prima \u00e8 stata elevata al titolo allora di \"Patriarcale\" nel 1754, per concessione di Benedetto XIV con la costituzione \"Fidelis Dominus\", la seconda nel 1909, con la bolla \"Omnipotens ac misericors\" di Pio X."}
{"id": "230533", "revid": "547034", "url": "https://it.wikipedia.org/wiki?curid=230533", "title": "Piazza Venezia", "text": "Piazza Venezia \u00e8 una celebre piazza di Roma. \u00c8 situata ai piedi del Campidoglio, dove si incrociano cinque fra le pi\u00f9 importanti strade della capitale: via dei Fori Imperiali, via del Corso, l'asse via C. Battisti-via Nazionale, l'asse via del Plebiscito-corso Vittorio e via del Teatro di Marcello.\nDescrizione.\nLa piazza \u00e8 dominata dall'Altare della Patria, uno dei simboli patri italiani; tre palazzi monumentali la circondano negli altri lati. Il pi\u00f9 antico \u00e8 il quattrocentesco palazzo Venezia, che d\u00e0 il nome alla piazza e che \u00e8 sede dell'omonimo museo nazionale. Gli altri palazzi sono il secentesco palazzo Bonaparte e il palazzo delle Assicurazioni Generali, costruito nei primi anni del Novecento.\nSu piazza Venezia si incontrano i confini di tre rioni: ad ovest di essa si estende il rione Pigna, ad est il rione Trevi e a sud il rione Campitelli.\nLe cinque importanti strade che si dipartono da piazza Venezia ne fanno un nodo fondamentale del tessuto urbano. La pi\u00f9 antica \u00e8 la centralissima via del Corso, che collega la piazza con la zona settentrionale della capitale. Il tracciato di via del Corso risale al 220 avanti Cristo, ricalcando quello del tratto urbano della Via Flaminia, una delle pi\u00f9 importanti vie consolari. \nNel periodo post-unitario furono tracciate due nuove strade convergenti sulla piazza. Nel 1879 fu aperta Via Nazionale, per collegare il centro con la zona della Stazione Termini e con i quartieri orientali della citt\u00e0; l'asse di via Nazionale raggiunge la piazza attraverso via Cesare Battisti. Nello stesso periodo fu aperto anche corso Vittorio, che conduce verso il Vaticano e i quartieri nord-occidentali; questo corso raggiunge la piazza attraverso la breve via del Plebiscito.\nNel ventennio fascista furono aperte altre due strade di grande comunicazione urbana, con inizio da piazza Venezia. Via del Teatro di Marcello, aperta nel 1927, collega la piazza con il Tevere e costituiva il primo tratto della via del Mare, diretta verso i quartieri sud-occidentali, l'EUR e il litorale di Ostia. Nel 1933 fu aperta Via dell'Impero, oggi Via dei Fori Imperiali, diretta verso il Colosseo, il Laterano e i quartieri sud-orientali. Con l'apertura delle nuove quattro strade, piazza Venezia si trov\u00f2 ad assumere l'attuale ruolo di ganglio delle comunicazioni tra le varie parti della capitale.\nToponimo.\nPrima di assumere il nome attuale, la piazza ebbe due altre denominazioni. Inizialmente era detta \"di San Marco\", per la vicinanza dell'omonima basilica.\nNel 1455, il cardinale Pietro Barbo fece costruire per s\u00e9 un monumentale palazzo sul lato occidentale della piazza, demolendo gli edifici che ospitavano i cardinali del titolo di S.Marco. Il cardinale, divenuto papa con il nome di Paolo II, decise di collocare al centro della piazza una grande vasca di granito ritrovata alle Terme di Caracalla; da quel momento il luogo fu chiamato \"piazza della Conca di San Marco\".\nPapa Paolo III, della famiglia Farnese, nel 1545 fece spostare la vasca di granito in piazza Farnese, per riunirla a quella simile gi\u00e0 l\u00ec presente.\nNel 1560, l'edificio fatto costruire da Pietro Barbo fu donato da papa Pio IV alla Repubblica di Venezia, che ne fece la sede della propria ambasciata, e per questo motivo da allora fu denominato palazzo Venezia. La piazza assunse allora il suo nome attuale.\nL'ampliamento.\nOriginariamente la piazza si estendeva solo nella met\u00e0 occidentale di quella attuale e via del Corso iniziava dal suo angolo nord-orientale. L'aspetto odierno della piazza deriva largamente dagli interventi di demolizione e ricostruzione realizzati tra la fine dell'Ottocento e l'inizio del Novecento in seguito alla costruzione del Vittoriano, costruito appunto a cavallo dei due secoli, dedicato al primo re d'Italia Vittorio Emanuele II. Il monumento \u00e8 spesso identificato, per sineddoche, con l'Altare della Patria, che ne \u00e8 la parte centrale e che accoglie dal 1921 il Milite ignoto.\nIl primo concorso che fu indetto per il Vittoriano non ebbe seguito, anche perch\u00e9 il bando non aveva prescritto il luogo dove erigere il monumento. Era seguito un acceso dibattito per decidere il luogo di costruzione; scartando le altre proposte (la piazza del Pantheon, piazza Esedra, piazza dei Cinquecento), nonostante la contrariet\u00e0 di eminenti personalit\u00e0 della cultura del tempo, si decise infine di costruire il monumento sul Campidoglio, luogo che da millenni era rappresentativo del potere romano. Ci\u00f2 infatti avrebbe reso il Vittoriano non solo il memoriale del primo re d'Italia, ma il simbolo della Roma capitale (la terza Roma), vero contraltare di San Pietro, emblema della Roma papale, e del Colosseo, icona della Roma imperiale. Stabilito il luogo, fu quindi indetto un secondo concorso per il Vittoriano, vinto da Giuseppe Sacconi, che ebbe anche la direzione dell'immenso cantiere.\nL'imponente monumento richiedeva uno spazio antistante di conveniente ampiezza; si decise quindi di ampliare piazza Venezia e di renderla simmetrica rispetto all'asse di via del Corso. L'ampliamento fu progettato nelle sue linee generali da Giuseppe Sacconi e definito poi da Guido Cirilli. \nDato che piazza Venezia \u00e8 dominata dalla bianca mole marmorea del Vittoriano, \u00e8 necessario ricordare che il progetto originario del monumento prevedeva in realt\u00e0 l'utilizzo di due pietre diverse: il marmo di Carrara per il sommoportico e il travertino per la restante parte. Il marmo di Carrara era previsto per richiamare i marmi bianchi che gli antichi romani usavano nelle costruzioni pi\u00f9 rappresentative, e il travertino era parimenti pietra tradizionale degli edifici dell'antica Roma. Tuttavia, al momento della realizzazione, fu impiegato un solo marmo: il botticino, pi\u00f9 facilmente modellabile e pi\u00f9 economico del marmo di Carrara, il cui uso avrebbe comportato una spesa giudicata troppo elevata dalla Commissione Reale incaricata di seguire la realizzazione del monumento.. La sostituzione delle due pietre scelte da Sacconi con il pi\u00f9 economico botticino gener\u00f2 molte polemiche, perch\u00e9 il marmo proveniva dalle cave della provincia di Brescia, di cui era originario il ministro Giuseppe Zanardelli, che aveva apertamente dichiarato di voler favorire le industrie della zona.\nL'allargamento e la simmetrizzazione della piazza non comport\u00f2 modifiche n\u00e9 sul lato nord n\u00e9 sul lato ovest, occupati rispettivamente da palazzo Bonaparte e da palazzo Venezia. Si decise invece la modifica del lato est della piazza: gli edifici presenti furono abbattuti e, su una linea pi\u00f9 arretrata, fu costruito il Palazzo delle Assicurazioni Generali. Inoltre, fu necessario anche intervenire sul lato sud, dove sorgeva il palazzetto Venezia, che si decise di demolire e ricostruire nelle vicinanze, per permettere la visione del Vittoriano dalla piazza e da via del Corso. I lavori iniziarono alla fine dell'Ottocento e si conclusero nel 1911, anno in cui furono inaugurati sia il Palazzo delle Assicurazioni Generali, sia il Vittoriano.\nPalazzi demoliti o ricostruiti nelle vicinanze.\nPer realizzare l'ampliamento, fu demolito Palazzo Bolognetti-Torlonia, che si affacciava sulla piazza ed era ritenuto uno dei pi\u00f9 belli di Roma. I Torlonia lo avevano fatto erigere pochi decenni prima (nel 1827) al posto di palazzo Bolognetti, che fu abbattuto. Il nuovo edificio era stato edificato in forme grandiose ed era stato fatto affrescare da uno dei pi\u00f9 celebri pittori dell'epoca, Francesco Podesti; gli affreschi pi\u00f9 significativi furono strappati dalle pareti e oggi sono conservati al Museo di Roma a palazzo Braschi. Il palazzo conteneva anche il gruppo scultoreo \"Ercole e Lica\" di Antonio Canova, oggi alla Galleria nazionale d'arte moderna della capitale.\nDallo stesso lato della piazza, sorgevano altri due palazzi: il Paracciani-Nepoti e il Frangipane-Vincenzi, sullo stesso allineamento della palazzata orientale di via del Corso.\nTra gli edifici demoliti vi era la casa dove visse e mor\u00ec Michelangelo Buonarroti; l'edificio non si trovava in piazza Venezia, ma nelle sue immediate vicinanze, in Piazza Macel de' Corvi, anch'essa scomparsa nel corso della sistemazione dell'area. Nel 1871 era stata apposta una targa sulla casa che ospit\u00f2 Michelangelo; dopo la sua demolizione fu spostata nel palazzo delle Assicurazioni, sul lato che guarda verso il Vittoriano. Nella piazza \u00e8 presente un'altra targa, che commemora Cesare Battisti; fu posta nel 1916, all'imbocco del primo tratto di via Nazionale, che in concomitanza fu intitolato al patriota ucciso dagli austriaci. \nIl palazzetto Venezia era originariamente saldato all'angolo sudorientale di palazzo Venezia, a destra della facciata della Basilica di San Marco. Poich\u00e9 impediva la visione del Vittoriano dalla piazza, rappresentava un problema. Trattandosi di un edificio di grande valore storico ed artistico, non lo si volle per\u00f2 distruggere: il palazzetto fu smontato pezzo per pezzo e ricostruito con un intervento di anastilosi a sinistra della Basilica. I lavori furono completati poco prima dell'inaugurazione del Vittoriano, nel 1911. \nNel corso della sistemazione dell'area, furono demolite anche la casa di Giulio Romano e quella ove aveva sede la bottega di Pietro da Cortona, che sorgevano non direttamente nella piazza, ma nelle sue immediate vicinanze.\nInterventi degli anni Trenta.\nDopo l'ampliamento, la piazza divenne contigua a piazza della Madonna di Loreto e a piazza San Marco; si cre\u00f2 cos\u00ec un unico ambiente urbano, articolato nelle tre piazze.\nAll'inizio degli anni Trenta, in occasione dell'apertura di via dei Fori Imperiali e di via del Teatro di Marcello, tutta questa vasta area fu sistemata, cos\u00ec come gli imbocchi delle due nuove vie. L'architetto paesaggista Raffaele De Vico, in collaborazione con l'archeologo Corrado Ricci, sistem\u00f2 questi spazi a giardini, riuscendo a stabilire una simmetria rispetto all'Altare della Patria, nonostante la spiccata irregolarit\u00e0 degli spazi.\nIn particolare, furono quattro le zone verdi realizzate da De Vico: due in piano, di forma quadrangolare, davanti alle chiese di San Marco e della Madonna di Loreto, due ad esedra, con gradoni di travertino e pini italici, nei pressi degli imbocchi delle due nuove vie.\nIl giardino pianeggiante di fronte alla chiesa della Madonna di Loreto \u00e8 stato eliminato nel corso dei lavori della linea C della metropolitana, suscitando aspre polemiche. Ora al posto del giardino c'\u00e8 una zona archeologica, con i resti dell'Athenaeum di Adriano.\nI palazzi della piazza attuale.\nIl lato ovest della piazza \u00e8 costituito dalla facciata di Palazzo Venezia, che fu inizialmente sede pontificia: papa Giulio II assisteva dal balcone del palazzo alla corsa dei cavalli barberi, che fino al 1883 si disputava lungo via del Corso e terminava nei pressi della piazza, nella scomparsa \"via della Ripresa dei barberi\". Successivamente, dal 1564 al 1797, ospit\u00f2 la rappresentanza veneziana presso lo Stato Pontificio; il suo nome attuale risale a quest'epoca. \nQuando il Congresso di Vienna assegn\u00f2 agli Asburgo i territori della Serenissima, anche il palazzo segu\u00ec la stessa sorte e fu sede dell'ambasciata dell'Impero austro-ungarico fino al 1914, quando fu confiscato dallo Stato.\nNel 1929 Benito Mussolini lo scelse come sede della presidenza del consiglio dei ministri e dal balcone pronunciava i suoi discorsi alle \"adunate oceaniche\" fasciste. Per questa ragione, la piazza, che in quegli anni era sentita come il centro della citt\u00e0, fu proclamata \"Foro d'Italia\" ovvero \"Foro Italico\". Dal balcone del palazzo, verso la piazza gremita di folla, furono annunciati alla nazione alcuni eventi che hanno segnato la storia italiana del Novecento: il 9 maggio 1936 la proclamazione dell'Impero e, il 10 giugno 1940, l'entrata nella Seconda Guerra Mondiale. \nOltre a Palazzo Venezia, della sistemazione originaria della piazza si \u00e8 conservato, sul lato nord, il Palazzo Bonaparte, dove visse dal 1818 fino alla morte Letizia Ramolino, madre di Napoleone. Dietro il balconcino coperto (detto \"mignano\") che ancora oggi si fa notare sull'angolo con via del Corso, la vecchia signora - che faceva vita ritiratissima - passava le giornate osservando la vita della piazza sottostante (allora assai pi\u00f9 stretta e irregolare). Quando, in et\u00e0 avanzata, divenne cieca, non rinunci\u00f2 al suo passatempo, e si faceva raccontare la vita di strada dalla sua governante.\nA Giuseppe Sacconi, oltre che la forma attuale della piazza, si deve anche l'idea iniziale del Palazzo delle Assicurazioni Generali, situato di fronte a palazzo Venezia, da cui riprende l'altezza, la larghezza, il tipo di coronamento e la presenza della torre, per ragioni di simmetria. Il progetto del palazzo fu poi elaborato da Guido Cirilli, che disegn\u00f2 l'aspetto neo-rinascimentale delle facciate, originale rispetto al palazzo che lo fronteggia. Anche i dettagli in ferro della facciata, ossia i candelabri, i lampioni e le inferriate del piano terra, sono dovuti al disegno di Cirilli, cos\u00ec come gli arredi originali dei negozi del piano terra, compresi quelli del famoso \"Gran Caff\u00e8 Faraglia\", che con il suo modernismo liberty divenne un modello per i caff\u00e8 di tutto il paese. Si trovava all'angolo tra la piazza e via Battisti e chiuse nel 1933.\nL'edificio \u00e8 ornato da un grande leone marciano di et\u00e0 rinascimentale, un tempo collocato sul torrione del Portello Novo delle mura di Padova a simbolo del dominio della Serenissima su quella citt\u00e0; nel 1797 le milizie francesi lo lanciarono nel canale sottostante la fortificazione e da l\u00ec venne recuperato decenni dopo, per poi essere acquistato e collocato sulla facciata, ad ornamento di questa piazza romana.\nNella cultura di massa.\nDurante il periodo delle festivit\u00e0 natalizie, nell'aiuola al centro della piazza \u00e8 collocato un grande albero di Natale, che a causa dei lavori di costruzione della nuova linea metropolitana dal 2006 al 2012 \u00e8 stato invece allestito in piazza del Colosseo, di fronte all'uscita della metro Colosseo.\nAll'incrocio con via del Corso si trova una pedana rialzata per i vigili urbani, che \u00e8 da anni elemento di ispirazione per molti film e spot pubblicitari, da \"Vacanze romane\" di William Wyler a \"To Rome with Love\" di Woody Allen che ha diretto la scena iniziale con Pierluigi Marchionne, effettivo vigile della Polizia Roma Capitale.\nIn previsione del 150\u00ba anniversario della proclamazione del Regno d'Italia, che si celebr\u00f2 nel 2011, all'inizio di settembre 2009 era stato proposto un nuovo nome per la piazza, che sarebbe diventata \u00abpiazza dell'Unit\u00e0 d'Italia\u00bb; la proposta fu poi bocciata.\nCollegamenti.\nDal 1905 al 1916 anche alcune corse extraurbane delle tranvie dei Castelli Romani vennero qui attestate."}
{"id": "230534", "revid": "436907", "url": "https://it.wikipedia.org/wiki?curid=230534", "title": "Rosenrot", "text": "Rosenrot \u00e8 il quinto album pubblicato dai Rammstein. Questo album \u00e8 stato reso disponibile in Standard edition e in Limited edition.\nIl nome deriva dalla \"rosella\" (nome scientifico \"rhodiola rosea\"), ed \u00e8 ispirato al poema di Goethe \"Heidenr\u00f6slein\" (\"Rosellina della landa\") e alla favola dei fratelli Grimm \"Schneeweisschen und Rosenrot\" (\"Biancaneve e Rosarossa\").\nTracce.\nLimited edition.\nQuesta edizione contiene, oltre al CD con le precedenti tracce, un DVD di circa 15 minuti contenente i seguenti brani in concerto:"}
{"id": "230539", "revid": "339392", "url": "https://it.wikipedia.org/wiki?curid=230539", "title": "Fantascienza post-apocalittica", "text": ""}
{"id": "230540", "revid": "1226", "url": "https://it.wikipedia.org/wiki?curid=230540", "title": "Fantascienza apocalittica", "text": ""}
{"id": "230541", "revid": "125850490", "url": "https://it.wikipedia.org/wiki?curid=230541", "title": "Teoria del complotto lunare", "text": "La teoria del complotto lunare (in inglese detta anche \"Moon Hoax\", frottola della Luna) \u00e8 l'ipotesi complottista secondo cui le missioni del programma Apollo non avrebbero realmente trasportato gli astronauti sulla Luna, e le prove degli allunaggi sarebbero state falsificate dalla NASA, con la collaborazione del governo degli Stati Uniti, in competizione con l'URSS per la \"conquista dello spazio\" nel panorama generale della guerra fredda. Secondo i teorici del complotto, le immagini degli allunaggi sarebbero riprese fatte in uno studio cinematografico con l'ausilio di effetti speciali. Nel 1999 un sondaggio della Gallup ha rilevato che il 6% degli statunitensi aveva dubbi sull'allunaggio. \nIl consenso scientifico \u00e8 che le missioni Apollo sono state reali e l'uomo ha indiscutibilmente camminato sulla Luna, come dimostrato anche da numerose prove indipendenti.\nOrigini della teoria.\nLa teoria del complotto lunare appare nei media per la prima volta nel 1976 con il libro \"Non siamo mai andati sulla luna\" (\"We Never Went to the Moon\"), dell'americano Bill Kaysing in collaborazione con Rendy Reid.\nKaysing, laureato in lingua e letteratura inglese (\"Bachelor of Arts\") presso l'Universit\u00e0 della California meridionale, dichiara di scrivere basandosi sulle proprie esperienze lavorative presso la Rocketdyne, un'azienda produttrice di motori a razzo. Il ruolo di Kaysing era per\u00f2 di supervisione nella stesura dei manuali tecnici, non progettuale, e termin\u00f2 nel 1963, diversi anni prima delle missioni Apollo.\nNel suo libro, Kaysing afferma che la tecnologia degli anni sessanta non sarebbe stata sufficientemente avanzata da permettere un allunaggio con equipaggio; che la NASA, a causa della cattiva amministrazione di quegli anni, non avrebbe potuto ottenere il successo dichiaratamente ottenuto, e che la motivazione di NASA e Rocketdyne per fingere l'allunaggio sarebbe stata di natura economica.\nSecondo Kaysing, l'incaricato a girare i filmati delle missioni sarebbe stato il regista Stanley Kubrick, gi\u00e0 famoso per gli effetti speciali nel suo film \"\". L'incarico gli sarebbe stato assegnato sotto la minaccia di rendere pubblico il coinvolgimento di un suo fratello \"Raul\" col partito comunista. Queste affermazioni contrastano per\u00f2 con il fatto che Kubrick non ha mai avuto alcun fratello, ma solo una sorella minore, Barbara Mary, nata nel 1934. Il filmato dell'allunaggio sarebbe stato girato alla Norton Air Force Base di San Bernardino.\nUn'ulteriore prova del fatto che Kubrick non ha mai girato il presunto film dell'allunaggio in alcuno studio cinematografico, sono le recenti dichiarazioni della figlia Vivian, che definisce la questione \"una menzogna grottesca\".\nQuelle di Kaysing sono le prime affermazioni a carattere complottista sulle missioni Apollo ad essere pubblicate in un libro. Tali affermazioni sono ad oggi ritenute valide da alcuni sostenitori della teoria del complotto lunare.\nNel suo libro \"A Man on the Moon\", pubblicato nel 1994, Andrew Chaikin sostiene che teorie del complotto sugli allunaggi circolavano gi\u00e0 ai tempi della missione dell'Apollo 8, nel dicembre 1968.\nCaratteristiche della teoria.\nEsistono versioni distinte e numerose affermazioni di diverso tenore che vengono accorpate nella \u201cteoria del complotto lunare\u201d. Le affermazioni contenute nel libro di Kaysing sono quelle generalmente ritenute valide dai sostenitori della teoria.\nSecondo alcuni teorici del complotto, la corsa verso la Luna va vista nel complesso ambito della guerra fredda. Le prime tappe di questa corsa erano state vinte dall'Unione Sovietica, che era riuscita a mandare in orbita il primo satellite artificiale, a fotografare l'altra faccia della Luna e a portare il primo uomo nello spazio. Gli americani avrebbero quindi inscenato la conquista della Luna per potersi fregiare di questo prestigioso successo.\nQuesta vittoria tecnologica fu per il popolo americano estremamente motivante quale dimostrazione di supremazia non solo militare. Il progetto di esplorazione umana della Luna subentr\u00f2 all'abbandonato progetto A119, \"A Study of Lunar Research Flights\", sviluppato nel 1950 dalla Armour Research Foundation di Chicago (oggi Illinois Institute of Technology Research) per l'Aeronautica militare statunitense che prefigurava l'esplosione di una testata nucleare sulla Luna. Si presuppone che lo scopo fosse di dimostrare la superiorit\u00e0 militare sull'Unione Sovietica e sul resto del mondo durante la Guerra fredda. I piani non furono mai svelati perch\u00e9 comportavano rischi incalcolabili e perch\u00e9 l'esplorazione umana fu considerata assai pi\u00f9 accettabile dal pubblico.\nSecondo altri l'allunaggio sarebbe stato inscenato per distrarre gli americani dalla guerra del Vietnam.\nUna possibile motivazione della NASA per inscenare gli allunaggi sarebbe stata il timore di perdere il budget assegnatole, che ammontava gi\u00e0 allora a 30 miliardi di dollari.. Le missioni Apollo sarebbero state messe in scena per attirare l'interesse della popolazione verso le missioni lunari e assicurarsi il finanziamento delle future attivit\u00e0.\nL'idea predominante della teoria del complotto \u00e8 che gli astronauti non siano mai andati sulla Luna, ma esistono anche altre versioni della teoria. Una di queste sostiene che la NASA non riusc\u00ec a riprendersi velocemente dall'incidente dell'Apollo 1 e per non rischiare nuove perdite umane inscen\u00f2 il falso allunaggio.\nSecondo un'altra versione sostenuta da un fotografo francese, Philippe Lheureux, autore del libro \"Lumi\u00e8res sur la Lune\", lo sbarco umano sulla Luna c'\u00e8 stato veramente, ma la NASA ha diffuso false fotografie per evitare che altre nazioni potessero trarre beneficio dalle informazioni scientifiche deducibili dalle vere fotografie. Una teoria analoga \u00e8 sostenuta da William L. Brian, ingegnere nucleare statunitense e autore del libro \"Moongate\", che sostiene che lo sbarco sulla Luna c'\u00e8 stato veramente, ma le vere scoperte fatte dagli astronauti sono state tenute nascoste.\nI teorici del complotto si basano su presunte incongruenze presenti nelle fotografie e nei filmati delle missioni o citano alcune morti accidentali dei piloti coinvolti nelle missioni come dimostrazione di un ipotetico insabbiamento.\nObiezioni alla teoria.\nIl consenso scientifico e degli addetti ai lavori \u00e8 che non vi \u00e8 alcun dubbio sulla realt\u00e0 oggettiva delle missioni lunari e sul fatto che l'uomo abbia camminato sulla Luna. Diversi esperti ritengono che la messinscena necessaria per fingere le missioni Apollo sarebbe stata troppo complessa sia per la quantit\u00e0 di reperti prodotti che per il numero di persone coinvolte, come si specifica di seguito.\nLe missioni lunari Apollo hanno comportato la produzione di un gran numero di materiali: fotografie, filmati, registrazioni audio delle comunicazioni tra gli astronauti e le basi terrestri, campioni di rocce lunari riportati a terra, dati scientifici derivanti da misurazioni strumentali ed esperimenti condotti dagli astronauti, che hanno condotto alla redazione di centinaia di articoli scientifici, archiviati sul database Astrophysics Data System. Falsificare tutti questi materiali fin nei minimi dettagli in modo da ingannare scienziati, tecnici ed esperti vari sarebbe stato troppo complicato. \nJames Longuski, docente alla Purdue University, nota come l'ampiezza e la complessit\u00e0 del complotto dovrebbe essere tali che sia impossibile considerarlo verosimile. Pi\u00f9 di persone lavorarono per il progetto lunare per circa dieci anni e una dozzina di uomini che camminarono sulla Luna tornarono raccontando la propria esperienza. \u00c8 quindi inverosimile che centinaia di migliaia di persone appartenenti alle categorie pi\u00f9 diverse (astronauti, ingegneri, tecnici, burocrati e altri) abbiano mantenuto il segreto. Sarebbe stato infatti pi\u00f9 semplice atterrare sulla Luna che inscenare un complotto di simili proporzioni. Analoga considerazione, sottolineando l'assurdit\u00e0 della teoria del complotto, \u00e8 svolta anche dal giornalista Beppe Severgnini. Il complotto non si sarebbe potuto limitare solo alla NASA, ma avrebbe dovuto coinvolgere anche personale esterno, dato che la costruzione dei mezzi spaziali era appaltata a ditte private i cui ingegneri avevano parte attiva nella progettazione.\nSecondo lo scrittore e semiologo Umberto Eco, l'argomento decisivo contro la teoria del complotto consiste nel fatto che i sovietici, pur avendone sia l'interesse sia le possibilit\u00e0 tecniche, non abbiano rilevato e denunciato la presunta falsit\u00e0 dello sbarco sulla Luna:\nL'astronauta Michael Collins, nel documentario \"In the Shadow of the Moon\", ha fatto notare la difficolt\u00e0 e complessit\u00e0 di falsificare sei allunaggi nell'arco di tre anni (dal 1969 al 1972), coinvolgendo parecchie persone e portando avanti una disinformazione prolungata con tutti i rischi connessi di indiscrezioni; se si fosse voluto produrre un falso, sarebbe stato pi\u00f9 semplice limitarsi a uno o due allunaggi e poi fermare il programma Apollo: da questo punto di vista, l'incidente dell'Apollo 13 sarebbe stata un'ottima scusa per fermare tutto il programma.\nI debunker del complotto obbiettano che se la NASA avesse deciso di falsificare gli allunaggi sarebbe stato logico e prudente ridurre al minimo certe attivit\u00e0 e quindi fare pochissime fotografie, non girare video o fare filmati brevi, non dare appalti esterni, non fornire abbondanti notizie alla stampa. Sarebbe stato assurdo e molto rischioso, oltre che praticamente impossibile, falsificare un'enorme massa di documentazione come migliaia di fotografie e decine di ore di filmati.\nObiezioni degli scienziati.\nAlcuni scienziati si sono occupati in particolare della teoria del complotto lunare, rispondendo alle obiezioni avanzate dai fautori della teoria.\nMartin Hendry e Ken Skeldon dell'Universit\u00e0 di Glasgow nel 2004 hanno ricevuto dal Particle Physics and Astronomy Research Council l'incarico di indagare sulle tesi relative alla teoria del complotto lunare. Nel novembre 2004 hanno tenuto al Glasgow Science Centre una lezione in cui le dieci principali tesi avanzate dai sostenitori del complotto sono state ad una ad una esaminate e rifiutate.\nAlex R. Blackwell dell'Universit\u00e0 delle Hawaii ha invece esaminato le foto prese dagli astronauti dell'Apollo in orbita intorno alla Luna e ha evidenziato che sono le migliori immagini disponibili dei siti di atterraggio; tali foto mostrano le ombre del lander, anche se la risoluzione non permette di vedere il lander stesso.\nVince Calder e Andrew Johnson hanno invece esaminato la teoria del complotto alla luce del metodo scientifico e hanno preparato una dettagliata confutazione di questa teoria sotto forma di domande e risposte, che hanno pubblicato sul sito web dell'Argonne National Laboratory. Secondo le indicazioni del metodo scientifico, un'ipotesi che \u00e8 contraddetta da fatti osservabili deve essere rigettata; tutte le evidenze riguardanti lo sbarco lunare vengono invece sistematicamente rifiutate dai sostenitori del complotto.\nI due ricercatori mostrano che il racconto della NASA \u00e8 fondamentalmente accurato e coerente, concedendo alcuni errori comuni come foto mal inquadrate e imperfezioni nei ricordi personali. Nelle ipotesi del complotto mancano invece un quadro unitario e una consistenza narrativa, perch\u00e9 le spiegazioni variano a seconda dei proponenti e in qualche caso uno stesso proponente fornisce ipotesi diverse. L'ipotesi del reale allunaggio \u00e8 una singola storia, che proviene da una singola fonte. Ci sono invece molte ipotesi di complotto, ciascuna delle quali si indirizza ad uno specifico aspetto dell'allunaggio; questa variazione \u00e8 considerata un'indicazione chiave che le ipotesi sul falso allunaggio costituiscono una teoria del complotto.\nAltri scienziati hanno svolto attivit\u00e0 divulgative chiarendo i dubbi relativi all'allunaggio in programmi televisivi e siti web. Tra questi vi sono:\nImmagini della sonda SELENE.\nLa sonda giapponese SELENE, lanciata nel 2007, ha eseguito foto e rilievi della zona dove \u00e8 sbarcato l'Apollo 15 ed \u00e8 risultata una perfetta corrispondenza con le foto scattate dagli astronauti americani nel 1971; si tratta di una prova importante, fornita dall'Agenzia Spaziale di un'altra nazione.\nImmagini della sonda Chandrayaan 1.\nLa sonda indiana Chandrayaan 1 ha fotografato il sito di allunaggio dell'Apollo 15, rilevando i segni dell'atterraggio del modulo lunare. Secondo Prakash Chauhan, scienziato dell'ISRO, l'Agenzia Spaziale Indiana, le immagini riprese dalla fotocamera multispettrale della sonda hanno confermato la veridicit\u00e0 della missione lunare Apollo 15.\n2009: le immagini della zona d'allunaggio.\nIl 17 luglio del 2009 la NASA ha cominciato a divulgare le foto delle zone d'allunaggio dell'Apollo 11, Apollo 14, Apollo 15, Apollo 16 e Apollo 17 acquisite nell'ambito della missione Lunar Reconnaissance Orbiter gi\u00e0 prima che fosse raggiunta l'orbita di destinazione. \nLe foto a pi\u00f9 alta risoluzione riprese nel 2011, quando LRO aveva raggiunto l'orbita stabilita, mostrano ci\u00f2 che rimane dei moduli lunari sulla superficie, alcune apparecchiature usate per gli esperimenti scientifici e l'ombra del tracciato di impronte lasciate da un astronauta della missione Apollo 17 tra i lander e le apparecchiature scientifiche per gli esperimenti. Nel settembre 2011 la sonda Lunar Reconnaissance Orbiter \u00e8 scesa fino ad una distanza di soli 25\u00a0km dalla superficie, inviando nuove immagini dei siti degli allunaggi, alla definizione di 25\u00a0cm/pixel.\nReazioni della NASA.\nNel 2002, la NASA commission\u00f2 a James Oberg per dollari un libro che rigettasse punto per punto le affermazioni dei complottisti, ma lo stesso anno cancell\u00f2 la commessa a fronte delle lamentele di chi vedeva in tale azione una legittimazione delle accuse dei complottisti. Oberg, da parte sua, dichiar\u00f2 di voler portare a termine il progetto.\nRiferimenti nella cultura di massa.\nCartoni animati.\nNell'undicesimo episodio della seconda stagione di \"Brickleberry\", intitolato \"Viaggio su Marte\", i personaggi inscenano un atterraggio su Marte, chiaro riferimento al falso dell'allunaggio.\nNel film di animazione \"Minions\" i personaggi gialli passano attraverso lo studio nel quale la NASA avrebbe inscenato l'allunaggio.\nNel decimo episodio della terza stagione di \"Rick and Morty\", il protagonista Rick va alla Casa Bianca e attraversa velocemente quello che sembra essere il set di un finto allunaggio.\nNel quarto episodio della quarta stagione de \"I Griffin\", Peter evoca un flashback esclamando di aver avuto \"la migliore idea da quando hanno falsificato l'atterraggio sulla luna\". Nel flashback si vede Neil Armstrong uscire da uno studio televisivo (set di un finto allunaggio). Riconosciuto da un passante che sostiene l'astronauta dovrebbe in quel momento essere sulla luna, lo stesso lo stordisce e lo carica nel baule della propria automobile.\nCinema.\nIl film \"Capricorn One\".\nA contribuire ulteriormente alla diffusione popolare della teoria fu \"Capricorn One\", un film del 1978 per la regia di Peter Hyams. La trama tratta, in maniera analoga, di una missione su Marte. Nel film, la NASA scopre di non essere in grado di partire per la missione; onde evitare che i finanziamenti per missioni successive vengano cancellati, decide di inscenare il tutto in uno studio televisivo. Poco prima del lancio, gli astronauti vengono portati in una base militare nel deserto. Cos\u00ec, il razzo viene lanciato vuoto nello spazio, e all'umanit\u00e0 vengono presentate le immagini registrate in un apposito studio televisivo. Mentre il mondo si prepara a festeggiare gli astronauti al rientro dalla missione, accade per\u00f2 che la capsula (vuota) esploda durante il rientro in atmosfera. Cos\u00ec la NASA si trova costretta ad \"eliminare\" gli astronauti, per evitare il rischio che l'inganno possa venire scoperto. Gli astronauti, scoperto tale progetto, riescono tuttavia a fuggire dalla base militare. Vengono dunque inseguiti attraverso il deserto per essere eliminati. Contemporaneamente, un giornalista (nel film con il nome di Robert Caulfield) inizia la sua ricerca su diversi fatti anomali della missione, scoprendo a mano a mano l'imbroglio messo in scena dalla NASA.\nAltri film.\nNel film \"Agente 007 - Una cascata di diamanti\" (1971) il protagonista James Bond, durante una fuga, si ritrova nel mezzo di un set rappresentante lo sbarco sulla Luna, con astronauti che si muovono al rallentatore per la messinscena.\n\"Operazione Luna (Kubrick, Nixon e l'uomo sulla Luna)\" (2002) \u00e8 un falso documentario che ricostruisce il complotto e l'ipotetico ruolo del regista Kubrick.\nNel film \"Interstellar\" (2014) viene mostrato che nelle scuole del 2067, epoca d'ambientazione del film, nelle ore di storia si insegna che l'allunaggio del 1969 non fu reale, ma fu in verit\u00e0 una geniale ricostruzione cinematografica atta a vincere la gara spaziale tra Unione Sovietica e Stati Uniti d'America, come attualmente sostenuto dalla \"teoria del complotto lunare\". A tale insegnamento errato, si oppone il protagonista del film in una scena. La scelta di istruire i giovani erroneamente, voluta dal governo dell'epoca, \u00e8 dovuta al fatto che, nel film, viene cercato di incentivare i giovani a diventare contadini piuttosto che astronauti, a causa delle scarsissime risorse presenti sulla terra nel 2067.\nIl film francese \"Moonwalkers\" (2015) di Antoine Bardou-Jacquet riprende in chiave umoristica la teoria dell'accordo con Kubrick per la realizzazione di un filmato da diffondere nel caso in cui qualcosa nel vero allunaggio fosse andato storto.\nIl film \"Operazione Avalanche\" (2016) si basa sulle tesi del complotto lunare riportando quelli che appaiono in tutti i dettagli un complotto realizzato dalla CIA per falsificare lo sbarco; tutto il film \u00e8 montato come un inside-story.\nIl film \"Apollo 18\" (2011) \u00e8 un horror realizzato in stile falso documentario che parla di una missione di routine che si svolge in segreto sulla Luna ed in cui vengono ritrovati dei video lasciati dagli astronauti delle precedenti missioni e che rivelano scioccanti avvenimenti relativi all'incontro con forme di vita aliene altamente ostili.\nFumetti.\nUn episodio di \"Martin Myst\u00e8re\" di Alfredo Castelli, intitolato \"Cospirazione luna\" (numero 295, febbraio-marzo 2008) \u00e8 interamente dedicato all'ipotetico complotto sull'allunaggio dell'Apollo.\nNel manga \"Billy Bat\" di Naoki Urasawa, tra le varie idee complottistiche viene dato un arco narrativo anche al complotto lunare (e anche all'idea che la stessa teoria possa essere un complotto).\nMusica.\nI video musicali della canzone \"On the top of the World\" degli Imagine Dragons e della canzone \"Amerika\" dei Rammstein riprendono questo argomento. Inoltre nel video \"On the top of the World\" c'\u00e8 un'imitazione del presidente Nixon e una citazione da HAL 9000 del film \"\" di Kubrick. Inoltre il gruppo punk rock svedese Refused ha intitolato una canzone \"The Apollo Program Was a Hoax\".\nTelevisione.\nIl programma della RAI \"La storia siamo noi\" ha realizzato una puntata dal titolo \"Il lato oscuro della Luna\", proponendo dubbi e incongruenze della missione Apollo, nel clima di contrapposizione USA-URSS di quel periodo. Le teorie del complotto sono state citate e confutate anche nella trasmissione \"Quella notte sulla Luna\" del 20 luglio 2019 in occasione del cinquantesimo anniversario dello sbarco lunare, condotta da Alberto Angela con le testimonianze del padre, Piero, corrispondente RAI dalla Florida per gran parte del programma spaziale statunitense di quegli anni. \nIl programma \"MythBusters\" ha dedicato una puntata alla verifica delle teorie del complotto.\nVideogiochi.\nNel videogioco \"GTA Vice City\" \u00e8 presente un set cinematografico che riproduce la superficie lunare con il LEM e una bandiera americana, richiamo alle teorie complottiste sull'allunaggio.\nAnche nei videogiochi \"Duke Nukem 3D\" e \"Just Cause 4\" \u00e8 presente un easter egg simile: nel primo, negli studi cinematografici dell'episodio \"Lunar Apocalypse\"; nel secondo, all'interno di una montagna."}
{"id": "230542", "revid": "287204", "url": "https://it.wikipedia.org/wiki?curid=230542", "title": "Cardada", "text": "Cardada \u00e8 la localit\u00e0 situata principalmente nel comune di Locarno nel Cantone Ticino, poco distante dalla citt\u00e0 omonima, ma di cui il territorio si estende anche nelle zone montane dei comuni di Orselina, Minusio, Brione sopra Minusio e Avegno Gordevio. Cardada e, pi\u00f9 precisamente, il vicino pendio della Cimetta sono le tradizionali destinazioni montane dei locarnesi.\nLa storia.\nPrima degli anni '50 Cardada e Cimetta erano meta principalmente degli appassionati di sport invernali, che, sci in spalla, salivano a piedi per i sentieri della montagna e sostavano alla capanna di Cimetta, costruita nel 1936 dallo Sci Club di Solduno. La mancanza di un trasporto limitava l'accesso a questa splendida montagna a pochi escursionisti e sciatori, i quali erano gli unici a godere della vista mozzafiato sul bacino del Lago Maggiore.\nAlla soglia degli anni '50 un gruppo promotore, di cui Luigi Pedrazzini fu il Presidente, avvi\u00f2 un importante progetto per la realizzazione di una funivia che collegasse Orselina a Cardada. Nel 1952 iniziarono i lavori di costruzione della prima funivia, i quali furono terminati il 26 dicembre dello stesso anno, dando cos\u00ec finalmente a tutti accesso a questo magnifico luogo. L'entusiasmo da parte dei turisti e della popolazione residente fece s\u00ec che nel primo anno di attivit\u00e0 la funivia trasport\u00f2 ben 68'598 persone, con grande soddisfazione della societ\u00e0 promotrice del progetto. Negli anni seguenti, grazie all'abbondante afflusso di visitatori durante tutto il corso dell'anno, la stazione turistica di Cardada vide una notevole espansione: nel 1956 venne costruita la seggiovia Cardada-Cimetta e tra il 1951 e il 1965 su iniziativa di Ulisse del Grande vennero realizzati gli scilift, grazie ai quali Cimetta divenne meta particolarmente attrattiva per gli sciatori. L'apertura di ristornati e capanne diede ai visitatori la possibilit\u00e0 di godere di specialit\u00e0 gastronomiche e di pernottare direttamente in quota, facendo cos\u00ec di Cardada una vera e propria terrazza sulla quale rilassarsi e godere dello splendido clima e del panorama che offre la regione del Lago Maggiore.\nL'impianto della funivia nel corso degli anni ha visto diverse ristrutturazioni e ammodernamenti; i cambiamenti pi\u00f9 significativi sono avvenuti nel 1984, quando la cabina fu sostituita con una pi\u00f9 moderna e capiente, e nel 2000, quando tutto l'impianto venne completamente rinnovato. Oltre alla costruzione della nuova funivia, nel 2000 l'architetto paesaggista Paolo B\u00fcrgi ha realizzato diverse opere a Cardada e Cimetta, rendendole ancora pi\u00f9 attrattive e adatte a soddisfare le esigenze del turismo del nuovo millennio. Cardada \u00e8 sempre pronta ad innovarsi: sono attualmente in studio diversi progetti che la renderanno in futuro sempre pi\u00f9 interessante e piacevole da visitare.\nThe place to be...a soli 5 minuti da Locarno.\nLa vista mozzafiato di cui si gode da Cardada \u00e8 sicuramente l'aspetto che pi\u00f9 colpisce di questa splendida montagna, tanto da essere conosciuta come \"la perla del Lago Maggiore\". Che stiate passeggiando sui suoi numerosi sentieri oppure vi stiate rilassando al tavolo di uno degli accoglienti ristoranti, Cardada, con in suoi 1'340 m di altezza, vi offre una stupenda vista su tutta la magnifica regione del Locarnese: dal Piano di Magadino, passando per il delta della Maggia, sino a sconfinare l\u00e0 dove il Lago Maggiore prosegue verso la vicina Italia, poco dopo le isole di Brissago. Salendo a quota 1'670\u00a0m/s/m fino a Cimetta la vista si allarga ulteriormente, aprendosi su di un panorama a 360 gradi che si estende su tutto il bacino del Lago Maggiore e le Alpi circostanti. La vista di cui si gode da Cimetta \u00e8 assolutamente unica, in quanto permette di osservare due estremi: il punto pi\u00f9 basso della Svizzera, ossia il delta della Maggia fra Ascona e Locarno e il punto pi\u00f9 alto, la Punta Dufour situata sul massiccio del Monte Rosa, che si staglia fra l'imponente catena alpina ad ovest dell'orizzonte.\nIn inverno, quando si verificano particolari situazioni meteorologiche, da Cardada e da Cimetta potete essere spettatori dell'affascinante mare di nebbia che ricopre tutto il bacino del Lago Maggiore. Uno spettacolo della natura che vi permette d'immaginare come doveva presentarsi la regione durante l'ultima glaciazione.\nCardada \u00e8 un luogo affascinante, esattamente come lo \u00e8 l'esperienza del viaggio con la modernissima funivia, che in soli 5 minuti vi trasporta dai 395\u00a0m/s/m di Orselina ai 1'340\u00a0m/s/m di Cardada. Inaugurata nel giugno del 2000, la funivia Orselina-Cardada \u00e8 stata progettata dall'architetto Mario Botta, il quale ha ideato le particolari stazioni di partenza e di arrivo e ha curato il design delle cabine dalla caratteristica forma a goccia che, grazie alla leggera struttura in acciaio e vetro, permettono di godere durante il viaggio di uno stupendo panorama. Raggiungere Cardada \u00e8 quindi piacevole e comodissimo: la funivia si raggiunge in 5 minuti da Locarno con la funicolare Locarno-Orselina e le due stazioni di partenza/arrivo sono state realizzate in modo da essere agevolmente accessibili per le persone anziane, i disabili e le famiglie con passeggini. Per chi in seguito volesse salire sino a Cimetta, l'esperienza panoramica prosegue grazie alla seggiovia a due posti\nClima e natura.\nEstate\nCardada non \u00e8 un luogo stupendo unicamente per la sua vista mozzafiato, ma lo \u00e8 anche perch\u00e9 vi accoglie con un paesaggio magnifico e con un clima particolarmente gradevole. La posizione rivolta a sud fa s\u00ec che la montagna sia costantemente abbracciata dai raggi del sole dall'alba al tramonto; una situazione ideale per svolgere lunghe attivit\u00e0 nel corso di tutta la giornata. D'estate l'altitudine contribuisce a mantenere il clima fresco, il quale risulta particolarmente gradevole nelle afose giornate estive, quando i 30\u00a0\u00b0C della citt\u00e0 a Cardada si trasformano in piacevolissime temperature attorno ai 20\u00a0\u00b0C.\nCardada \u00e8 particolarmente ricca di flora e fauna: grazie al clima soleggiato vi crescono addirittura le camelie e nell'ombra dei suoi boschi di faggi, larici, castagni e betulle non \u00e8 raro incontrare numerose specie di uccelli ed altri animali curiosi.\nAutunno / Inverno\nLa montagna si trova in una regione privilegiata dal punto di vista climatico e, grazie alla sua posizione rivolta a sud, gode di un costante e lungo soleggiamento che garantisce temperature miti anche durante i mesi invernali pi\u00f9 freddi.\nD'autunno Cardada si tinge di rosso e di giallo: faggi, larici, castagni e betulle offrono uno spettacolo di foglie variopinte, nel quale immergersi in indimenticabili escursioni o in rigeneranti momenti di relax. Nei mesi invernali invece un manto bianco ricopre la montagna, tramutando Cardada in un paesaggio idilliaco, dove prati ed alberi abbondantemente innevati sono in contrasto con il clima straordinariamente mite."}
{"id": "230545", "revid": "6923", "url": "https://it.wikipedia.org/wiki?curid=230545", "title": "El Alamein", "text": "El Alamein (, che significa \"due bandiere\") \u00e8 una citt\u00e0 dell'Egitto del Governatorato di Matruh, del nord dell'Egitto sul mar Mediterraneo, a ovest di Alessandria d'Egitto e a nord del Cairo. La popolazione era di 7.397 abitanti, secondo il censimento del 2007.\nStoria.\nSino alla fine del XX secolo la localit\u00e0 \u00e8 stata principalmente un porto utilizzato per il trasporto di petrolio. Nel 1996 contava circa 5.000 abitanti, con un porto per la spedizione del petrolio, alberghi e una spiaggia attrezzata. Nel corso del tempo sono sorti impianti alberghieri e attrezzature per il turismo, incluso il villaggio turistico di Marina El Alamein (), che si affaccia su di spiaggia ed \u00e8 affiancato da un porto turistico, realizzato nel 2005, in grado di ospitare fino a 500 imbarcazioni.\nIl ruolo nella seconda guerra mondiale.\nLa cittadina ebbe un ruolo di storica importanza nel corso della seconda guerra mondiale; infatti essa costituiva il terminale nord di un corridoio est-ovest di circa 60 km di larghezza delimitato a sud dalla depressione di Qattara, che rappresentava un ostacolo impenetrabile ai mezzi militari; il corridoio divent\u00f2 un elemento essenziale della linea difensiva britannica in Nordafrica e segn\u00f2 il punto di massima penetrazione a est delle forze italo-tedesche in Egitto.\nLa zona \u00e8 stata teatro di due importanti battaglie:\nEconomia.\nTurismo.\nDal punto di vista turistico El Alamein offre il classico turismo balneare che vede nel citato villaggio di Marina El Alamein il suo punto di attrazione principale; accanto a questo villaggio diverse catene alberghiere europee e americane hanno realizzato vari hotel e villaggi turistici lungo la costa del Mediterraneo che da El Alamein va verso Alessandria.\nOltre che al turismo marino, i flussi turistici sono legati agli eventi storici della seconda guerra mondiale: nei dintorni di El Alamein sono stati edificati diversi Sacrari a ricordo dei caduti durante le battaglie combattute in quei luoghi. \nNella cittadina, facilmente raggiungibile dai turisti, \u00e8 stato costruito un museo con diorami, mostre fotografiche, oggetti, armi e mezzi corazzati degli schieramenti contrapposti a ricordo della seconda battaglia di El Alamein.\nMonumenti e luoghi d'interesse.\nI principali sacrari sono tre:\nMusei.\nUn locale annesso al sacrario militare italiano ospita il locale Museo della battaglia che espone una collezione di reperti e cimeli bellici della seconda guerra mondiale e diversi tipi di carri armati, blindati, cannoni e aerei impiegati nelle battaglie del Nordafrica dai diversi eserciti combattenti.\nScavi archeologici.\nNegli anni 1987/88 \u00e8 stata scavata, nei pressi di un antico insediamento, una necropoli egiziana del Periodo tardo. I resti dell'antico insediamento sono situati a circa a est della citt\u00e0 di Marina El Alamein, a 800 metri dalla costa.\nNei pressi, a testimonianza della grande diversit\u00e0 delle forme di sepoltura, vi \u00e8 il cimitero cittadino."}
{"id": "230547", "revid": "767487", "url": "https://it.wikipedia.org/wiki?curid=230547", "title": "DragonForce", "text": "I DragonForce sono un gruppo musicale power metal britannico formatosi a Londra nel settembre 1999.\nI DragonForce hanno coniato il termine \"extreme power metal\" (che non va confuso con il metal estremo) per definire il loro stile musicale, caratterizzato da drumming e ritmiche estremamente veloci accompagnate da continui virtuosismi di chitarra. Pur essendosi il gruppo formato a Londra, la maggior parte dei membri proviene da altri paesi.\nStoria del gruppo.\nPrimi anni (1999\u20132000).\nIl gruppo nacque in seguito allo scioglimento dei Demoniac, gruppo nel quale militarono i chitarristi Herman Li, Sam Totman e il batterista Matej Setinc. I tre decisero di fondare un nuovo gruppo, chiamato DragonHeart. Successivamente si aggiunse in formazione il bassista Steve Scott e il cantante ZP Theart, il quale entr\u00f2 nel gruppo in seguito ad un annuncio pubblicato dai DragonHeart su un giornale. La formazione si complet\u00f2 con l'arrivo del tastierista Steve Williams. Passato poco tempo, tuttavia, Setinc abbandon\u00f2 il gruppo per tornare in Slovenia per concludere gli studi.\nNell'aprile 2000 i DragonHeart entrarono negli Thin Ice Studios con il produttore Karl Groom per registrare il demo \"Valley of the Damned\", avvalendosi del batterista temporaneo Peter Hunt. Nel frattempo, anche Williams abbandon\u00f2 la formazione per dedicarsi ad altri progetti. Al suo posto fu chiamato temporaneamente il tastierista Clive Nolan, con il quale completarono il demo. Per concludere l'anno 2000, il gruppo fu chiamato dagli Stratovarius come spalla nel loro tour inglese, mentre nel dicembre del 2000 Williams rientr\u00f2 per breve tempo nel gruppo, uscendone poco dopo insieme a Scott, e nell'anno successivo, reclutata una nuova formazione composta dal tastierista Vadym Pru\u017eanov, dal bassista Diccon Harper (gi\u00e0 nei Demoniac) e dal batterista Didier Almouzni, il gruppo modific\u00f2 il proprio nome in DragonForce per evitare omonimie con un altro gruppo.\n\"Valley of the Damned\" e \"Sonic Firestorm\" (2001\u20132004).\nLa prima met\u00e0 del 2001 fu passata a scrivere le canzoni per il primo album e a cercare di accordarsi con una casa discografica. Il gruppo cominci\u00f2 un tour nel Regno Unito e riusc\u00ec a firmare un contratto con Sanctuary/Noise Records nel marzo 2002. L'album, \"Valley of the Damned\", \u00e8 stato registrato in tre studi diversi tra maggio e ottobre 2002. Poco prima la pubblicazione dell'album Harper lasci\u00f2 il gruppo a causa di un'artrite. Successivamente, il gruppo si imbarc\u00f2 per un tour europeo accompagnato dal bassista Adrian Lambert. Al termine dello stesso, Almouzni abbandon\u00f2 il gruppo e fu rimpiazzato da Dave Mackintosh dei Bal-Sagoth.\nAgli inizi del 2004 il gruppo si rec\u00f2 in studio per registrare il suo secondo album, \"Sonic Firestorm\", pubblicato nell'aprile dello stesso anno. Successivamente si imbarc\u00f2 per un nuovo tour.\n\"Inhuman Rampage\" (2005\u20132007).\nIl 2005 vede la composizione del terzo album, \"Inhuman Rampage\", la cui data di uscita \u00e8 il 20 giugno 2006 in Canada e negli Stati Uniti d'America, ed un breve tour in Nord America. L'album \u00e8 stato registrato fra marzo e settembre 2005 nei Thin Ice Studios nel Surrey (Regno Unito) e negli LamerLuser Studios di Londra. Il brano d'apertura dell'album, \"Through the Fire and Flames\", uscito anche come singolo, \u00e8 stato scelto tra le tracce bonus del videogioco \"\", ed \u00e8 considerato il pi\u00f9 difficile del gioco e anche dell'intera saga. Il brano \u00e8 stato scelto per dimostrare le potenzialit\u00e0 del gioco. Successivamente all'uscita di \"Guitar Hero\", i DragonForce hanno visto incrementare drasticamente le vendite dei loro album.\nNel periodo successivo alla registrazione dell'album, Adrian Lambert ha abbandonato il gruppo per motivi familiari. Il gruppo ha deciso di aprire un contest rivolto ai fan, i quali hanno avuto la possibilit\u00e0 di spedire direttamente ai DragonForce un proprio provino audio/video che sarebbe poi stato valutato dagli stessi. La scelta \u00e8 ricaduta su Fred Leclercq, leader dei Maladaptive, il quale partecip\u00f2 all'Inhuman Rampage European Tour: The First Strike, tour in collaborazione con gli Edguy.\n\"Ultra Beatdown\" e l'addio di ZP Theart (2008\u20132010).\nNel giugno 2008 i DragonForce hanno annunciato l'uscita del quarto album, intitolato \"Ultra Beatdown\" e pubblicato il 25 agosto dello stesso anno. Quest'ultimo \u00e8 stato seguito da un tour iniziato ad ottobre assieme ai Turisas, che poi \u00e8 continuato in Australia e nel Regno Unito. Il 4 luglio \u00e8 stato pubblicato il primo singolo estratto dall'album, \"Heroes of Our Time\", uscito inizialmente sul loro profilo MySpace e successivamente reso disponibile per il download digitale sull'iTunes Store. Il relativo videoclip \u00e8 stato invece pubblicato il 9 luglio. Il 22 gennaio 2009 \u00e8 stata annunciata l'anteprima del video per il nuovo singolo estratto, \"The Last Journey Home\", in esclusiva per gli utenti di \"xBox Live\". Il 27 gennaio il video \u00e8 stato caricato sul sito web della Roadrunner Records.\nIl 9 marzo 2010, tramite il sito ufficiale, i DragonForce hanno annunciato la dipartita del cantante ZP Theart. Secondo quanto affermato dal chitarrista Herman Li, il motivo della separazione sarebbero state le insormontabili differenze in ambito musicale. La band ha cominciato a comporre canzoni per un ipotetico nuovo album ed ha aperto le audizioni per trovare un nuovo cantante.\nIl 13 settembre 2010 in Europa (il 14 negli Stati Uniti d'America e in Canada), i DragonForce hanno pubblicato il loro primo album dal vivo, intitolato \"Twilight Dementia\". Le tredici canzoni totali, divise in due CD, sono state registrate in diciannove spettacoli nel Regno Unito e, a detta del chitarrista Herman Li, l'idea \u00e8 stata quella di registrare ogni singolo spettacolo dell'ultima tappa del tour, in modo da poter scegliere il meglio di ogni canzone senza bisogno di fare qualsiasi sovraincisione in studio, mantenendo il tutto molto \"live\".\nL'arrivo di Marc Hudson, \"The Power Within\" e \"Reaching into Infinity\" (2011\u2013presente).\nNel 2011, dopo una lunga ricerca su Internet, i DragonForce hanno annunciato ufficialmente l'entrata in formazione del cantante Marc Hudson, il quale ha dichiarato: \nEmily Ovenden, cantante degli inglesi Pythia, \u00e8 apparso come voce ospite nel quinto album del gruppo, intitolato \"The Power Within\" e pubblicato il 15 aprile 2012.\nIl 2 febbraio 2017 il gruppo annuncia tramite il loro account Instagram il nuovo album intitolato \"Reaching into Infinity\" pubblicando una delle nove parti componenti la copertina dello stesso.\n\"Extreme Power Metal\" (2018\u2013presente).\nIl 10 giugno 2019, dopo pi\u00f9 di due anni di inattivit\u00e0 con i DragonForce, Pruzhanov ha annunciato di aver lasciato ufficialmente il gruppo gi\u00e0 nel maggio 2018. Nel luglio 2019 il gruppo ha rivelato l'uscita dell'ottavo album in studio \"Extreme Power Metal\" per il 27 settembre dello stesso anno. Le parti di tastiera sono state curate da Coen Janssen degli Epica.\nIl 14 agosto anche Leclercq ha annunciato il proprio abbandono dai DragonForce per lavorare su altri progetti musicali."}
{"id": "230548", "revid": "79968", "url": "https://it.wikipedia.org/wiki?curid=230548", "title": "Diario", "text": "Un diario \u00e8 una forma narrativa in cui il racconto \u2013 reale o di fantasia \u2013 \u00e8 sviluppato cronologicamente, spesso scandito ad intervalli di tempo regolari, solitamente a giorni. il diario \u00e8, in poche parole, un testo in cui vengono annotati avvenimenti personali e importanti per ciascuno di noi, come: avvenimenti politici, sociali, economici, osservazioni di carattere scientifico o altro.\nDal punto di vista della tipologia testuale \u00e8 la forma che di solito rivela la parte pi\u00f9 intima dell'autore. Chi scrive lo fa per puntualizzare a s\u00e9 stesso ci\u00f2 che gli sta accadendo in quel periodo, senza pensare troppo al passato ma ponendo l'attenzione sul presente. Solitamente all'inizio di una pagina viene scritta la data in cui si scrive; il destinatario pu\u00f2 essere o il diario stesso o un amico immaginario. Il linguaggio \u00e8 di solito semplice, esistono anche, oltre ai diari veri, quelli creati da un autore che si inventa un personaggio che parla di s\u00e9.\nCon diario si indica anche il supporto materiale dove questo racconto viene realizzato; una moderna forma di diario, in questo senso, \u00e8 quella affidata all'informatica attraverso la tenuta di blog personali.\nSolamente nel Rinascimento il diario si distinse dall'autobiografia e dalla cronaca, assumendo la funzione di annotatore di appunti da ricordare e di eventi spirituali dello scrivente, utili per un miglioramento ed un perfezionamento.\nIn un secondo tempo questa tendenza pass\u00f2 anche nel mondo laico.\nTipologie.\nCi sono diversi tipi di diari in base al contesto in cui si scrive o alla ricorrenza che si vuole ricordare in quella pagina.\nLibri di ricordanze.\nDiffusi gi\u00e0 nel Medioevo, i libri di ricordanze erano una serie di memorie (\"ricordanze\" appunto) registrate per s\u00e9 o per i familiari o per i posteri immediati, scritti generalmente con brani che iniziano ciascuno con \"Ricordo che...\". Frequenti soprattutto in aree dove l'alfabetizzazione era molto diffusa (come a Firenze), erano a met\u00e0 strada tra la cronaca e l'autobiografia. Spesso questi libri sono dei preziosi documenti sulla vita e i costumi del tempo.\nTra questi il \"Libro di ricordanze\" di Giorgio Vasari o il \"Libro di ricordi\" di Bernardo Machiavelli, ma anche in qualche modo, sebbene in forma di dialogo, i \"Libri di famiglia\" di Leon Battista Alberti. Ne riprende la tradizione anche \"Pomo Pero\" di Luigi Meneghello.\nDiario di viaggio.\nNell'Ottocento si trovano esempi frequenti di diari di viaggio, come quello di Alexis de Tocqueville, che nel suo \"Viaggio in America 1831-1832\" coglie una serie di dati interessanti della realt\u00e0 americana, mescolando vari punti di vista: quello storico, quello geografico, quello paesaggistico, quello politico.\nTra i diari di viaggio ci sono quelli di Smollett, Stendhal, Sterne, \u00c9mile Zola, Stevenson, il \"Viaggio in Italia\" di Goethe e, molto condito con l'immaginazione, il \"Voyage en Orient\" di G\u00e9rard de Nerval. Nel XX secolo anche i film hanno preso a volte forme di racconto in viaggio (come \"Appunti per un'Orestiade africana\" o \"L'India vista da Rossellini\"). Lo sviluppo del giornalismo d'inchiesta e del reportage hanno portato alla nascita di reportage di viaggio o narrativa di viaggio che per\u00f2 non sempre prendono la forma di diario.\nDiario di bordo.\nAlla stregua del diario di viaggio, il diario di bordo ha da sempre aiutato esploratori di ogni specie ad appuntare le varie fasi delle proprie imprese. Si riferisce nel particolare a viaggi effettuati su imbarcazioni e che riportano quanto accade a bordo della stessa.\nDiversi diari di bordo e di navigazione sono stati raccolti da Giovan Battista Ramusio nel suo \"Navigazioni e viaggi\" (pubblicato intorno al 1550).\nTra i pi\u00f9 famosi diari di bordo, quelli della prima navigazione verso l'America di Cristoforo Colombo (dal 3 agosto 1492 al 15 marzo 1493).\nL'espressione \u00e8 diventata parte del linguaggio comune, tanto da essere spesso ripresa anche da personaggi famosi per indicare annotazioni personali (John Steinbeck, William Least Heat-Moon, Robert M. Pirsig, Hugo Pratt).\nDiario di guerra.\nEsso \u00e8 stato tenuto sia da ufficiali nella propria funzione sia da soldati. Anche il diario di Resistenza e di prigionia dovuta a guerra possono rientrare in questa categoria. Qualcuno considera diari anche il \"De bello Gallico\" o il \"De bello civili\" di Gaio Giulio Cesare.\nTra i diari di prigionia, quelli di Giovanni Ansaldo, Carlo Emilio Gadda o \"Un soldato racconta\" (1960) di Ruggero Y. Quintavalle. Anche \"Se questo \u00e8 un uomo\" di Primo Levi (bench\u00e9 non abbia forma di diario, con le date), o il racconto dell'esilio di Teresina Bontempi oppure il romanzo \"Cristo si \u00e8 fermato a Eboli\" di Carlo Levi.\nDiario intimo.\nIl diario intimo \u00e8 una sorta d'amico immaginario, personalissimo e segretissimo, non \u00e8 un taccuino. Al diario non si nasconde nulla e si possono avere pi\u00f9 modi per scrivere questo diario. Si pu\u00f2 raccontare della giornata, oppure dei sentimenti che si ha e che si ha paura di dire agli altri. Il diario \u00e8 comunque un racconto personale, che, pu\u00f2 essere scritto in modo fantasioso, oppure si scrive la realt\u00e0.\nDall'Ottocento in poi, il diario prende sempre di pi\u00f9 la forma del cosiddetto \"journal intime\" che mostra spesso emozioni, sensazioni e sentimenti allo stato nascente o latente, non ancora ben compresi dalla persona, come nel caso del celebre \"Diario\" di Anna Frank, dove la narratrice, immaginando di scrivere lettere a un'amica inesistente, ovvero un alter ego, racconta gli avvenimenti del giorno per esteso, scegliendo la forma della lettera. Altrettanto celebre \u00e8 il precedente \"Diario intimo\" di Henri-Fr\u00e9d\u00e9ric Amiel.\nNel diario intimo, il diarista si misura con il suo mondo interiore in una forma di scrittura che assomiglia di pi\u00f9 a una presa di coscienza.\nHanno scritto diari intimi anche Niccol\u00f2 Tommaseo, Vittorio Imbriani, Sully Prudhomme, Miguel de Unamuno, John Henry Newman e Bruce Frederick Cummings.\nCome romanzi si possono ricordare \"Le Journal d'une femme de chambre\" (1900) di Octave Mirbeau o il \"Diario intimo di un cattivo\" (1989) di Giorgio Saviane.\nIn questo ambito sono state anche raccolte memorie erotiche, pi\u00f9 o meno storicamente interessanti (per esempio le \"Memorie di una ma\u00eetresse americana\" di Nell Kimball o i vari libretti anonimi che periodicamente affollano librerie ed edicole).\nDiario per appunti.\nUn esempio di diario per appunti pu\u00f2 essere \"Il mestiere di vivere\" di Cesare Pavese. Si tratta di un diario che non racconta mai episodi interi, ma vi allude senza rendere espliciti i riferimenti a fatti e persone. In esso vi \u00e8 un minimo di forma dialogica, ma il \"tu\" che a volte appare \u00e8 in realt\u00e0 un \"io\". Il diario di Pavese \u00e8 fatto di sensazioni e di istanti che vengono espressi in forma sintetica e lapidaria, spesso senza verbo o costruite su un verbo all'infinito o al participio passato.\nDiario medico.\nNella pratica psicoanalitica alcune scuole mediche stabiliscono che il paziente debba tenere un diario di sogni, scritto ogni mattino al risveglio. Anche per i disordini del sonno, come le parasonnie e le dissonnie possono richiedere la tenuta di un diario del sonno. Anche le diete e in generale qualsiasi terapia possono prendere la forma dell'appunto di diario.\nDiari pubblicati.\nAlcuni diari sono stati pubblicati e sono divenuti opere letterarie vere e proprie in quanto legati a esperienze emblematiche, a viaggi o intrecciati ad eventi storici o a trasformazioni sociali. Gli esempi sono diversi:\nCon un grado maggiore di letteratura:\nAltri diari importanti sono quelli di:\nAltri esempi di scrittura a scansione temporale diaristica sono:\nIn qualche modo pu\u00f2 essere considerato un diario anche lo \"Zibaldone\" di Giacomo Leopardi, sorta di brogliaccio di idee che sta dietro la sua opera.\nDel diario portano solo il nome le raccolte di saggi di Umberto Eco, \"Diario minimo\" (1963 e 1975) e \"Il secondo diario minimo\" (1992).\nNel 1984 da un'idea di Saverio Tutino \u00e8 nata a Pieve Santo Stefano la Fondazione Archivio Diaristico Nazionale di Pieve Santo Stefano che dall'inizio delle sue attivit\u00e0 ha raccolto oltre seimila tra diari, epistolari e memorie di gente comune e famosa, con l'intenzione di conservarli e metterli a disposizione del pubblico e dei ricercatori. Ogni anno una commissione sceglie il migliore scritto pervenuto negli ultimi dodici mesi e lo fa pubblicare: tra le opere pi\u00f9 emblematiche le memorie di Clelia Marchi, scritte su un lenzuolo durante la vedovanza, o il monumentale manoscritto di Vincenzo Rabito, che ripercorre quasi sessant'anni di storia nazionale."}
{"id": "230551", "revid": "5791", "url": "https://it.wikipedia.org/wiki?curid=230551", "title": "Dragonforce", "text": ""}
{"id": "230553", "revid": "125950575", "url": "https://it.wikipedia.org/wiki?curid=230553", "title": "Paola Perego", "text": "Biografia.\nAttivit\u00e0 artistica.\nL'infanzia e gli esordi in TV.\nNata a Monza e cresciuta a Brugherio, si \u00e8 trasferita a Milano per lavorare come modella, esordendo nel mondo dello spettacolo ancora minorenne (nel 1982, sedicenne). Dopo un anno di passerelle ha cominciato ad affrontare provini per lavorare in televisione. Nel 1983 \u00e8 stata assunta da Antenna 3 Lombardia, allora importante rete locale del Nord Italia: ha televisivamente esordito affiancando i comici Ric e Gian e Teo Teocoli in \"Ric e Gian graffiti\". Nel 1984 \u00e8 passata alla Fininvest e cos\u00ec fece il suo esordio su Italia 1, dove ha condotto \"Autostop\" insieme a Marco Columbro e altri show come \"Record\", \"SuperRecord\", \"American Ball\", \"Cadillac\" e \"Grand Prix\", dividendosi cos\u00ec tra programma di approfondimento sportivo e spettacoli di intrattenimento leggero. Nel 1986 partecip\u00f2 ad \"Azzurro\". Sul finire del decennio fu, per breve tempo, annunciatrice di Canale 5 e Italia 1 alternandosi con Fiorella Pierobon e Gabriella Golia. Nella stagione 1989/1990 \u00e8 nel cast del programma sportivo \"Calciomania\".\nAnni 90: la popolarit\u00e0 sul grande schermo.\nNel 1991 \u00e8 passata a Telemontecarlo dove ha condotto con Remo Girone il programma \"Settimo squillo\". Nella stagione 1991/1992 ha invece presentato \"Quando c'\u00e8 la salute\", programma di medicina in onda in prima serata di cui conduce due stagioni, la prima in conduzione solitaria e la seconda invece insieme a Tiberio Timperi. Nel 1992 \u00e8 passata a Rai 2, conducendo, prima insieme a Alessandro Cecchi Paone e poi insieme a Massimo Giletti, i molteplici contenitori televisivi di Rai 2 diretti da Michele Guard\u00ec \"Mattina 2\", \"In famiglia\", \"Pomeriggio in famiglia\" e \"Mattina in famiglia\". Nel 1996 prima conduce lo Zecchino d'Oro e poi, passata a Canale 5, \"Aspettando Beautiful\" e poi sostituendo nel settembre 1997 Rita dalla Chiesa, \"Forum\", spostato su Rete 4.\nAnni 2000: le nuove esperienze lavorative.\nNegli anni 2000 \u00e8 tornata in prima serata: nel maggio 2002 con il programma di Rete 4, \"I sette vizi capitali\", che aiutava il cittadino a evitare le truffe. Nel settembre 2003 ha lasciato la conduzione di \"Forum\", tornato in mano alla storica conduttrice Rita dalla Chiesa, ed \u00e8 tornata in RAI prendendo il posto di Alda D'Eusanio in \"Al posto tuo\", programma pomeridiano di Rai 2 al timone del quale \u00e8 rimasta fino al 2005. Nel gennaio 2004 prese il posto, dopo l'insuccesso della prima puntata, di Amanda Lear alla conduzione del reality \"La talpa\" su Rai 2, portandolo al successo. Nel 2003 e nel 2004 ha anche condotto il \"Festival di Castrocaro Terme\" e \"Sanremo estate\" con Toto Cutugno. Nell'autunno 2005, dopo due anni, \u00e8 tornata a Mediaset dove ha condotto la seconda edizione de \"La talpa\" (reality show traslocato dalla RAI a Mediaset), con ritrovato successo su Italia 1.\nDal 9 gennaio 2006 le \u00e8 stata affidata la conduzione del rotocalco televisivo del TG5 \"Verissimo\", per risollevare gli ascolti ottenuti dalla precedente conduzione di Benedetta Corbi e Giuseppe Brindisi: tuttavia, in seguito a diverse lamentele e proteste da parte della testata di Canale 5 riguardanti la decisione di affidare la conduzione del programma a una \u00abnon giornalista\u00bb, il programma \u00e8 passato dal TG5 alla redazione di \"Videonews\".\nIn seguito a una decisione dei vertici Mediaset, per la stagione 2006/2007, la Perego \u00e8 stata oggetto di uno scambio di trasmissioni con Maurizio Costanzo: quest'ultimo eredit\u00f2 la fascia pomeridiana con \"Buon pomeriggio\" (cancellato il 13 aprile 2007), mentre la Perego ha sostituito il giornalista nello storico contenitore domenicale \"Buona Domenica\".\nDurante la conduzione della Perego, il contenitore della domenica \u00e8 stato spesso al centro di polemiche e le stesse doti artistiche di molti tirocinanti della televisione presenti nel programma sono state messe in discussione. Le lamentele sono state sottolineate soprattutto dalla decisione di Claudio Lippi (unico protagonista delle edizioni di Maurizio Costanzo a essere rimasto nel cast del programma), di abbandonare il contenitore accusando la conduttrice Paola Perego e gli autori di non lasciargli voce in capitolo sulle decisioni riguardanti il programma. Nonostante le polemiche, il contenitore nella stagione 2006-2007 ha raggiunto discreti indici d'ascolto, il che ha comportato la riconferma della conduttrice anche per l'edizione successiva, la 2007-2008, con l'aggiunta nel cast del comico Beppe Braida. Nel maggio 2008 viene chiuso \"Buona Domenica\" per costi eccessivi. Nel giugno 2008 ha condotto la puntata unica e pilota de \"Il momento della verit\u00e0\" in prima serata su Italia 1; nonostante i buoni ascolti, non se ne fece nulla.\nL'autunno 2008 ha visto la Perego impegnata con il nuovo programma della domenica pomeriggio di Canale 5 \"Questa domenica\" (chiuso nell'aprile 2009), e con la terza edizione del reality show \"La talpa\" in onda su Italia 1, con Paola Barale come inviata speciale, che ha rinnovato il successo delle precedenti edizioni. Il 31 dicembre 2008 ha condotto su Canale 5 \"Capodanno 2009 - Speciale Questa Domenica\" con Micol Ronchi, Rosaria Cannav\u00f2 e Vincenzo Cantatore, per introdurre gli spettatori della rete nell'anno nuovo. Dall'8 marzo 2009 al 19 aprile 2009 la Perego \u00e8 tornata in prima serata su Canale 5 con la quarta edizione del reality show \"La fattoria\", con Mara Venier in qualit\u00e0 di inviata dal Brasile, location del programma: questo reality show non ha per\u00f2 fatto segnalare clamorosi risultati di ascolto, soprattutto rispetto al successo delle precedenti edizioni condotte da Barbara d'Urso e Daria Bignardi, e infatti la media di tutte le serate \u00e8 stata solo del 19,92% di share: il critico televisivo Aldo Grasso stronc\u00f2 questo programma.\nLa stagione 2009/2010 si \u00e8 rivelata quella assolutamente meno frenetica e impegnata per la conduttrice, a causa della sospensione e della cancellazione definitiva del reality show \"La Trib\u00f9 - Missione India\" (a pochi giorni dalla partenza del reality su Canale 5 a settembre 2009), avvenuta a causa di disaccordi tra la produzione (affidata da Mediaset all'azienda \"Triangle\" di Silvio Testi) e il paese che avrebbe dovuto ospitare il set esterno e cio\u00e8 l'India, quindi a causa della mancata riconferma e della chiusura (a causa dei costi eccessivi) del contenitore \"Questa domenica\" che venne sostituito dal nuovo talk show di Videonews \"Domenica Cinque\" condotto da Barbara d'Urso. In questo periodo, a causa di alcune controversie mediatiche tra la d'Urso e la Perego, si deteriorano i rapporti tra Lucio Presta, agente della Perego, con i dirigenti di Videonews; la Perego torna sugli schermi dopo undici mesi di assenza nel marzo 2010 prendendo il posto di Barbara d'Urso nel programma di intrattenimento \"Lo show dei record\", andando in onda il sabato sera ottenendo ascolti mediocri, rimanendo tra il 18-20% di share (record negativo per gli ascolti di quel programma fino al 2012), contro il programma campione di ascolti di Rai 1 \"Ti lascio una canzone\". Nel giugno del 2010 ha condotto i \"Wind Music Awards\" su Italia 1, programma musicale registrato all'Arena di Verona.\nL'abbandono alle reti Mediaset e il passaggio in Rai (2010).\nSu consiglio di Lucio Presta, il 13 settembre 2010 lasci\u00f2 le reti Mediaset per tornare in RAI conducendo il salotto televisivo del primo pomeriggio di Rai 1, \"Se... a casa di Paola\", talk show che prese il posto di \"Festa italiana\" (condotto da Caterina Balivo); la media totale del programma si stabilizz\u00f2 nel corso del tempo sui due milioni di telespettatori con il 16% di share: durante la settimana sanremese (dal 15 febbraio al 18 febbraio 2011) il programma, in diretta dal Casin\u00f2 di Sanremo, registr\u00f2 il suo record di ascolti con una media Auditel di oltre 3 milioni e il 25% di share; originariamente prevista una seconda edizione (2011-2012) del gi\u00e0 citato contenitore, esso fu cancellato definitivamente dai palinsesti della stagione seguente: a causa della crisi economica, dal giugno 2011 al settembre 2013 la presenza della Perego sui teleschermi delle reti RAI cala drasticamente.\nDopo sette mesi di assenza dagli schermi televisivi (periodo durante il quale la Perego si \u00e8 sposata con Lucio Presta), dal 13 gennaio al 2 marzo del 2012 conduce, in prima serata su Rai 1, la seconda edizione di \"Attenti a quei due - La sfida\" ottenendo buoni ascolti. Il 21 maggio 2012 Canale 5 ha trasmesso uno scherzo fattole (con la complicit\u00e0 di Alfonso Signorini) durante la sua conduzione di \"Verissimo\" e poi la stessa Perego \u00e8 stata ospite di \"Scherzi a parte\": sempre in tale puntata, \u00e8 stato mostrato un altro scherzo fattole, durante le prove fatte in vista della puntata, a sua totale insaputa (senza il tradizionale \"Sei su Scherzi a parte!\" al termine) e ha sub\u00ecto pure uno scherzo da parte di un trasformista in studio durante l'intervista fattale dai conduttori Luca e Paolo; si noti che quanto detto mai era accaduto prima nell'intera storia ormai pluri-decennale dello show.\n\"Superbrain\" / \"Eroi di tutti i giorni\" / \"Vita in Diretta\" / \"Domenica In\" / \"Cos\u00ec lontani cos\u00ec vicini\" / \"Il dono\" (2012-2016).\nDopo nove mesi di assenza dal video, all'inizio del mese di dicembre del 2012 registra le due puntate della prima edizione di Rai 1 \"Superbrain - Le supermenti\", programma trasmesso, dopo vari rinvii, nella fascia di prima serata del sabato su Rai 1, di preciso il 29 dicembre 2012 e il 5 gennaio 2013; il programma (trasmesso \"fuori dalla fascia di garanzia\") ha ottenuto un buon successo; in seguito, il 12 aprile 2013, conduce la puntata pilota di \"Eroi di tutti i giorni\", nuovo programma della prima serata di Rai 1.\nDal 9 settembre 2013 conduce, insieme a Franco Di Mare, il programma pomeridiano di Rai 1 \"La vita in diretta\" e quindi anche lo spin-off \"Italia in diretta\" che lo precede nel palinsesto: questo impegno \u00e8 terminato il 30 maggio 2014 perch\u00e9, visti i bassi ascolti, il duo Perego-Di Mare non fu riconfermato dalla dirigenza RAI per la stagione seguente.\nNel dicembre 2013 conduce la seconda edizione di \"Superbrain - Le supermenti\" nel sabato sera di Rai 1 con ascolti in leggero calo rispetto all'edizione precedente: Dal 5 ottobre 2014 al 17 maggio 2015 conduce, insieme a Pino Insegno, la dello storico contenitore domenicale di Rai 1 \"Domenica in\". Dal 15 dicembre 2014 al 10 gennaio 2015 conduce, insieme ad Albano Carrisi, la seconda edizione di \"Cos\u00ec lontani cos\u00ec vicini\" nel sabato sera di Rai 1 riscuotendo un buon successo. In estate, precisamente il 10 luglio 2015, conduce la puntata numero 28 della di \"Techetechet\u00e8\", programma di Rai 1 in onda nell'access prime time. Dal 27 settembre 2015 al 15 maggio 2016 conduce, insieme a Salvo Sottile, la di \"Domenica in\". Dal 20 ottobre 2015 al 10 novembre 2015 torna in prima serata su Rai 1 perch\u00e9, insieme ad Albano, presenta la nuova serie di puntate del programma di prima serata \"Cos\u00ec lontani cos\u00ec vicini\". Dal 19 dicembre 2015 al 16 gennaio 2016 conduce, insieme a Marco Liorni, il nuovo programma di prima serata \"Il dono\" in onda su Rai 1.\n\"Parliamone... sabato\" / il ritorno di \"Superbrain\" / \"Non disturbare\" / \"Il filo rosso\" / \"Citofonare Rai 2\" (2016-2021).\nDa settembre 2016 conduce su Rai 1 il programma \"Parliamone... sabato\", in onda tutti i sabati fino al marzo 2017, quando viene soppresso per decisione della dirigenza RAI a causa di un servizio mandato in onda durante la puntata del 18 marzo, ritenuto lesivo della dignit\u00e0 delle donne.\nIl 12 gennaio 2018, torna in televisione su Rai 1 con il programma \"Superbrain - Le supermenti\". Nell'estate dello stesso anno conduce la 30\u00aa edizione del \"Premio Bellisario\" in onda su Rai 2, e la prima stagione della trasmissione \"Non disturbare\", in onda in seconda serata su Rai 1, dove da una stanza d'albergo intervista nel corso delle 6 puntate 12 donne famose. Nello stesso periodo esordisce su Rai Radio 2 conducendo il programma \"Al posto del Cuore\", al fianco della scrittrice Laura Campiglio. A gennaio 2019 \u00e8 ancora una volta la padrona di casa al venerd\u00ec sera su Rai 1 di \"Superbrain - Le supermenti\". In estate conduce su Rai 1 la 31\u00aa edizione del \"Premio Bellisario\" e la seconda stagione della trasmissione \"Non disturbare\", entrambe in onda su Rai. Dal 21 novembre 2020 \u00e8 tornata in onda su Rai 2 con il talk show \"Il filo rosso\". \nNel settembre 2021 conduce la domenica con Simona Ventura il talk show \"Citofonare Rai 2\"\nControversie.\nIl 28 gennaio 2015 \u00e8 stata depositata la sentenza n. 4158 della Cassazione con la quale Paola Perego \u00ab\u00e8 stata condannata ai fini civili dalla Corte suprema di cassazione a risarcire i danni da diffamazione\u00bb a causa di un insulto, da lei pronunciato a \"Verissimo\" durante la puntata del 16 maggio 2006, contro alcune persone a quel tempo sospettate e arrestate, ma che in seguito sono state del tutto scagionate, di aver commesso un reato.\nNel marzo 2017 \u00e8 stata al centro di una polemica, dopo una grafica sulle \"donne dell'est\" mostrata nel suo programma \"Parliamone... sabato\", giudicata come sessista e che ha causato l'immediata chiusura della trasmissione. Pochi giorni dopo, la Perego si \u00e8 difesa dalle accuse in un'intervista esclusiva a \"Le Iene\", nel quale incolpa i vertici della Rai che avevano approvato la lista incriminata.\nNell'agosto 2018 \u00e8 stata al centro di numerose critiche per aver auspicato, nel programma \"Al Posto del Cuore\" (su Rai Radio 2), l'estinzione delle persone asessuali etichettandole come \"malate\" e \"morbose\".\nVita privata.\nIl primo marito della Perego fu il calciatore Andrea Carnevale, da lei conosciuto a met\u00e0 degli anni ottanta: la coppia ha avuto due figli (Giulia e Riccardo), ma nel 1997 la Perego chiese il divorzio. Dopo dieci anni di fidanzamento, il 25 settembre 2011 Paola Perego si \u00e8 sposata con il suo compagno e agente Lucio Presta.\nTra l'ottobre ed il novembre 2020 Paola Perego \u00e8 stata colpita dal COVID-19. Per la stessa malattia, il 28 dicembre 2020 muore il padre Pietro.\nAltre attivit\u00e0.\nPaola Perego \u00e8 socia di Arcobaleno Tre (agenzia del manager e marito Lucio Presta), di cui possiede una quota del 20% del capitale sociale. Dal 2007 la Perego \u00e8 testimonial dell'AIRC, \u00e8 testimonial con Gianluca Zambrotta dell'AISM e sostiene la \"Fism\", l'associazione \"Donne oltre\"; dal 2012 la Perego \u00e8 testimonial per \"Brianza per il cuore\".\nDopo l'esordio come attrice nel 2010 interpretando il ruolo di una famosa conduttrice assassinata in una puntata della fiction di Canale 5 \" Distretto di Polizia 10\", la Perego \u00e8 stata protagonista su Canale 5 del film per la televisione \"L'una e l'altra\" con Barbara De Rossi e Christopher Lambert: il film, girato nell'estate 2011, and\u00f2 in onda il 25 maggio 2012.\nIl 12 maggio 2020 \u00e8 uscito il suo libro, intitolato \"Dietro le quinte delle mie paure. Come gli attacchi di panico mi hanno cambiato la vita.\""}
{"id": "230555", "revid": "287204", "url": "https://it.wikipedia.org/wiki?curid=230555", "title": "Dan Swano", "text": ""}
{"id": "230558", "revid": "339392", "url": "https://it.wikipedia.org/wiki?curid=230558", "title": "Ki\u0161inev", "text": ""}
{"id": "230563", "revid": "12290", "url": "https://it.wikipedia.org/wiki?curid=230563", "title": "PcBSD", "text": ""}
{"id": "230564", "revid": "1442080", "url": "https://it.wikipedia.org/wiki?curid=230564", "title": "Satyricon (programma televisivo)", "text": "Satyricon \u00e8 stato un variet\u00e0 televisivo satirico scritto e interpretato da Daniele Luttazzi, con la regia di Franza di Rosa. And\u00f2 in onda con cadenza settimanale (salvo sospensione di una puntata, in seguito a polemiche) in seconda serata su Rai 2 da gennaio ad aprile 2001. Nonostante ascolti con punte di sette milioni e mezzo di telespettatori, il CDA Rai lo tolse dal palinsesto per la stagione successiva.\nIspirato ai talk show notturni americani, un genere introdotto in Italia da Luttazzi nel 1999 con \"Barracuda\" (Italia 1), Satyricon era caratterizzato da un monologo iniziale di battute satiriche sull'attualit\u00e0 politica, sociale e culturale, e da tre interviste a singoli ospiti, il tutto intervallato da sketch e rubriche comiche.\nCaratteristiche.\nParodia del talk show di Letterman.\nSatyricon era una parodia del Letterman show, di cui riprendeva struttura e rubriche per fare satira sulla realt\u00e0 italiana e raccontare le vicende di un conduttore di talk show che tradisce la fidanzata con la segretaria. Il programma \u00e8 depositato in SIAE come sitcom.\nLo specchio scenografico.\nLa scenografia era caratterizzata da un ampio specchio che, posto alle spalle del conduttore, rifletteva pubblico e telecamere. Come fu notato dal critico teatrale Gianfranco Capitta, quello specchio, nel far s\u00ec che i telespettatori vedessero contemporaneamente due realt\u00e0, quella diretta e quella riflessa, era una metafora del tema del \"doppio\", in questo caso applicato al comico e all'ironia.\nTemi e linguaggio.\nSatyricon utillizzava temi e linguaggio espliciti. La cosa era dichiarata dallo slogan iniziale, che in ogni puntata recitava:\n\"Attenzione!\"\nA questo proposito, Gianpiero Gamaleri, membro del CDA Rai, in un articolo su \"il Giornale\" si \"autoiscrisse\" alla \"categoria degli imbecilli\", e defin\u00ec quello di Luttazzi un \u00ab\"umorismo inquinante\"\u00bb.\nContenuti.\nI monologhi di apertura.\nNei monologhi di apertura, della durata di 10-15 minuti, Luttazzi commentava con battute satiriche i fatti d'attualit\u00e0, con particolari riferimenti alla campagna elettorale in corso e alle polemiche sulla trasmissione.\nGli sketch.\nLe varie parti del programma era punteggiate da siparietti di comicit\u00e0 straniante (\"Luttazzi babysitter\", \"Crimini domestici\", \"Paranoia silenziosa\") o di satira religiosa (\"Esche insolite\") o buffi (\"Lo scherzo\", \"Lo stagista\", \"L'effetto vetri-rotti\"). Quando erano umoristici, avevano per protagonista l'ospite da intervistare (come ne \"Il cameriere smemorato\", riscrittura di un celebre sketch di Steve Martin, che Luttazzi fa interpretare da Nando Paone e dalla prima ospite di quella puntata, Laura Morante).\nUno degli sketch che suscit\u00f2 scandalo fu quello della coprofagia, proposto da Luttazzi come risposta ironica al consigliere del CDA Rai Alberto Contri, che, in un'intervista al \"il Messaggero\", si augurava che il comico, di provocazione in provocazione, arrivasse a mangiare merda.\nRubriche.\nPop-up Tg.\nLuttazzi presentava la rubrica come un modo per rendere pi\u00f9 interessanti i telegiornali, a suo dire insopportabili perch\u00e9 \"ansiogeni, sempre pieni di notizie drammaticissime sulle quali non si pu\u00f2 mai intervenire\".\nVeniva quindi mostrata una serie di brevi primi piani di noti giornalisti mentre conducevano il telegiornale. Le loro parole venivano coperte dalla canzone \"Upside Down\", hit degli anni ottanta di Diana Ross, mentre comparivano in sovrimpressione delle nuvolette (i pop-up appunto) con scritte buffe. Ad esempio su David Sassoli \"\"A causa di una storia troppo lunga da spiegare, ha un'erezione ogni volta che sente la sirena di un'ambulanza\", o su Lilli Gruber \"In giro la riconosci per la sua pelliccia di dalmata\". La rubrica terminava sempre con Bruno Vespa, al quale veniva riservata sempre la battuta pi\u00f9 feroce. In particolare una, \"Prende il Viagra. Per non pisciarsi sulle scarpe\"\", suscit\u00f2 le ire del giornalista, che minacci\u00f2 di querela.\nConosci l'attualit\u00e0.\nRiproposizione della rubrica \"Know you current events\" del \"David Letterman Show\", \u00e8 un pretesto per fare battute su una notizia della settimana.\nNotizie dal futuro.\nDoppiato sulle immagini di un telegiornale della CCTV-4, propone battute surreali sul futuro. Esempi: \"Il nuovo papa, Ringo diciottesimo, scriver\u00e0 un'enciclica contro la contraccezione. Comincer\u00e0 con la frase: \"non solo la contraccezione \u00e8 moralmente sbagliata, ma coi profilattici non si sente nulla\".\"\nInterviste.\nTra gli ospiti intervistati a Satyricon vi furono politici (Piero Fassino, Antonio Di Pietro, Marco Pannella), intellettuali (Gianni Baget Bozzo, Paolo Flores d'Arcais, Massimo Cacciari, Luciana Castellina), giornalisti (Marco Travaglio), esponenti della massoneria (Giuliano Di Bernardo), stilisti (Kean Etro), artisti (Dario Fo, Vinicio Capossela, Lando Buzzanca, Laura Morante, Franco Califano, Riccardo Cocciante, Stefania Rocca, Gianmaria Testa, Valeria Golino, Pippo Baudo, Zeudi Araya), sportivi (Andrea Lucchetta) e soubrettes televisive (Anna Falchi, Barbara Chiappini, Samantha De Grenet, Giorgia Surina).\nL'intervista a Dario Fo.\nSin dalle prime puntate, alcuni politici e giornalisti avevano criticato la trasmissione, accusando Luttazzi di cattivo gusto e di non fare satira, ma informazione (\u00abLa satira deve deformare, non informare\u00bb, Mario Landolfi. Per rispondere a tali polemiche, Luttazzi invit\u00f2 il premio Nobel per la letteratura Dario Fo perch\u00e9 spiegasse cos'\u00e8 la satira. Fo d\u00e0 una breve definizione di satira quale \"aspetto libero, assoluto, del teatro\" e ricorda la battuta di \"un grandissimo uomo di teatro\" il quale diceva \"prima regola nella satira, non ci sono regole\". Poi affronta il tema del cattivo gusto, ricordando l'opera \"La parpaia topola\", in cui partendo da elementi triviali si giunge alla poesia. Quindi, in riferimento alle polemiche scaturite dallo sketch in cui Luttazzi faceva uno spuntino a base di cacca, cita alcune delle opere classiche satiriche e loro autori in cui si fa uso di questo elemento: Ruzante, \"la fame dello Zanni\", un canovaccio in cui Arlecchino si cala le brache e lancia la cacca (finta) addosso al pubblico, e un pezzo in cui San Francesco usa la cacca come termine morale elevato, in contrasto con l'avidit\u00e0 e la violenza del potere del Papa Innocenzo III.\nFo chiarisce infine la differenza fra la satira e lo sfott\u00f2. Fo afferma che lo sfott\u00f2 \u00e8 la presa in giro bonaria, priva della dimensione morale e quindi reazionaria perch\u00e9 contribuisce a mantenere lo status quo; la satira invece ha sempre una dimensione morale, \u00e8 liberatoria e mostra l'ipocrisia e la violenza del potere. Viene affrontato anche il tema del rapporto fra satira e potere, e di come essa possa agire sulla storia. Fo afferma che la satira \u00e8 sempre stata temuta dai potenti, perch\u00e9 molte volte ha causato la presa di coscienza delle classi minori. Come esempi cita l'autore Luciano di Samosata, la legge \"De contra jugulatores obloquentes\" (Contro i giullari sparlatori infami) che Federico II di Svevia aveva istituito contro i giullari, e l'opera \"Rosa fresca aulentissima\" di Cielo d'Alcamo.\nL'intervista a Marco Travaglio.\nUno degli episodi pi\u00f9 discussi \u00e8 stata l'intervista al giornalista Marco Travaglio. Questi, da circa un mese, aveva pubblicato il libro \"L'odore dei soldi\", scritto con Elio Veltri, in cui si riferiva di ci\u00f2 che stava emergendo in alcuni processi a carico di Marcello Dell'Utri (condannato poi in primo grado a nove anni per concorso esterno in associazione mafiosa), e che riguardava anche l'origine delle fortune di Silvio Berlusconi, il candidato premier del centrodestra alle elezioni che si sarebbero tenute da l\u00ec a due mesi. Nell'intervista Travaglio parla dei documenti processuali citati nel libro, che sollevavano dei dubbi su possibili rapporti di Berlusconi e Dell'Utri con la Mafia. Gli episodi pi\u00f9 eclatanti oggetto delle discussione furono: la sconosciuta origine dei 113 miliardi ricevuti dalla Fininvest di Berlusconi tra il 1978 e il 1983 e che diedero una grande spinta alla sua carriera imprenditoriale, i sospetti di riciclaggio di denaro sporco della mafia nella Banca Rasini, della presenza del boss mafioso Vittorio Mangano nella casa di Berlusconi tra il 1974 e il 1976, le presunte dichiarazioni in cui tra il 1992 e il 1993 Berlusconi confidava di temere di essere accusato di essere mafioso. Nell'intervista, Travaglio rivolge anche delle critiche ai giornalisti italiani, in quanto \"in Italia abbiamo inventato questo genere letterario dell'intervista senza domande, almeno quando il politico \u00e8 l'ospite\", e cita il caso dell'ultima video-intervista a Paolo Borsellino, registrata pochi giorni prima che venisse ucciso dalla mafia e che tutti i conduttori si erano rifiutati di trasmettere in prima serata. In questa intervista Borsellino parlava di Mangano, Dell'Utri e delle presunte partite di droga. Si parla inoltre del Conflitto di interessi, citando di come Mediaset benefici\u00f2 della Legge Tremonti, e delle differenze tra l'Italia e l'Inghilterra quanto a conseguenze per i politici coinvolti in scandali giudiziari, citando il caso del dirigente Jonathan Aitken, finito in carcere e stroncato politicamente per aver mentito su chi avesse pagato un conto d'albergo di 3 milioni della figlia.\nControversie.\nAccuse di cattivo gusto.\nSin dalla prima puntata, dove Luttazzi termin\u00f2 l'intervista ad Anna Falchi con una gag in cui la invitava a togliersi le mutandine da mettere all'asta per una causa benefica (un aiuto al bracchetto Snoopy, \"malato di cancro\") e infine annusandole, Satyricon fu accompagnato da critiche di \"cattivo gusto\". Queste raggiunsero l'acme dopo la puntata in cui Luttazzi mangi\u00f2, con coltello e forchetta, un dolce a forma di escrementi servito da Edelweiss su un piatto d'argento.. Secondo la giornalista Norma Rangeri, gli attacchi e le richieste di chiusura del programma usavano lo sketch della coprofagia come un pretesto, mentre il vero bersaglio era la libera discussione su fede, obbedienza e chiesa cattolica con Paolo Flores d'Arcais. Aldo Grasso del \"Corriere della Sera\" afferm\u00f2 che \u00absu Daniele Luttazzi si \u00e8 ecceduto in condanne moralistiche (...) per molti commentatori in Rai \u00e8 meglio rubare che dire parolacce\u00bb. Fu l'episodio della trasmissione che suscit\u00f2 maggiore scalpore, insieme con l'intervista a Marco Travaglio. Luttazzi spieg\u00f2 che si era trattato \u00abdi un gesto \"cristico\", assumevo su di me la merda del mondo e della televisione.\u00bb\u00abIo non ammicco e non alludo mai: faccio e dico. Il doppio senso sessuale \u00e8 veramente volgare. Per questo trovo il Bagaglino insopportabile.\u00bb \u00abIl buon gusto \u00e8 da sempre il pretesto con cui i censori tappano la bocca alla satira.\u00bb\nIn seguito allo scandalo, il direttore di Rai 2 decise di sospendere provvisoriamente il programma. La sera seguente, ospite della puntata de \"Il raggio verde\" di Michele Santoro dedicata a satira, TV e polemiche, Freccero annunci\u00f2 che Satyricon sarebbe tornato regolarmente in onda.\nLa polemica sul rapporto fra satira e politica.\nIl vignettista Giorgio Forattini accus\u00f2 Luttazzi di fare \u00ab\"propaganda politica unilaterale\"\u00bb, e per sostenere questa tesi port\u00f2 come esempio il fatto che Luttazzi \u00abha preso di mira il cancro di Berlusconi, ma non ha mai parlato delle emorroidi di Mussi\u00bb. Alla puntata successiva, Luttazzi replic\u00f2: \u00abLa risposta \u00e8 semplice: non sapevo che Mussi avesse le emorroidi. La domanda a questo punto \u00e8 un'altra: come fa a saperlo Forattini?\u00bb. Luttazzi ricorda nelle interviste che la satira \u00e8 faziosa dai tempi di Aristofane e che l'autore satirico esprime un suo punto di vista.\nLe querele.\nCremonini.\nL'industriale Cremonini querel\u00f2 Luttazzi per aver riportato il 7 febbraio 2001, nel corso della quinta puntata del programma, una notizia del \"Corriere della Sera\". Riguardava alcune indagini dei NAS, che avevano portato al sequestro di un capannone Inalca a Rieti, con 130 quintali di carni avariate, Secondo gli inquirenti queste carni venivano lavorate di notte per ricavarci chiss\u00e0 cosa, e Cremonini era stato denunciato per responsabilit\u00e0 in tali traffici. Luttazzi ha vinto la causa contro il Gruppo Cremonini, dato che si era limitato a citare una notizia letta su un quotidiano e a farci una battuta in riferimento al dolce al cioccolato a forma di escremento. Cremonini gli aveva chiesto 120 miliardi di danni.\nBerlusconi, Fininvest, Mediaset, Forza Italia.\nDopo la fine di Satyricon, Luttazzi, Travaglio, la RAI, il direttore di rete Carlo Freccero e il produttore Bibi Ballandi vengono querelati dai legali di Silvio Berlusconi, della Fininvest, di Mediaset, di Forza Italia e dell'ex-ministro Giulio Tremonti, per un totale di dieci cause di risarcimento. Oggetto del contendere l'intervista a Marco Travaglio.\nLa richiesta di Berlusconi per 20 miliardi di lire di danni \u00e8 stata rigettata nell'ottobre 2005.\nIl 14 gennaio 2005 il tribunale di Roma, nella persona del giudice unico Massimo Corrias, emette sentenza di assoluzione per i vari imputati (Luttazzi, Travaglio ecc.), poich\u00e9 i fatti contestati sono reali e non costituiscono diffamazione, e condanna Silvio Berlusconi in sede civile al risarcimento di circa 17.000 euro di spese processuali per ciascuno dei quattro imputati.\nLuttazzi ha vinto anche le cause intentategli da Mediaset, Fininvest e Forza Italia.\nLe censure.\nDopo le polemiche seguite all'intervista di Luttazzi a Marco Travaglio su Berlusconi e Dell'Utri, il programma viene sospeso per una settimana. Nel 2002, diventato presidente del Consiglio, Berlusconi metter\u00e0 Luttazzi all'indice insieme con Enzo Biagi e Michele Santoro. Da allora Luttazzi non ha pi\u00f9 lavorato in Rai. \nDopo la vittoria alle elezioni del 2001, durante una visita di stato in Bulgaria del 18 aprile 2002 Berlusconi dichiara:\nA questa dichiarazione, (nota come \"diktat bulgaro\"), Luttazzi risponde in uno dei suoi spettacoli con la battuta:\nIntervistato da Curzio Maltese, Luttazzi ha cos\u00ec descritto la puntata con Travaglio: \u00abMa che cosa ho fatto in fondo? Ho fatto qualche domanda. In una democrazia le domande sui personaggi pubblici sono lecite. Siamo in democrazia, no? Lo ripeto soprattutto per quelli che da gioved\u00ec mi controllano il telefono\u00bb. In un'intervista rilasciata ad \"Articolo 21\" Luttazzi ha affermato che \u00abIn realt\u00e0, Berlusconi, censurando noi ha censurato i milioni di persone che ci guardavano: e questo \u00e8 inaccettabile. La Rai \u00e8 pubblica, non sua\u00bb.\nAltre.\nStefania Craxi.\nLe taglienti battute sul ritorno dei socialisti suscitarono le ire di questi ultimi, in particolare di Stefania Craxi e dell\"'Avanti!\".\nIl Foglio.\nDue giornalisti de \"Il Foglio\" di Giuliano Ferrara, Christian Rocca, sostennero che \"Satyricon\" copiasse il format dal \"David Letterman Show\". Luttazzi ha commentato che \"Satyricon\" era una parodia del \"Late Show\" di Letterman."}
{"id": "230565", "revid": "2128848", "url": "https://it.wikipedia.org/wiki?curid=230565", "title": "Pthirus pubis", "text": "Il pidocchio del pube (\"Pthirus pubis\" ), volgarmente noto anche come piattola per la sua forma schiacciata, \u00e8 un insetto parassita dell'uomo.\nMorfologia e abitudini.\nGli esemplari adulti sono grandi 2-3 mm. La forma del corpo \u00e8 arrotondata, con sei zampe uncinate, testa ovaloide con due grandi antenne laterali e corpo munito di escrescenze pelose. Il colore \u00e8 biancastro, quasi vetrificato. Sono state notate varianti cromatiche di \"adattamento\" alle varie etnie della specie umana (per esempio di colore marrone in Africa).\nDopo l'accoppiamento le femmine depongono giornalmente da 4 a 10 uova, dette l\u00e8ndini, di forma allungata e colore biancastro. Le lendini sono attaccate ai peli dalla genitrice mediante la saliva che contiene composti cheratinici, pertanto la lendine \u00e8 resistente sia all'acqua sia alle spazzole, ma non all'acido acetico diluito e caldo. Dalle lendini si formano, dopo tre cicli evolutivi della durata di una o due settimane, i parassiti adulti.\nPropagazione.\nQuesti insetti si trasmettono per contatto diretto (in letti poco puliti, spogliatoi pubblici) e colonizzano principalmente la zona genitale. In parassitosi intense si possono localizzare anche nei peli delle gambe, del petto e nel cavo ascellare.\nClinica.\nL'unico sintomo riscontrabile dall'essere umano \u00e8 il prurito, dovuto alla saliva anticoagulante iniettata durante il pasto e a piccole infezioni localizzate.\nInoltre, si possono osservare le feci del pidocchio come masserelle puntiformi color ruggine sulla cute o sugli indumenti intimi e talvolta anche piccolissime macchie di sangue color rosso scuro.\nRaramente compaiono macchie o chiazze bluastre (macule cerulee) sull'addome o sul tronco, dovute all'azione del secreto salivare del parassita sul sangue dell'ospite.\nCiclo vitale.\n\"Pthirus pubis\" attraversa tre stadi vitali:\nRimedi.\nIl rimedio pi\u00f9 efficace \u00e8 costituito da farmaci a base di permetrina e malathion, efficaci sia contro i parassiti adulti sia contro le lendini. Il trattamento va ripetuto ogni 7-10 giorni fino alla completa disinfestazione delle zone colpite, avendo cura di lavare ad alta temperatura (almeno 90\u00a0\u00b0C) tutti gli indumenti venuti a contatto con le zone colpite.\nSolitamente rasare le zone colpite e quelle limitrofe favorisce la cura farmacologica, poich\u00e9 diminuisce la possibilit\u00e0 dei pidocchi di spostarsi verso zone non trattate."}
{"id": "230567", "revid": "339392", "url": "https://it.wikipedia.org/wiki?curid=230567", "title": "Pidocchi del pube", "text": ""}
{"id": "230572", "revid": "287204", "url": "https://it.wikipedia.org/wiki?curid=230572", "title": "Dreaming", "text": ""}
{"id": "230573", "revid": "38120", "url": "https://it.wikipedia.org/wiki?curid=230573", "title": "The Dreaming", "text": ""}
{"id": "230574", "revid": "339392", "url": "https://it.wikipedia.org/wiki?curid=230574", "title": "Piattola", "text": ""}
{"id": "230575", "revid": "1887901", "url": "https://it.wikipedia.org/wiki?curid=230575", "title": "Rania di Giordania", "text": "Biografia.\nInfanzia e giovinezza.\nR\u0101niy\u0101 al-Y\u0101s\u012bn \u00e8 nata in Kuwait da genitori palestinesi originari di Tulkarem. Ha frequentato nel Kuwait la \"New English School\", e successivamente ha conseguito la laurea in Gestione di Impresa presso l'Universit\u00e0 Americana del Cairo. Subito dopo la laurea nel 1991, R\u0101niy\u0101 ha lavorato presso il gruppo finanziario \"Citibank\", prima di essere assunta nella sede giordana della \"Apple\".\nMatrimonio.\nR\u0101niya ha incontrato per la prima volta il re di Giordania, \u02bfAbd All\u0101h bin (variante orientale di \"Ibn\") al-\u1e24usayn, quando era ancora principe, a una cena organizzata dalla sorella di lui, nel gennaio del 1993. Entrambi i reali hanno raccontato in diverse interviste che il loro \u00e8 stato un vero e proprio colpo di fulmine. \nDue mesi pi\u00f9 tardi, la coppia ha annunciato il proprio fidanzamento e il 10 giugno 1993 si \u00e8 sposata. L'abito che la regina Ranya ha usato per le nozze \u00e8 diventato iconico: firmato dal brand di lusso Elie Saab Haute Couture. Il vestito era estremamente lussuoso ed era adornato da una finitura dorata, un soprabito ricco di ricami e un'ampia gonna.\nQuando il marito \u00e8 salito al trono, R\u0101niy\u0101 ha assunto il titolo di regina.\nNell'aprile 2021 il regno ha rischiato un colpo di stato organizzato da un fratellastro del re, Hamzah bin Hussein, che con l'aiuto di alcuni militari avrebbe organizzato un golpe per rovesciare la famiglia reale e subentrare all'erede naturale. In seguito al tentativo sventato, la Regina R\u0101niy\u0101 ha dovuto vivere per qualche tempo sotto stretta sorveglianza.\nRegina di Giordania.\nDa regina, R\u0101niy\u0101 si \u00e8 battuta per migliorare la condizione delle donne in Giordania, e in genere in tutti i paesi islamici. Ha ricevuto il titolo onorario di Colonnello delle Forze Armate Giordane il 9 giugno del 2004.\nNel 2005 \u00e8 stata considerata, dal \"magazine\" britannico \"Harpers and Queens\" come\nuna delle regine pi\u00f9 belle del secolo.\nSi occupa di numerose attivit\u00e0 nel suo paese come:\nLa regina \u00e8 membro di numerose organizzazioni, e spesso si occupa personalmente delle loro attivit\u00e0:\n\u00c8 proprietaria del cavallo da galoppo New Approach.\nIniziative internazionali.\nA livello internazionale la regina R\u0101nia \u00e8 membro di numerose organizzazioni:\nDiscendenza.\nR\u0101niy\u0101 e Abd Allah II di Giordania hanno quattro figli:\nSostegno ai diritti umani.\nLa regina R\u0101nia \u00e8 stata una dei primi personaggi pubblici a scendere in prima linea nella lotta all'Isis, definendo il movimento un traditore degli ideali islamici e schierandosi contro ogni forma di estremismo. La Regina \u00e8 conosciuta per la sua attenzione ai diritti umani e alle cause umanitarie, tanto che nel 2009 \u00e8 stata inserita nell'albo delle personalit\u00e0 femminili pi\u00f9 potenti del mondo da Forbes, per quanto riguarda il suo ruolo di attivista. La regina \u00e8 da sempre impegnata nelle cause umanitarie pi\u00f9 importanti, come ad esempio il sostegno della condizione della donna in Giordania e nei paesi islamici. Anche per questo \u00e8 sempre stata amata dal suo popolo e ammirata in tutto il mondo.\nIcona di stile.\nLa Regina R\u0101niy\u0101 \u00e8 stata definita tra le regine pi\u00f9 belle dell'ultimo secolo, grazie a questo e al suo stile garbato ma raffinato, \u00e8 subito diventata un'icona di stile amatissima nel mondo della moda. Le sue scelte di outfit dettano spesso le nuove tendenze, e alla regina sono state dedicate numerose copertine. Da grande appassionata di moda \u00e8 una assidua frequentatrice delle Settimane della moda internazionali, ed \u00e8 spesso presente ad eventi mondani. "}
{"id": "230576", "revid": "1305772", "url": "https://it.wikipedia.org/wiki?curid=230576", "title": "American Life (singolo)", "text": "American Life \u00e8 una canzone della cantautrice statunitense Madonna, pubblicata nel 2003. \u00c8 stato il primo singolo estratto dall'album omonimo.\nDescrizione.\nNella canzone Madonna celebra il famoso \"sogno americano\" e si cimenta in un rap in cui parla della sua vita lussuosa in cui dichiara: \"Non sono n\u00e9 cristiana n\u00e9 ebrea\" smentendo le voci secondo le quali, essendo diventata una seguace della Kabbalah, sarebbe diventata ebrea.\nIl brano, scritto e prodotto da Madonna e Mirwais Ahmadza\u00ef, \u00e8 stato pubblicato in una nuova versione sull'EP \"Remixed &amp; Revisited\" uscito nel 2003.\nPubblicazione.\nL'uscita del singolo \"American Life\" ha anticipato di un mese quella dell'album. \u00c8 arrivato alla prima posizione in tre Paesi, mentre nel Regno Unito ha raggiunto la seconda posizione. Come b-side \u00e8 stata scelta \"Die Another Day\" in varie versioni remixate, a differenza della versione del singolo. La copertina del singolo, cos\u00ec come quella dell'album, raffigura Madonna in versione Che Guevara.\nAccoglienza.\nNel 2004, la rivista \"Blender\" ha stilato \"American Life\" al nono gradino delle 50 canzoni pi\u00f9 brutte di sempre, affermando che Madonna \"rivisita l'era di \"Material Girl\" con una satira al consumismo e al vuoto spirituale... a cui si accompagna il rap pi\u00f9 disarmante mai registrato. Nervoso e discontinuo, fa sembrare Debbie Harry calma come Jay-Z. Il momento peggiore arriva quando \"dopo il rap, Madonna canta 'niente \u00e8 come sembra', in una maniera prosciugata di qualsiasi sincerit\u00e0\". \"Stylus Magazine\" ha sostenuto che \"quando una delle donne pi\u00f9 ricche al mondo si lamenta del consumismo e della crisi di valori del mondo dello spettacolo... sembra ipocrita anzich\u00e9 perspicace; si scaglia contro la vita che essa stessa conduce\".\nIl video.\nPrima versione.\nIl video musicale di \"American Life\" \u00e8 ambientato durante un'ironica sfilata di moda in cui i modelli sono vestiti da soldato ed include scene violente di guerre, esplosioni e morti. Nel finale del video Madonna fa irruzione alla sfilata vestita da soldato e lancia una bomba a mano che viene raccolta dal presidente George W. Bush, il quale la usa per accendersi un sigaro. Il messaggio che la popstar tenta di lanciare mediante queste crude immagini \u00e8, come lei stessa a suo tempo ha dichiarato, un messaggio contro le stragi nel mondo e soprattutto un invito alla pace, unica ed utopica soluzione grazie alla quale sar\u00e0 possibile evitare tutte le cruente vicende che stanno sporcando il nostro secolo. Pochi giorni prima dell'uscita, tuttavia, il video viene ritirato in segno di rispetto verso i soldati che si trovano in missione militare in Iraq.\nNonostante ci\u00f2, questa versione viene pubblicata due anni pi\u00f9 tardi all'uscita prevista, ovvero il 22 aprile 2005.\nSeconda versione.\nIl video di \"American Life\" viene sostituito da uno pi\u00f9 semplice in cui Madonna appare in un costante primo piano, dove sullo sfondo si succedono in sequenza tutte le bandiere del mondo."}
{"id": "230579", "revid": "339392", "url": "https://it.wikipedia.org/wiki?curid=230579", "title": "Piattole", "text": ""}
{"id": "230580", "revid": "125339404", "url": "https://it.wikipedia.org/wiki?curid=230580", "title": "Moto Morini", "text": "Moto Morini \u00e8 una casa motociclistica italiana. Fondata a Bologna nel 1937, ha sede a Trivolzio (PV). Lo stabilimento precedente, occupato dagli anni duemila e lasciato nel maggio del 2014, si trovava a Casalecchio di Reno (BO).\nPer scelta strategica la societ\u00e0 si posiziona negli anni Duemila in una nicchia di mercato di alto livello sia come componentistica che qualit\u00e0 produttiva: produce infatti artigianalmente con processi industriali, assemblando le moto interamente a mano sia per la rete di dealer che anche su richiesta dei clienti, potendo quindi personalizzare ogni esemplare in stile one-off. Nell'ottobre 2018 la societ\u00e0 Autjann, holding della famiglia Jannuzzelli, ne cede l'intero capitale al gruppo cinese Zhongneng Vehicle Group, che ne diventa proprietaria.\nStoria.\nDalle origini al 1993.\nNel 1925 Mario Mazzetti, che aveva progettato e costruito una moto di 125 cm\u00b3, la \"MM 125 cc\", prende come socio Alfonso Morini il quale corre e vince per lungo tempo diverse competizioni ufficiali e conquista diversi record mondiali.\nNel 1937 Alfonso Morini decide di intraprendere in proprio l'attivit\u00e0 di costruttore di moto e si fa liquidare da Mario Mazzetti. Viene fondata la \"Moto Morini\" - con sede a Bologna, in via Malvasia - che all'inizio della sua attivit\u00e0 si dedica alla costruzione di motocarri e motori, per rispettare l'accordo assunto con l'ex socio Mazzetti di non produrre motocicli.\nNel 1939 la Morini si afferma nel settore con \"lM610\", robusto motocarro con trasmissione a cardano, lubrificazione a carter secco e cambio separato. Ancora una volta \u00e8 la guerra a fermare Alfonso, che si trova costretto a convertire la fabbrica per la costruzione bellica, cosa che continua sino al 1943, quando un bombardamento rade al suolo l'edificio.\nAppena finita la guerra la sede viene spostata in via Berti. Alfonso Morini ricomincia subito a lavorare alle moto che ha sempre amato, riprende l'attivit\u00e0 nel 1946 a Bologna in via Berti, e presenta la \"T125\", monocilindrica di 125\u00a0cm\u00b3 2 tempi (ispirata alla tedesca DKW RT 125. \u00c8 un successo immediato. Nel 1947 nasce la \"T125 Sport\".\nDa ex pilota e valido progettista qual era, essendo le competizioni l'unico mezzo allora esistente di pubblicizzare un marchio, Alfonso Morini non perde tempo e comincia a gareggiare. Gi\u00e0 l'anno successivo, il 1948, Raffaele Alberti si laurea campione italiano Motoleggere pilotando una Moto Morini \"125 Competizione\". L'anno successivo il successo viene ripetuto con Umberto Masetti. Questa moto, monocilindrica a 4 tempi gi\u00e0 allora capace di girare a 10.000 giri/min, nel Motomondiale 1952 regala i primi successi del Campionato Mondiale nel Gran Premio delle Nazioni e nel Gran Premio di Spagna, grazie a Emilio Mendogni.\nQuesti validi motori a 4 tempi arrivano anche sulle moto di serie, la cui prima espressione \u00e8 la \"175\".\n\u00c8 il 1955 quando le incrementate necessit\u00e0 produttive derivanti dai successi commerciali costringono la Moto Morini a spostarsi in un nuovo sito produttivo, sempre a Bologna, in via Bergami.\nDalla \"175\" deriva la \"Settebello Aste Corte\", alla cui guida il debuttante Giacomo Agostini, destinato a divenire un campione di motociclismo, conquista il campionato cadetti nel 1962 e, nell'anno successivo, i campionati italiani di velocit\u00e0 Juniores e della Montagna.\nContemporaneamente Alfonso Morini, Dante Lambertini e Nerio Biavati sviluppano la \"250 Bialbero\", che nel 1958 vince il Nazioni con Mendogni ed \u00e8 seconda con Zubani. Nel 1960 alla guida della \"250 Bialbero\" arriva Tarquinio Provini, che nei due anni successivi si laurea campione italiano. Nel Motomondiale 1963 la Moto Morini si cimenta nella classe 250 del campionato mondiale, contro le allora imbattibili Honda. Il sogno di vincere il Campionato Mondiale sfuma per\u00f2 per soli due punti, a causa del ristretto budget aziendale che non consente la partecipazione ad alcune gare e ad un banale malanno di Tarquinio Provini all'ultima gara.\nPer quanto riguarda la produzione di serie, negli anni sessanta conoscono grande diffusione la \"Sbarazzino 100\" e la \"Corsaro 125\", moto concepite per l'utilizzo stradale. Ma l'anima sportiva Moto Morini emerge nuovamente quando da quest'ultima viene derivata la \"Corsaro Veloce\", che verr\u00e0 poi declinata in numerose varianti sportive (la \"Competizione\", la \"Sport\", la \"Lusso\", la \"Super Sport\", la \"Country\", la \"Regolarit\u00e0\", quest'ultima vincitrice della Sei Giorni Internazionale del 1966 in Svezia e dei Campionati Italiani Regolarit\u00e0 del 1967 e 1968). Anche il motore viene rivitalizzato incrementandone la cilindrata a 150\u00a0cm\u00b3 e conseguentemente le prestazioni, affiancato da un modello d'ingresso di cilindrata inferiore, il \"Corsarino 48\".\nProprio il \"Corsarino\", prodotto e venduto in diversi modelli (Z, ZZ, ZT, Scrambler e Super Scrambler) ininterrottamente dal 1963 al 1977, diventa uno dei modelli pi\u00f9 popolari della casa bolognese. Pur essendo un ciclomotore secondo la normativa italiana, era in realt\u00e0 costruito come una moto vera e propria con telaio a doppia culla e motore a 4 tempi, divenendo ben presto uno dei mezzi pi\u00f9 ambiti dai giovani dell'epoca. Di questa moto venne anche prodotta una versione con motore maggiorato a 60\u00a0cm\u00b3 (denominata \"Pirate\" o \"Twister\"), per l'esportazione negli USA.\nAlfonso Morini muore nel 1969, le redini della Moto Morini vengono prese dalla figlia Gabriella.\nNel 1970 arriva il progettista, il rinnovatore e l'anima stessa della Moto Morini negli anni a venire, Franco Lambertini, proveniente dalla Ferrari. Spesso indicato come \"ingegner Lambertini\", in realt\u00e0 sostenne solo pochi esami del corso di laurea e, nonostante le inesatte notizie di stampa al riguardo, non aveva alcun rapporto di parentela con l'omonimo tecnico del reparto corse.\nVede cos\u00ec la luce il nuovo propulsore pronto ad equipaggiare una lunga serie di motociclette che si faranno apprezzare in tutto il mondo per i successivi venti anni. L'architettura scelta \u00e8 quella del bicilindrico a V longitudinale con un angolo tra i due cilindri di 72\u00b0, un ottimo compromesso tra la soluzione pi\u00f9 equilibrata a V di 90\u00b0 e quella a V decisamente stretto, pi\u00f9 favorevole in termini di ingombro. La distribuzione ad aste e bilancieri ottimamente si sposa con le valvole parallele, e nei primi anni settanta, assai prima dell'affermazione definitiva delle distribuzioni a 4 valvole per cilindro, \u00e8 una soluzione che permette ancora di ricavare potenze specifiche sufficienti per i motori di serie.\nA conferma di ci\u00f2 basti ricordare che con poco pi\u00f9 di 100 CV/litro la 350 Morini si rivel\u00f2 la moto pi\u00f9 veloce della sua categoria, rimanendo tale per svariati anni. Questo bicilindrico vantava valide soluzioni, al tempo stesso all'avanguardia ed inusuali per l'epoca, come la cinghia per il comando della distribuzione (primo motore motociclistico al mondo ad impiegare questa soluzione) e la frizione multidisco a secco, prerogativa allora delle moto da competizione.\nViene presentato al Salone di Milano del 1971, creando grande clamore.\nL'anno successivo intorno a questo motore nasce la moto di maggior successo della storia della Moto Morini: la \"3 \u00bd\". A seguito del grandissimo successo riscontrato, la \"3 1/2\" viene affiancata nel 1974 dalla \"3 1/2 Sport\" dalle caratteristiche pi\u00f9 corsaiole, principalmente l'albero a camme pi\u00f9 spinto e il rapporto di compressione che passa da 9 a 10:1.\nMa una delle maggiori innovazioni di Lambertini fu il fatto di concepire il motore 350\u00a0cm\u00b3 come modulare, da cui con investimenti minimi derivarono numerosi altri progetti tra cui la \"125H\" e la \"250T\" con motore monocilindrico e le bicilindriche \"250J\", \"500 GT\", \"500 Sport\" e \"Sei-V\".\nNegli anni ottanta i vari modelli hanno subito numerosi aggiornamenti, soprattutto stilistici (si veda, per esempio, la \"350 K2\" del 1983), cercando di emulare le nuove tendenze del sol levante, e via via perdendo l'apprezzata e sobria linea classica italiana, ma riscuotendo in ogni caso un buon successo tra gli utenti pi\u00f9 legati ai contenuti che ai condizionamenti dalle mode.\nAd affiancare la linea delle stradali, nel frattempo ampliata con due monocilindriche da 125 e 250\u00a0cm\u00b3 e due bicilindriche da 250 e 500\u00a0cm\u00b3, si decide di approntare una 500 da enduro, la \"Camel\". Questa moto, capostipite di una lunga e fortunata serie (anche nella cilindrata di 350\u00a0cm\u00b3, chiamata \"Kanguro\"), dimostr\u00f2 ottime doti e permise agli appassionati del Marchio di emozionarsi nuovamente al suo apparire nelle nuove e seguitissime competizioni nel deserto come la Parigi-Dakar o la Sei Giorni 1981 all'Isola d'Elba, dove riscosse un bel successo davanti alle concorrenti Honda.\nRiprendendo la narrazione sulla produzione Moto Morini si arriva alla seconda met\u00e0 degli anni ottanta, quando, sempre grazie alla versatilit\u00e0 del suo propulsore, non ha problemi a seguire le nuove tendenze del mercato che vedono un calo nel settore enduro a favore dei modelli di stile U.S.A. conosciuti come Custom. Nasce cos\u00ec una nuova coppia di modelli, si tratta delle \"Excalibur\" nelle versioni 350 e 500\u00a0cm\u00b3 che diventano cos\u00ec le moto di punta della produzione Moto Morini.\nLa cessione a Cagiva.\nNel 1987 si realizza la cessione della Moto Morini ai fratelli Castiglioni, titolari del gruppo Cagiva, e gi\u00e0 proprietari del marchio Ducati.\nNel 1989 vengono poi presentate le \"New York\", sempre declinate nelle stesse due cilindrate, dalla linea meno estrema ma anche pi\u00f9 piacevole. Sempre in questi anni da un restyling delle precedenti \"Camel\" e \"Kanguro XE\" nasce l'ultima enduro della casa bolognese, la \"Coguaro\", che non ebbe una grande diffusione.\nQueste moto montano l'ultima evoluzione del bicilindrico bolognese, con cilindri a canna integrale trattata al nichel carburo di silicio ed un efficace motorino d'avviamento posto davanti al basamento, poich\u00e9 la soluzione adottata nelle precedenti versioni era critica e poco efficace.\nQuesta versione del propulsore equipaggia nel 1988 anche l'ultima 350 stradale, la \"Dart\" (costruita per i mercati esteri anche nella versione da 400\u00a0cm\u00b3) dalla linea piacevole ma impersonale, visto che la nuova propriet\u00e0 Cagiva si \u00e8 limitata a montare nella ciclistica della sua \"Freccia 125\" il bicilindrico Moto Morini.\nIl responsabile tecnico Franco Lambertini nella seconda met\u00e0 degli anni ottanta aveva progettato un nuovo motore, ancora una volta dall'architettura modulare, con cilindrate previste di 350, 500 e 750\u00a0cm\u00b3, a due cilindri a V di 67\u00b0 longitudinale, distribuzione monoalbero a catena con 4 valvole per cilindro e raffreddamento a liquido (l'albero motore aveva i perni di biella disposti in modo da farli lavorare come un V di 90\u00b0 a perno unico per ridurre al massimo le vibrazioni).\nIl prototipo di 720\u00a0cm\u00b3 erogava 86\u00a0CV a 7200 giri. La direzione Cagiva si dimostr\u00f2 disinteressata a questo nuovo propulsore, affossando definitivamente ogni speranza di rilancio del marchio.\nFranco Lambertini decise cos\u00ec nel 1989 di lasciare la Moto Morini in favore della Gilera del gruppo Piaggio.\nLa produzione cessa definitivamente nel 1996.\nIl ritorno sul mercato nel 2006.\nIl marchio, inutilizzato, subisce una serie di passaggi di propriet\u00e0. Inizialmente segue il destino di Ducati che - nel 1996 - era stata ceduta dai Castiglioni al gruppo statunitense \"TPG\" Texas Pacific Group. Successivamente viene acquisito - nell'aprile 1999 - dalla Moto Morini s.p.a., azienda di nuova costituzione, fondata dalla famiglia Morini, azionista della Morini Franco Motori s.p.a. che opera dal 1954 nella progettazione e costruzione di motori per motocicli, congiuntamente a Gianni, della famiglia Berti, industriali dell'elettronica di consumo con il marchio Sinudyne dal 1946. Dopo tale operazione finanziaria i marchi \"Moto Morini\" e \"Morini Franco Motori\" seguiranno le stesse sorti aziendali: praticamente la nuova gestione user\u00e0 in futuro solo marchio e logo di \"Moto Morini\" nella fabbrica dove prima si producevano le motociclette marchiate \"Morini Franco Motori\".\nLa ripresa della produzione richiede per\u00f2 tempo; la notizia della volont\u00e0 di riprendere la produzione viene pubblicizzata solo nel 2003, anno in cui si finalizza l'acquisto e la preparazione del nuovo stabilimento di produzione della Moto Morini, installato in un capannone a Casalecchio di Reno. Per quanto riguarda le moto, si decide di progettare un bicilindrico in casa. Per questo scopo, viene richiamato Franco Lambertini che disegna il motore bicilindrico a V 87\u00b0 , battezzato Bialbero CorsaCorta, che equipagger\u00e0 - a piena potenza o depotenziato - tutti i modelli della casa. Il progetto del telaio ed il design vengono invece affidati a Luciano Marabese. Nel 2004 viene presentato il primo concept del futuro Scrambler, mentre occorre attendere il 2005 per la presentazione ufficiale della prima delle due moto naked: la \"Corsaro 1200\". Nel 2006 viene presentata anche la \"9 1/2\".\nIn questo periodo Moto Morini partecipa anche ad alcune competizioni in pista e off-road. La Corsaro Veloce, presentata nel 2006 - come una delle due varianti della Corsaro (l'altra \u00e8 la Corsaro Avio) presentata nel 2008 - pilotata da Franco Zenatello vince due stagioni (2008 e 2009) del trofeo \"Roadster Cup\". Una Granpasso invece viene schierata nel 2009 all'Erzberg rodeo, competizione che si svolge annualmente in Austria. Lo stesso anno una Scrambler, pilotata da Hans Leitner, vince l'Iron Road.\nSuccessivamente la Moto Morini, guidata dal nipote del fondatore, Maurizio Morini, ha presentato altri modelli: la Granpasso e la 1200 Sport nel 2008 e, a cavallo fra 2008 - ma prodotta solo dal 2009 - la Scrambler.\nAll' EICMA del 2009 viene presentato anche un prototipo chiamato \"Granferro\", moto a met\u00e0 strada fra Granpasso e Corsaro, destinata per\u00f2 a non entrare mai in produzione, per le vicissitudini della casa madre. Nello stesso anno, infatti, l'azienda entra in una crisi finanziaria a cui segue, il 9 settembre 2009, la messa in liquidazione, presentando al Tribunale di Bologna ricorso per l'ammissione alla procedura di concordato preventivo.\nLiquidazione e fallimento.\nComplice la crisi, si ferma la consegna dei pezzi per la produzione e la produzione stessa dell'azienda. La societ\u00e0 viene dichiarata fallita dal Tribunale di Bologna il 17 maggio 2010. Il curatore fallimentare ha per\u00f2 l'intuizione di prorogare l\u2019esercizio provvisorio fino alla fine del mese di settembre 2010 per cercare di concretizzare le manifestazioni di interesse all\u2019acquisto dell\u2019azienda che sono state indirizzate al curatore e per far fronte alle richieste dei creditori, a partire dai dipendenti. Si decide di riaprire l'azienda e far ripartire la produzione su scala ridotta allo scopo di vendere le moto finite ancora presenti e completare, con i pezzi disponibili a magazzino, le moto ancora in azienda. L'operazione di assemblaggio si rivela fruttuosa soprattutto in relazione a quei modelli che - come lo \"Scrambler\" - presentati immediatamente prima dello stop, erano di fatto introvabili, essendo entrati in produzione con pochi esemplari; per questi vi era la possibilit\u00e0 di montarne altri (alla fine saranno 30), usando le parti gi\u00e0 consegnate dai fornitori. Tali moto - per un totale di 166 - vengono poi vendute tramite procedure d'asta nel luglio del 2010. Nel frattempo, le proposte di acquisto da parte di Garelli sfumano e la situazione debitoria rende indispensabile il ricorso a nuova liquidit\u00e0 interna. Per questo motivo, conteggiando le ulteriori rimanenze di magazzino, si decide di assemblare e vendere - anche mediante particolari adattati o intercambiabili (si usano ad esempio i telai, verniciati in giallo, della Granferro) utilizzando parti di altri modelli, non completabili - ancora alcuni esemplari (45), fra Scrambler e Granpasso. Analoghe vendite si effettuano in pi\u00f9 tranches per accessori e abbigliamento.\nIl 13 aprile 2011 l'asta per l'acquisizione della compagnia motociclistica \u00e8 deserta, e viene fissata una seconda asta il 19 luglio 2011 con prezzi ribassati.\nIn questa seconda occasione, per 1,96 milioni di euro, l'azienda, il marchio e i suoi beni vengono acquisiti da due imprenditori milanesi, Sandro Capotosti, ex presidente di Banca Profilo, e Ruggeromassimo Jannuzzelli, ex vicepresidente e ad del gruppo Camuzzi. I due sono a capo della nuova compagnia \"Eagle Bike\", costituita per l'occasione; il controllo \u00e8 poi trasferito nella lussemburghese Mmi.\nLa propriet\u00e0 di Capotosti e Jannuzzelli (2011-2018).\nDopo una fase di riorganizzazione, la ripresa dei contatti, delle forniture, la ricerca di alcuni nuovi fornitori (alcuni di essi, quali la Verlicchi e la Paioli Meccanica, che fornivano - su disegno della Morini - i telai e gli ammortizzatori, erano nel frattempo falliti) nonch\u00e9 la riassunzione di 36 dipendenti, il 14 marzo del 2012, Moto Morini annuncia il lancio, a partire dal 30 aprile, del nuovo sito, e la vendita online dei coupon per aggiudicarsi un modello completamente nuovo, prodotto in serie limitata: la Rebello 1200 Giubileo, reinterpretazione dell'omonimo motociclo del 1956, prodotto in 600 esemplari per celebrare i 75 anni del Marchio che aveva la particolarit\u00e0 (brevettata) del codino che scorreva automaticamente per fare posto alla sella per il passeggero. Si prevede infatti di potenziare la penetrazione della rete web - unica forma di vendita attuata oltre a quella franco fabbrica, a causa dell'assenza della rete di concessionari - e di utilizzare formule di noleggio a breve e lungo termine gi\u00e0 adattate da altre case. Per incamerare liquidit\u00e0, viene inaugurata anche una procedura - mantenuta per alcuni anni - di vendita a prezzo ridotto di moto ex demo o provenienti da tali iniziative. La Rebello alla fine \u00e8 assemblata solo per la serie limitata dei 600 esemplari, mentre si stabilisce - ed \u00e8 in realt\u00e0 l'unica scelta possibile per un'azienda di dimensioni e numeri ridotti come la Morini - di assemblare le moto solo su richiesta dei clienti, artigianalmente con processi industriali, potendole cos\u00ec personalizzare; il cliente pu\u00f2 seguirne la nascita, riprendendo in chiave moderna la moda delle caf\u00e8 racer. Tale sistema - persistendo un numero basso di veicoli prodotti - \u00e8 tuttora adottato dall'azienda.\nCon questa filosofia, tornano in produzione, con adeguamenti tecnici ed estetici, solamente tre dei modelli della precedente propriet\u00e0: la \"Corsaro Veloce\", la \"Scrambler\" e la \"Granpasso\". Nel 2013 sono impiegati circa 30 dipendenti interni con una produzione attorno ai 70 esemplari prodotti artigianalmente con componentistica principalmente italiana, con una notevole percentuale di esportazione. Il programma di ripresa iniziale prevedeva il raggiungimento di una capacit\u00e0 produttiva non superiore alle 5000 moto all'anno e l'assunzione di un totale di 100 dipendenti nel 2016. Nel nuovo sistema di produzione, le moto vengono assemblate in maniera artigianale e completate solo dopo la richiesta del cliente o gli Show Room della fabbrica a Casalecchio di Reno o a Genova.\nNel 2013 la Morini lancia effettivamente la formula del noleggio delle proprie moto per periodi brevi, aggiungendovi la possibilit\u00e0 del buy-back dopo un periodo pi\u00f9 lungo d'uso (long rent) del mezzo noleggiato, per cui, pagando un canone mensile, il cliente pu\u00f2 scegliere se restituire la moto senza pagare altro o tenerla con un riscatto finale. Moto demo, noleggiate o provenienti dal noleggio continuano ad essere vendute a prezzi ribassati con cadenze piuttosto regolari, per poter smaltire il magazzino. A fine anno, la Moto Morini sigla un accordo con l'indiana Vardenchi per la fornitura a quest'ultima di motori e la distribuzione, in India, di motoveicoli su base mista a marchio Morini, ma dopo l'esposizione al Motor Show di Mombay la distribuzione non \u00e8 mai iniziata.\nNel 2014 - al termine del periodo d'uso prestabilito al momento dell'asta - gli stabilimenti di via Porrettana a Casalecchio di Reno vengono reclamati dalla curatela fallimentare, tornando a disposizione del fallimento; originariamente quelli della Morini Franco Motori e pertanto sovradimensionati per il tipo di produzione della Moto Morini, nell'estate del 2014 vengono abbandonati, trasferendo i beni rilevanti e l'attivit\u00e0 a Trivolzio, in provincia di Pavia, dove proseguono progettazione e produzione. Intanto \u00e8 stato presentato un modello nuovo, la \"11 1/2\", nato sulle basi della precedente \"9 1/2\". Contestualmente al trasferimento a Pavia, vengono siglati accordi con concessionari e officine per la vendita e l'assistenza dei motoveicoli, che possono cos\u00ec essere esposti presso punti vendita fisici diversi dalla fabbrica.\nNel novembre 2014 \u00e8 inaugurato un temporary shop con una sala espositiva a Milano, in zona Brera, e li sono presentati in concomitanza con l'edizione di Eicma 2014 i nuovi aggiornamenti della gamma, che includono nuove componentistiche in carbonio e migliorie estetiche e funzionali.\nNel corso del 2015 cambia la compagine azionaria (dopo una serie di divergenze tra i due proprietari, la famiglia Jannuzzelli acquisisce il controllo) ed \u00e8 reimpostato in parte il management dell'azienda, mantenendo le figure storiche tecniche e manifatturiere. Cambia inoltre completamente sia la politica commerciale, eliminando le vendite via web e iniziando contratti con dealer e distributori, sia la strategia di produzione che punta sempre di pi\u00f9 sulla qualit\u00e0 e sulla personalizzazione per il cliente finale; nasce un restyling della Granpasso, denominata Granpasso R, destinata prevalentemente al nuovo mercato giapponese e con un'altezza da terra ridotta.\nNel 2016 la struttura commerciale viene incrementata per gestire al meglio la creazione di una nuova rete di dealer e distributori, anche in funzione del lancio della Corsaro ZZ, che avviene all'edizione di Eicma 2016 con il ritorno di Moto Morini dopo 7 anni di assenza. Il ritorno in fiera ed una campagna mediatica portano l'azienda su molti giornali di settore. Viene anche riaperta la pagina Facebook dell'azienda e rinnovato il sito web.\nNel 2017 la \"11 1/2\" esce di produzione, rimangono in gamma la Scrambler, la Granpasso e la Granpasso R e l'azienda punta sulla Corsaro 1200 ZZ, presentata all'edizione di EICMA 2016. \u00c8 il primo modello Euro 4 di Moto Morini, dotato di ABS di serie, cambio elettronico, tutta full led, con serbatoio in alluminio e carrozzerie in carbonio con una componentistica che \u00e8 al 99% made in Italy. Tutte le moto sono interamente assemblate a mano dal motore alla motocicletta finale. Viene anche lanciata la divisione One Off, un dipartimento interno all'azienda che su richiesta del cliente pu\u00f2 personalizzare la moto fino al limite di farla uscire dalle norme omologative, a questo punto l'azienda riporta il mezzo in omologazione per consegnarlo al cliente in regola per la circolazione. Per gli ottant'anni dell'azienda, inoltre, si crea una variante in edizione limitata a 8 esemplari, la Corsaro 80, impreziosita da abbondante fibra di carbonio mentre serbatoio e unghia monoposto sono in alluminio battuto a mano ed ogni esemplare per i collezionisti ha una targhetta con il numero ed il nome del proprietario.\nNel corso del 2017 Moto Morini rientra nel settore delle biciclette dove era presente negli anni '60 con una e-Bike a pedalata assistita interamente in alluminio (peso 13,5\u00a0kg) senza rinunciare alla qualit\u00e0 dell'assemblaggio a mano italiano, il motore Zehus con batteria agli ioni di litio, il meccanismo per la frenata rigenerativa e l'elettronica di gestione tutte nascoste nel mozzo posteriore progetto del Politecnico di Milano. Viene prodotta la Limited E-Bike in serie di 30 esemplari numerati come test di mercato.\nAll'edizione di EICMA 2017 l'azienda si presenta con la Corsaro ZZ in edizione 2018 e con 2 nuovi modelli, la Milano e la nuova Scrambler con una nuova estetica - pi\u00f9 spigolosa - la medesima motorizzazione di 1187\u00a0cm\u00b3 ma dichiarando 110 CV e un'erogazione addolcita. La Milano richiama in qualche modo la mitica \"3 \u00bd\" nei colori e nell'immagine di moto semplice e facile da usare anche se le linee sono votate al presente, la Nuova Scrambler - che per\u00f2, a causa delle successive variazioni nella compagine aziendale, non entrer\u00e0 mai in produzione di serie - \u00e8 la versione off road della Milano. Oltre ai 2 nuovi modelli viene presentata dalla divisione On Off la Corsaro Ti22, una moto che richiama le corse vintage sia per il frontale con il faro tondo e cupolino avvolgente, sia per i mezzi manubri sia per gli scarichi bassi e avvolgenti il motore. Da questo modello unico nato per la pista, viene derivata la Corsaro ZT presente sul mercato dalla primavera 2018. Viene presentata anche una gamma di 4 modelli delle e-Bike (Urban, Sport, City, Gravel) derivate dalla Limited Edition con in aggiunta il meccanismo Frame Block che consiste nell'avere una parte del telaio formato da cavi di acciaio rivestiti in gomma, per cui flessibile, con lucchetto integrato antimanomissione con la finalit\u00e0 di avere una catena antifurto integrata nella bicicletta, oltre al blocco motore da app. Ai primi di dicembre alla Milano viene dedicata la copertina della rivista Motociclismo risultando una delle moto pi\u00f9 cliccate durante la manifestazione fieristica e conquista tutti i media italiani e mondiali sia di settore che fuori settore. Al Motor Bike Expo di Verona, nel gennaio 2018, l'azienda riprende una propria abitudine: quella di presentare moto one-off (esemplari unici) sia a scopo pubblicitario che per illustrare il tipo di produzione. In questo caso, l'esemplare \u00e8 uno Scrambler con colorazione \"Gulf\", in omaggio a Steve McQueen ed in ricordo delle Ford GT40 e Porsche 917 che hanno corso a Le Mans.\nLa cessione alla Zhongneng Vehicle Group (2019-oggi).\nNel 2018 l'azienda conta su un organico di 13 dipendenti diretti oltre a 6 consulenti esterni con una produzione media di 7 motoveicoli alla settimana. Nel luglio 2018 viene proposta sul mercato per amatori, collezionisti e appassionati una serie limitata della Milano in 30 pezzi riconoscibili da una placca numerata ricavata dal pieno posizionata al centro del manubrio con parecchie parti prototipali e prodotte da artigiani a mano, consegnate ad ottobre 2018 in prossimit\u00e0 del salone Eicma dove l'azienda \u00e8 presente per il 3\u00ba anno consecutivo.\nIl 3 ottobre 2018 la famiglia Jannuzzelli cede per circa 10 milioni di euro la societ\u00e0 con lo storico marchio a un gruppo cinese nei dintorni di Shanghai specializzato in scooter e moto leggere, Zhongeng Vehicle Group.\nLa nuova propriet\u00e0 decide di puntare, inizialmente, su una linea di continuit\u00e0, aggiornarndo tecnicamente i modelli gi\u00e0 in listino: la Corsaro 1200 nelle versioni ZT e ZZ, la Milano, la Granpasso 1200 (anche in versione R), e la Scrambler nella sua veste classica. Su queste basi, al cliente vengono permesse diverse personalizzazioni (one-off).\nAl salone di Milano del 2019 vengono presentati i primi modelli dell'era cinese: la Super Scrambler, una bicilindrica di 1200 cc dotata di 116 cv; la Seiemmezzo, una entry level di 650 cc, bicilindrica con 60 cv e la XCAPE, adventure entry level, dotata dello stesso motore della Seiemmezzo (650 cc e 60 cv).\nAl salone di Milano del 2021 viene presentata la Seiemmezzo in versione definitiva e disponibile in due versioni: la STR (versione stradale) e la SCR (versione scrambler, da fuoristrada) Entrambe le versioni sono equipaggiate con motore bicilindrico di 649 cc da 60 CV (44\u00a0kW) che spingono la Seiemezzo ad una velocit\u00e0 massima dichiarata di 175\u00a0km/h.\nAlbo d'oro della Moto Morini.\nMotogiro d'Italia.\nClasse 175\u00a0cm\u00b3: Mendogni su Moto Morini alla media di 105,635\u00a0km/h\nClasse 175\u00a0cm\u00b3: Tassinari su Moto Morini alla media di 99,127\u00a0km/h\nLa Moto Morini nei media e nelle forze dell'ordine.\nAl pari di motoveicoli di altre aziende, svariati modelli di Morini - delle varie epoche del marchio - sono stati utilizzati per apparizioni pi\u00f9 o meno rilevanti in film e telefilm. A mero titolo di esempio, un 250 GP Bialbero da corsa del 1964 compare nel film-documentario \"Continental Circus\" del 1972. Un Corsarino ZZ50 del 1972 compare nel coevo film \"Continuavano a chiamarli... er pi\u00f9 e er meno\" mentre un 501 Excalibur appare nella pellicola \"Gaudi Afternoon\" del 2001. Un Corsaro 1200 Veloce del 2005 appare in \"\" del 2007 Nel film del 2012 \"Benvenuti al Nord, apparve un Corsaro Country 125, guidato dal protagonista Claudio Bisio.\nAlcuni esemplari di Moto Morini sono stati acquistati, fino agli anni ottanta, da alcuni corpi di polizia municipale."}
{"id": "230584", "revid": "1983214", "url": "https://it.wikipedia.org/wiki?curid=230584", "title": "Proiezione universale trasversa di Mercatore", "text": "La proiezione universale trasversa di Mercatore (in sigla UTM da Universal Transverse of Mercator) o \"proiezione conforme di Gauss\" \u00e8 una proiezione, derivata dalla proiezione di Mercatore, della superficie terrestre su un piano, una delle soluzioni meglio riuscite al problema di rappresentare la superficie terrestre a due raggi di curvatura. Il sistema \u00e8 basato su di un reticolo, un sistema cartesiano che si affianca al sistema angolare di latitudine e longitudine. La proiezione UTM si utilizza dal parallelo a 80\u00b0 sud a quello a 80\u00b0 nord. Per le zone polari, invece, viene utilizzata la proiezione UPS (Universale Polare Stereografica).\nFuso, fascia e zona.\nNella proiezione UTM la Terra viene divisa in 60 fusi di 6\u00b0 di longitudine ciascuno: ogni fuso \u00e8 individuato da un numero crescente, a partire dall'antimeridiano di Greenwich in direzione est. Inoltre la Terra \u00e8 divisa in 20 fasce di ampiezza pari a 8\u00b0 di latitudine: ogni fascia \u00e8 individuata da una lettera crescente, a partire da sud (si inizia dalla lettera C; sono escluse le lettere I e O, per evitare confusione con le cifre 1 e 0; si arriva alla lettera X). Dall'intersezione tra i 60 fusi e le 20 fasce si generano le 1200 zone del sistema UTM, ognuna individuata in modo univoco da un numero e una lettera.\nL'Italia si estende su tre diversi fusi: 32 (da 6\u00b0 a 12\u00b0 di longitudine est), 33 (da 12\u00b0 a 18\u00b0 di longitudine est) e 34 (da 18\u00b0 a 24\u00b0 di longitudine est; in questo fuso rientra soltanto una zona della penisola salentina). Occupa inoltre due diverse fasce: S (da 32\u00b0 a 40\u00b0 di latitudine nord) e T (da 40\u00b0 a 48\u00b0 di latitudine nord). Quindi il territorio nazionale \u00e8 compreso nelle sei zone 32T, 33T, 34T, 32S, 33S, 34S."}
{"id": "230585", "revid": "1149807", "url": "https://it.wikipedia.org/wiki?curid=230585", "title": "Un frammento di te", "text": " \u00e8 uno \"sh\u014dnen\" manga di Shin Takahashi, pubblicato settimanalmente dal 2002 al 2010 sulla rivista \"Weekly Sh\u014dnen Sunday\" da Shogakukan. I singoli capitoli sono stati raccolti in 9 volumi \"tank\u014dbon\". L'edizione italiana \u00e8 curata da Panini Comics e pubblicata dal 13 ottobre 2005 al 27 ottobre 2011.\nTrama.\nIl buio paese di Ikoro \u00e8 destinato a morire sotto la neve, che cade senza sosta, e strato su strato copre qualsiasi cosa. L'intero regno \u00e8 cinto da alte mura rocciose impossibili da oltrepassare. Il sole, l'unica cosa in grado di riportare la situazione alla normalit\u00e0, non si vede pi\u00f9 ed \u00e8 diventato una specie di leggenda in cui ormai nessuno crede. La famiglia reale \u00e8 allo sfascio, re e regina sono scomparsi e nessuno ha fatto nulla per ritrovarli. Restano solo la principessa Ikoro e il principe Mataku, cieco e totalmente a carico della sorellina. Orde di briganti, che un tempo servivano la famiglia reale, regnano negli strati sotterranei del paese, nel secondo sublivello."}
{"id": "230587", "revid": "124116587", "url": "https://it.wikipedia.org/wiki?curid=230587", "title": "Jenny McCarthy", "text": "\u00c8 apparsa in diverse pubblicazioni e video di Playboy nonch\u00e9 come Playmate sul numero di ottobre 1993 (numero 481).\nCarriera.\nNel 1992 si iscrisse alla Southern Illinois University di Edwardsville, in cui studiava per diventare infermiera. In mancanza di denaro per pagarsi gli studi, decide di fare dei servizi fotografici pagati dalla rivista \"Playboy\", arrivando a comparire in prima pagina nell'ottobre 1993. Divenne una Playmate nel 1994, diventando uno dei pi\u00f9 importanti sex symbol degli Stati Uniti.\nNell'estate del 1995 i produttori di MTV si accorgono di lei e la scelgono per presentare la trasmissione comico-demenziale \"Singled Out\". Il successo ottenuto come VJ le d\u00e0 l'opportunit\u00e0 prima di condurre il \"The Jenny McCarthy Show\", poi di interpretare il telefilm \"Jenny\", quasi completamente autobiografico e di condurre gli MTV Europe Music Awards del 1998 a Milano. Nel 1997 arriv\u00f2 quinta nel concorso delle pi\u00f9 belle donne del mondo organizzato dalla rivista \"FHM\"; un anno prima il settimanale \"People\" l'aveva inserita tra le 50 persone pi\u00f9 sexy del pianeta. Nel 1998 sempre la FHM la mise al primo posto in quanto a bellezza; in questa speciale graduatoria fu 26\u00ba nel 2000, 62\u00ba nel 2001, 33\u00ba nel 2002 e 57\u00ba nel 2003 (per ci\u00f2 che riguarda solo gli Stati Uniti d'America), 83\u00ba nel 2004 (e 18\u00ba negli USA) e 54\u00ba nel 2005, ma solo per ci\u00f2 che concerne la sua nazione.\nJenny McCarthy \u00e8 anche apparsa in alcuni film come \"Cosa fare a Denver quando sei morto\" (1995, con Andy Garc\u00eda e Steve Buscemi), \"Gli stupidi\" (1996), \"Baseketball\" e \"Diamonds\" (entrambi del 1998), \"Scream 3\" (2000, di Wes Craven e con Courteney Cox) e \"Scary Movie 3 - Una risata vi seppellir\u00e0\" (2004), film demenziale in cui realizza un divertente siparietto iniziale con Pamela Anderson. Nel 2009 ottiene una parte in un episodio della serie TV \"Chuck\". Ha inoltre scritto due romanzi autobiografici, \"Jen-X\" nel 1997 e \"\" nel 2004. Rilevante \u00e8 anche il ruolo di Courtney nella fortunata serie tv \"Due uomini e mezzo\".\nNel 2003 partecip\u00f2 ad una puntata della serie \"Streghe\". Nel 2005 ebbe il primo riconoscimento ufficiale come attrice: ricevette infatti un premio al Sundance Film Festival per la sua interpretazione in \"Dirty Love - Tutti pazzi per Jenny\", da lei anche scritto; lo stesso film vinse 6 premi ai Razzie Awards 2005, tra cui il Razzie Awards come peggior attrice.\nNel 2006 \u00e8 stata ingaggiata come commentatrice dalla Lingerie Football League; una delle squadre, le Chicago Bliss, aveva in formazione le sue sorelle Amy e Joanne. Nello stesso anno partecipa al film \"Il mio ragazzo \u00e8 un bastardo\" nel ruolo di Lori, la madre della protagonista, mentre nel 2008, in collaborazione con la WWE, ha organizzato la 36\u00aa edizione del WWE Saturday Night's Main Event per una raccolta fondi per i bambini affetti da autismo. Nello stesso anno interpret\u00f2 Tanya nel gioco \" della Electronic Arts.\nVita personale.\nJenny McCarthy ebbe una storia con il suo manager Ray Manzella; quando la coppia si separ\u00f2, si leg\u00f2 all'attore e regista John Mallory Asher, con cui si spos\u00f2 l'11 settembre 1999. Dall'artista, da cui divorzi\u00f2 nell'agosto del 2005 per \"gravi divergenze personali\"\", ebbe un figlio di nome Evan, nato il 18 maggio 2002. Ha avuto una storia di cinque anni con Jim Carrey; i due si sono divisi nell'aprile 2010 annunciando la loro decisione attraverso il social network Twitter. Nel 2014 si \u00e8 sposata con l'attore e musicista americano Donnie Wahlberg."}
{"id": "230591", "revid": "466539", "url": "https://it.wikipedia.org/wiki?curid=230591", "title": "Muqarnas", "text": "Il Muqarna\u1e63 () \u00e8 una soluzione decorativa propria dell'architettura islamica, originata dalla suddivisione della superficie delle nicchie angolari raccordanti il piano d'imposta circolare della cupola con il quadrato o il poligono di base, in numerose nicchie pi\u00f9 piccole. &lt;br&gt;\nIl muqarna\u1e63 si diffuse rapidamente in tutto il mondo islamico a iniziare dal XII secolo. Venne usato, oltre che nelle cupole, in volte di ogni tipo, in nicchie di portali, come elemento di raccordo tra parete e cornice, e fu realizzato in pietra, mattoni, stucco, legno o ceramica.\nUn esempio di decorazione a muqarna\u1e63 \u00e8 riscontrabile nel soffitto della navata principale della Cappella Palatina di Palermo, costruita da maestranze islamiche su commissione del re normanno Ruggero II. In ogni spicchio sono presenti stelle lignee con rappresentazioni di animali, danzatori e scene di vita della corte islamica all'epoca dell'invasione araba della Sicilia.\nAltri splendidi esempi di muqarna\u1e63 si trovano nell'Alc\u00e1zar di Siviglia e nell'Alhambra di Granada."}
{"id": "230592", "revid": "2068842", "url": "https://it.wikipedia.org/wiki?curid=230592", "title": "DHTML", "text": "Il DHTML (acronimo dall'inglese \"Dynamic HTML\"), conosciuto anche come HTML dinamico, \u00e8 un insieme di tecnologie che permettono di cambiare in modo dinamico la rappresentazione e il contenuto di un documento ed aumentare l'interattivit\u00e0 dell'utente sulla pagina.\nNon \u00e8 un vero e proprio linguaggio ma \u00e8 una sorta di contenitore di script a cavallo tra il JavaScript, l'HTML e il CSS.\nGli elementi, gli attributi e gli stili del DHTML sono basati sull'HTML esistente e sulle specifiche classiche del W3C.\nCaratteristiche.\nLe caratteristiche pi\u00f9 interessanti di questa tecnologia sono:\nStile dinamico.\nTramite il DHTML \u00e8 possibile fare cambiare lo stile CSS di un oggetto in modo dinamico. Ad esempio:\n&lt;html&gt;\n&lt;head&gt;\n &lt;title&gt;DHTML Test&lt;/title&gt;\n &lt;script&gt;function changeAll() { document.getElementById('div1').style.color = 'blue'; }&lt;/script&gt;\n&lt;/head&gt;\n&lt;body&gt;\n &lt;div id=\"div1\" style=\"color: red;\" onmouseover=\"changeAll()\"&gt;\n Benvenuti Nel test di DHTML! Passa sopra a questo testo!\n &lt;/div&gt;\n&lt;/body&gt;\n&lt;/html&gt;\nOppure potremmo anche ordinare i dati presenti in una tabella cliccando in una determinata parte del documento: le potenzialit\u00e0 del linguaggio JavaScript sono molteplici, tanto che con un eloquente uso del linguaggio, si possono creare vere e proprie applicazioni web gestite direttamente dal browser, quindi senza necessit\u00e0 di supporto software da parte del client.\nStruttura di una pagina web.\nIn genere una pagina Web che utilizza DHTML viene impostata nel modo seguente:\n&lt;!DOCTYPE html&gt;\n&lt;html lang=\"it\"&gt;\n &lt;head&gt;\n &lt;meta charset=\"utf-8\"&gt;\n &lt;title&gt;Esempio DHTML&lt;/title&gt;\n &lt;/head&gt;\n &lt;body&gt;\n &lt;div id=\"navigation\"&gt;&lt;/div&gt;\n &lt;script&gt;\n function init() {\n var myObj = document.getElementById(\"navigation\");\n // ... manipola la finestra di myObj\n window.onload = init;\n &lt;/script&gt;\n Spesso il codice \u00e8 memorizzato in un file esterno; questo viene fatto \n collegando il file che contiene JavaScript. \n Ci\u00f2 \u00e8 utile quando pi\u00f9 pagine utilizzano lo stesso script:\n &lt;script src=\"myjavascript.js\"&gt;&lt;/script&gt;\n &lt;/body&gt;\n&lt;/html&gt;\nVisualizzazione di un blocco di testo aggiuntivo.\nIl codice seguente illustra una funzione usata spesso. Una parte aggiuntiva di una pagina web verr\u00e0 visualizzata solo se l'utente lo richiede. Esempio:\n&lt;html&gt;\n &lt;head&gt;\n &lt;meta charset=\"utf-8\"&gt;\n &lt;title&gt;Utilizzo di una funzione DOM&lt;/title&gt;\n &lt;style&gt;\n &lt;/style&gt;\n &lt;/head&gt;\n &lt;body&gt;\n &lt;h1&gt;Utilizzo di una funzione DOM&lt;/h1&gt;\n &lt;h2&gt;&lt;a id=\"showhide\" href=\"#\"&gt;Mostra paragrafo&lt;/a&gt;&lt;/h2&gt;\n &lt;p id=\"toggleMe\"&gt;Questo \u00e8 un paragrafo visibile solo se richiesto.&lt;/p&gt;\n &lt;p&gt;Il flusso generale del documento continua&lt;/p&gt;\n &lt;script&gt;\n function changeDisplayState(id) {\n var d = document.getElementById('showhide'),\n e = document.getElementById(id);\n if (e.style.display === 'none' || e.style.display === \") {\n e.style.display = 'block';\n d.innerHTML = 'Nascondo paragrafo';\n } else {\n e.style.display = 'none';\n d.innerHTML = 'Mostra paragrafo';\n document.getElementById('showhide').addEventListener('click', function (e) {\n e.preventDefault();\n changeDisplayState('toggleMe');\n &lt;/script&gt;\n &lt;/body&gt;\n&lt;/html&gt;\nStili dinamici.\nUtilizzando i CSS, \u00e8 possibile modificare rapidamente l'aspetto e la formattazione degli elementi in un documento senza aggiungere o rimuovere elementi. Questo aiuta a mantenere i documenti piccoli e gli script che manipolano il documento velocemente. Esempio:\n&lt;!DOCTYPE html&gt;\n&lt;html lang=\"it\"&gt;\n &lt;head&gt;\n &lt;meta charset=\"utf-8\"&gt;\n &lt;title&gt;Stili dinamici&lt;/title&gt;\n &lt;style&gt;\n &lt;/style&gt;\n &lt;/head&gt;\n &lt;body&gt;\n &lt;h1 id=\"firstHeader\"&gt;Benvenuto nell' HTML dinamico&lt;/h1&gt;\n &lt;p&gt;&lt;a id=\"clickableLink\" href=\"#\"&gt;Gli stili dinamici sono una caratteristica fondamentale del DHTML.&lt;/a&gt;&lt;/p&gt;\n &lt;ul id=\"unorderedList\"&gt;\n &lt;li&gt;Cambia il colore, la dimensione e il carattere tipografico del testo&lt;/li&gt;\n &lt;li&gt;Mostra e nascondi il testo/li&gt;\n &lt;li&gt;E molto, molto di pi\u00f9&lt;/li&gt;\n &lt;/ul&gt;\n &lt;p&gt;Siamo solo all'inizio!&lt;/p&gt;\n &lt;script&gt;\n function showMe() {\n document.getElementById(\"firstHeader\").style.color = \"#990000\";\n document.getElementById(\"unorderedList\").style.display = \"block\";\n document.getElementById(\"clickableLink\").addEventListener(\"click\", function (e) {\n e.preventDefault();\n showMe();\n &lt;/script&gt;\n &lt;/body&gt;\n&lt;/html&gt;"}
{"id": "230593", "revid": "123726607", "url": "https://it.wikipedia.org/wiki?curid=230593", "title": "Kislev", "text": "Terzo mese del calendario ebraico, secondo la sequenza ordinaria. In ebraico: \u05db\u05e1\u05dc\u05d5. Corrisponde al dicembre del calendario gregoriano.\nKislev \u00e8 il mese in cui cade la festivit\u00e0 di Chanukah, detta festa delle luci, nel 25\u00ba giorno del mese; Chanukah ricorda il miracolo avvenuto durante la rivolta di Israele contro la \"dominazione\" \"siriaco-ellenica\".\nIl Talmud narra che, al termine della rivolta, quando si volle riconsacrare [parti] del Tempio di Gerusalemme, si trov\u00f2 olio adatto per far ardere la luce, sufficiente per un solo giorno, per sette giorni, il tempo necessario alla preparazione di olio consueto in pi\u00f9."}
{"id": "230594", "revid": "767487", "url": "https://it.wikipedia.org/wiki?curid=230594", "title": "Joseph Andrews", "text": "Joseph Andrews (titolo completo originale \"The History of the Adventures of Joseph Andrews and of his Friend Mr. Abraham Adams. Written in imitation of Cervantes, author of Don Quixote\") \u00e8 un romanzo di Henry Fielding del 1742.\nTrama.\nSegue le vicende del fratello di Pamela, eroina del romanzo epistolare di Samuel Richardson. Joseph Andrews \u00e8 un valletto presso un altro ramo della famiglia Booby. Questi per sfuggire alle mire della sua lussuriosa padrona (lady Booby) parte per un lungo viaggio attraverso l'Inghilterra accompagnato da un buffo parroco cristiano: Mr Adams, il quale, sebbene sia istruito e assennato, non \u00e8 infatti assolutamente pratico del mondo. I due si imbattono in egoismo, cattiveria e corruzione, che contrastano nettamente con l'altruismo di Adams.\nCommento.\nIl romanzo presto varca la soglia della semplice parodia e fin dalla prefazione l'autore si propone di sperimentare un \"poema epico in prosa\". Sua intenzione \u00e8 quella di prendere la vasta gamma dei personaggi e dei fatti dell'ambientazione epica e di rivisitarli in chiave comica. Il vero ridicolo, secondo Fielding, ha un'unica fonte: la vanit\u00e0 e l'ipocrisia umane. La narrativa pu\u00f2 avere un risvolto morale senza cadere per forza nel moralismo come in \"Pamela\"; si possono quindi correggere i difetti anche con il riso e non solo con la predica.\nAnche in \"Joseph Andrews\", Fielding sfrutta l'esperienza teatrale, ponendo gli spazi aperti al servizio del racconto.\nAdattamento cinematografico.\nNel 1977 il romanzo costitu\u00ec il soggetto del film omonimo diretto da Tony Richardson. "}
{"id": "230595", "revid": "8489", "url": "https://it.wikipedia.org/wiki?curid=230595", "title": "Kimi no Kakera", "text": ""}
{"id": "230602", "revid": "124432718", "url": "https://it.wikipedia.org/wiki?curid=230602", "title": "Fuori come va?", "text": "Fuori come va? \u00e8 il settimo album inciso dal cantautore rock Luciano Ligabue, pubblicato nel 2002 dall'etichetta discografica WEA Italiana su doppio LP (catalogo 092 7 45340 1), CD (092 7 45340 2) e musicassetta (092 7 45340 4).\nIl disco.\nNel 2008 \u00e8 stata pubblicata l'edizione rimasterizzata del CD (Warner Music Italy catalogo 518 6 51655 5).\nSuccesso commerciale.\nNel 2002 debutta al primo posto nella classifica italiana degli album, mantenendolo per 6 settimane consecutive.\nRimane in classifica anche l'anno successivo, risultando il 3\u00ba disco pi\u00f9 venduto nel 2002.\n\"Questa \u00e8 la mia vita\", \"Libera uscita\".\nSono due canzoni realizzate per il film \"Da zero a dieci\", dello stesso Ligabue, e inserite sia nell'album sia nel primo singolo da esso estratto. I brani sono stati pubblicati pochi mesi dopo il film, a seguito della decisione di non realizzare un album con la colonna sonora completa, come invece accaduto nel 1998 per \"Radiofreccia\", prima opera cinematografica dell'artista emiliano.\n\"Tu che conosci il cielo\".\n\u00c8 una canzone che Ligabue ha dedicato a suo padre, Giovanni, morto nel 2001.\nI video musicali.\nCorrispondono ai 6 singoli estratti dall'album.\nTutti i videoclip sono stati inseriti nei DVD \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole."}
{"id": "230603", "revid": "1654832", "url": "https://it.wikipedia.org/wiki?curid=230603", "title": "Conferenza delle Nazioni Unite sul commercio e lo sviluppo", "text": "La Conferenza delle Nazioni Unite sul Commercio e lo Sviluppo (United Nations Conference on Trade and Development, anche UNCTAD) \u00e8 il principale organo sussidiario permanente dell'Organizzazione delle Nazioni Unite operante nei settori del commercio, sviluppo, finanza, tecnologia, imprenditoria e sviluppo sostenibile. Istituita nel 1964 su iniziativa dell'Assemblea Generale delle Nazioni Unite, l'UNCTAD promuove il processo di integrazione dei Paesi in via di sviluppo nell'economia mondiale. L'Organizzazione ha sede a Ginevra e riunisce attualmente 194 Paesi.\nLa Struttura.\nL'UNCTAD \u00e8 articolata in tre organi principali:\nGli Obiettivi.\nLa Conferenza delle Nazioni Unite sul Commercio e lo Sviluppo si svolge con cadenza quadriennale e vi partecipano gli Stati membri dell'Organizzazione che valutano le questioni relative al commercio ed allo sviluppo, discutono le differenti opzioni politiche e formulano risposte. La finalit\u00e0 dell'UNCTAD \u00e8 quella di orientare il dibattito e la riflessione politica per lo sviluppo, cercando di stimolare il rapporto tra le politiche nazionali e l'azione internazionale: per i Paesi in via di sviluppo il commercio rappresenta infatti una leva fondamentale per accelerare la crescita e migliorare le condizioni socio economiche. Per queste ragioni, l'UNCTAD promuove e sostiene i Governi nel formulare ed attuare politiche di diversificazione dell'economia e incoraggia la competitivit\u00e0 delle imprese nel mercato mondiale.\nNell'ambito del suo mandato l'UNCTAD svolge tre funzioni chiave:\nStati Membri.\nA partire da Ottobre 2012, i 194 stati membri dell'UNCTAD sono stati assegnati a quattro liste diverse (a seconda del Gruppo Regionale di Appartenenza delle Nazioni Unite). \nGli Incontri.\nLa conferenza si tiene in diverse citt\u00e0 del mondo, ha cadenza quadriennale:\nL'UNCTAD si occupa inoltre di vari programmi di cooperazione, oltre a mantenere una collaborazione con l'Organizzazione Mondiale del Commercio attraverso l'International Trade Centre, un'agenzia tecnica di cooperazione che si occupa di aspetti di sviluppo commerciale orientati all'impresa.\nPubblicazioni.\nLa Conferenza realizza una serie di rapporti su argomenti specifici, tra i quali:"}
{"id": "230604", "revid": "12760", "url": "https://it.wikipedia.org/wiki?curid=230604", "title": "I\u00f1aki Urdangarin, Duca di Palma", "text": ""}
{"id": "230610", "revid": "339392", "url": "https://it.wikipedia.org/wiki?curid=230610", "title": "Regina Rania al-Abdullah", "text": ""}
{"id": "230613", "revid": "125718150", "url": "https://it.wikipedia.org/wiki?curid=230613", "title": "Terry-Thomas", "text": "Biografia.\nNoto per il vistoso diastema fra i suoi denti incisivi, interpret\u00f2 numerosi film, fra i quali \"Se tutte le donne del mondo... (Operazione Paradiso)\", \"Come uccidere vostra moglie\", \"Arabella\", \"Le meravigliose avventure di Pollicino\", \"Questo pazzo, pazzo, pazzo, pazzo mondo\", \"Quei temerari sulle macchine volanti\", \"Tre uomini in fuga\", \"Arrriva Dorellik\", \"Mani sulla luna\".\nSposato con Ida Florence Patlanski, anch'essa attrice, divorzi\u00f2 nel 1962 per sposare Belinda Cunningham, dalla quale ebbe due figli, Timothy \"Tiger\" e Rupert \"Cushan\". Contrasse la malattia di Parkinson nel 1974. Mor\u00ec l'8 gennaio 1990 a seguito di una polmonite, in solitudine e in povert\u00e0.\nDoppiatori italiani.\nDa doppiatore \u00e8 stato sostituito da:\nCuriosit\u00e0.\nIn campo ortopedico, esiste un segno radiologico chiamato segno di Terry-Thomas. Questo prende il nome dell'attore a causa della famosa distanza tra i suoi due incisivi (diastema) e indica un aumento della distanza tra due ossa della mano (lo scafoide e il semilunare) in una patologia (lussazione o instabilit\u00e0) dell'articolazione scafo-lunata."}
{"id": "230618", "revid": "767487", "url": "https://it.wikipedia.org/wiki?curid=230618", "title": "10 motivi", "text": "10 motivi \u00e8 il terzo album discografico dei Velvet, pubblicato nel 2005."}
{"id": "230621", "revid": "1538224", "url": "https://it.wikipedia.org/wiki?curid=230621", "title": "Claudio Baglioni (1970)", "text": "Claudio Baglioni \u00e8 il primo album dell'omonimo cantante italiano, pubblicato in Italia nel settembre 1970 dalla RCA; fu ritirato dal mercato pochi mesi dopo la pubblicazione per lo scarso successo.\nNella copertina \u00e8 presente una foto dell'artista nel 1970 in bianco e nero a mezzobusto.\nTracce.\nLATO A\nLATO B"}
{"id": "230622", "revid": "767487", "url": "https://it.wikipedia.org/wiki?curid=230622", "title": "Fuga di mezzanotte", "text": "Fuga di mezzanotte (\"Midnight Express\") \u00e8 un film del 1978 diretto da Alan Parker.\nBrutale evocazione dell'universo carcerario in Turchia, la pellicola narra la storia realmente accaduta dello studente universitario Billy Hayes, arrestato all'aeroporto di Istanbul per possesso di hashish, condannato inizialmente a quattro anni e due mesi di reclusione e in seguito all'ergastolo nel carcere di Sa\u011fmalc\u0131lar. Prodotto da Alan Marshall e David Puttnam e tratto dall'omonima autobiografia di Hayes, adattata per il grande schermo da Oliver Stone, il film venne acclamato per le sue scene di forte realismo e di notevole impatto emotivo, distinguendosi subito come uno dei thriller pi\u00f9 notevoli degli anni settanta e consacrando il talento registico di Alan Parker.\nVenne presentato in concorso al 31\u00ba Festival di Cannes e ricevette sei candidature ai Premi Oscar 1979, aggiudicandosi due statuette per la sceneggiatura di Stone e la colonna sonora di Giorgio Moroder. Molto apprezzata fu anche l'interpretazione dell'attore Brad Davis, premiato con un Golden Globe per il miglior attore debuttante: per il giovane interprete il premio signific\u00f2 l'ascesa fra le maggiori star del momento. Nonostante gli apprezzamenti di critica e pubblico, tanto da diventare negli anni un film culto, \"Fuga di mezzanotte\" ricevette opinioni contrastanti in merito alla sua poca fedelt\u00e0 al libro di Hayes, in particolare per come vennero raffigurate le guardie turche.\nTrama.\nIstanbul, 6 ottobre 1970: al termine di un periodo di vacanza in compagnia della sua ragazza, lo studente americano Billy Hayes tenta di salire a bordo di un aereo diretto verso gli Stati Uniti con due kg di hashish attaccati al petto e all'addome con del nastro adesivo, ma viene fermato durante una perquisizione corporale dalla polizia turca all'aeroporto appena prima di imbarcarsi. Denudato per ore davanti ai poliziotti, riceve la visita di un agente diplomatico americano, che convince Billy a collaborare con le autorit\u00e0 turche per far arrestare lo spacciatore, un taxista conosciuto in un bazar: i due si recano al mercato dove l'americano ha acquistato la droga. Billy tenta per\u00f2 la fuga, venendo immediatamente riacciuffato e quindi trasferito nel carcere di Sa\u011fmalc\u0131lar.\nDurante la sua prima notte in detenzione, il giovane sguscia fuori dalla sua cella aperta e ruba una coperta da un'altra cella. Scoperto da Rifki, un detenuto disprezzato dal resto della prigione per essere un fedele informatore dei secondini, viene torturato dal capo delle guardie, il sadico Hamidou. Dopo due giorni di incoscienza conosce altri detenuti occidentali, che lo hanno soccorso e curato dopo il violento pestaggio: l'americano Jimmy, l'eroinomane inglese Max e lo svedese Erich. Nelle settimane successive Billy tenta di ottenere la sua liberazione attraverso il sistema giudiziario turco. Il padre di Billy arriva dagli Stati Uniti per assistere al processo, e con l'aiuto del console assolda Yesil, un avvocato turco con una buona reputazione. Il pubblico dibattimento si conclude per\u00f2 con una condanna a quattro anni e due mesi di reclusione.\nPer l'americano inizia cos\u00ec un calvario che dura anni, durante i quali stringe un legame particolare con lo svedese Erich, che \u00e8 omosessuale e lo desidera, comunque non ricambiato. Diciotto mesi prima della scarcerazione di Hayes, Jimmy tenta di convincere Billy e Max a una fuga, dicendo di esser venuto a conoscenza di una via d'accesso alle catacombe, raggiungibili dai muri delle loro celle. Billy, ormai prossimo alla scarcerazione, preferisce non correre rischi e rifiuta. Jimmy cerca di fuggire per conto suo, passando per i tetti, ma viene scoperto e torturato dalle guardie carcerarie. Nel 1974, 53 giorni prima del rilascio, Billy viene convocato in tribunale per un nuovo processo richiesto dal pubblico ministero. L'accusa gli contesta il reato di contrabbando, non pi\u00f9 semplice possesso, e la pena viene trasformata in ergastolo, come imposto dall'alta corte di Ankara. Furioso, Billy copre di contumelie i turchi; al termine, il giudice \"riduce\" la condanna a trent'anni.\nLa permanenza dell'americano in carcere diventa un inferno dantesco, dove si susseguono torture fisiche e mentali, fino a quando Billy decide, insieme a Max, di partecipare al nuovo piano di evasione di Jimmy. Il tentativo di fuga per\u00f2 fallisce, grazie alla delazione di Rifki, e Jimmy viene accusato e nuovamente torturato. Billy e Max decidono di vendicarsi bruciando i soldi che Rifki ha messo da parte collaborando come spia. La situazione peggiora ulteriormente: viene trovato dell'hashish indosso a Rifki, che per vendicarsi scarica la colpa su Max, il quale viene portato via a forza dalle guardie. Billy reagisce: attacca brutalmente Rifki e, dopo una violenta colluttazione, lo massacra di botte e gli strappa la lingua con un morso, uccidendolo, preda di un delirio di vendetta. Viene quindi trasferito al reparto dei detenuti con malattie mentali, dove vaga ormai in stato confusionale tra gli altri prigionieri disturbati.\nNel 1975 riceve la visita della fidanzata Susan, che rimane sbigottita dallo stato di patimento nel quale trova il giovane: incitandolo a non lasciarsi morire, lo supplica di evadere, consegnandogli un album di foto, con dei soldi nascosti all'interno. Billy, nuovamente motivato, programma la sua fuga, indicata nello slang carcerario come il \"Midnight Express\" da prendere: d\u00e0 l'addio a Max (ormai perduto in uno stato di totale disordine mentale e fisico) dicendogli che torner\u00e0 a prenderlo, e cerca poi di corrompere Hamidou per farsi portare in infermeria e tentare cos\u00ec un'estrema fuga. Viene invece condotto nello spogliatoio dei secondini, dove Hamidou tenta di sodomizzarlo. Billy si scaglia contro il capo delle guardie, che sbatte contro un appendiabiti e muore sul colpo, con la nuca trafitta. Recuperata la pistola di Hamidou, indossa una divisa e fugge dalla prigione, attraversando il confine con la Grecia, per poi arrivare negli Stati Uniti tre settimane dopo.\nProduzione.\nRegia e sceneggiatura.\nIl produttore David Puttnam stava per essere assunto a Los Angeles, presso la societ\u00e0 Casablanca. Ad Alan Parker era stata offerta la direzione di \"The Wiz\", ma il progetto non lo attraeva e rifiut\u00f2 (la regia fu poi affidata a Sidney Lumet). \"Fuga di mezzanotte\" nacque per caso: Parker stava camminando lungo la Quinta Strada di New York, quando un membro della Columbia Pictures gli present\u00f2 il libro di Hayes. Piacque subito al regista, il quale intendeva realizzare qualcosa di diverso da \"Piccoli gangsters\" (1976), qualcosa che mostrasse un altro lato di s\u00e9; si incontr\u00f2 a questo punto con David Puttnam che, per combinazione, aveva gi\u00e0 il progetto sottomano, e disse al regista: \u00abSe si fa il film, mi prendo il lavoro.\u00bb Casablanca affid\u00f2 la sceneggiatura ad Oliver Stone, che incontr\u00f2 Alan Parker nel suo ufficio di Londra.\nFin dall'inizio, Parker e Stone si orientarono verso una storia di \"disumanit\u00e0 dell'uomo verso l'uomo\". Stone scrisse la prima bozza della sceneggiatura in sei settimane, poi la mostr\u00f2 al regista che la revision\u00f2 pagina per pagina insieme allo sceneggiatore. Il problema principale era organizzare e strutturare gli eventi in ordine cronologico. Parker infatti osserv\u00f2: \u00abNel libro, come in molte storie che trattano di carcere, l'azione vaga avanti e indietro tra un sacco di personaggi. Ma nel film ci siamo dovuti concentrare soprattutto sulla storia.\u00bb\nLa sceneggiatura richiamava un'esperienza di Stone avuta nel 1968: dopo aver prestato servizio in Vietnam, torn\u00f2 in patria, negli Stati Uniti, e venne scoperto con della marijuana indosso, episodio che gli cost\u00f2 un breve periodo di detenzione, fino a quando venne assolto.\nCast e riprese.\nLa scelta del cast fu particolarmente accurata: per aumentare l'impatto col pubblico e rendere il film pi\u00f9 credibile possibile, il regista prefer\u00ec scritturare attori poco conosciuti piuttosto che grandi stelle. Per interpretare il ruolo del protagonista inizialmente furono presi in considerazione Richard Gere e John Travolta, poi la parte fu affidata a Brad Davis, che era noto all'epoca per la partecipazione ad alcune serie televisive di quegli anni, ma non aveva ancora recitato in nessun ruolo importante, e a differenza degli altri Davis dava una sensazione di vulnerabilit\u00e0 che secondo i produttori era una caratteristica utile al personaggio.\nPer interpretare la parte della spia Rifki, Parker aveva pensato subito ad un personaggio con gli occhi chiari, lo cerc\u00f2 inizialmente in Germania, poi la scelta cadde su Paolo Bonacelli; cos\u00ec fece il provino, leggendo le battute in inglese con un accento straniero, convinse il regista, e dopo dieci giorni l'attore era a Londra a provare il trucco. La caratterizzazione del personaggio non fu complicata: \u00abNon c'era un grande studio psicologico - ricorda l'attore - Rifki, questo era il suo soprannome, era una spia, uno spacciatore. Un tipo sporco e cattivo. Tutto qui. Mi preoccupava di pi\u00f9 dover recitare in inglese con qualche battuta in turco.\u00bb\nIl cast comprendeva interpreti provenienti da molti paesi diversi, e tutti di prim'ordine: oltre a Bonacelli, furono scritturati a Roma anche Franco Diogene e Gigi Ballista, nei rispettivi panni dell'avvocato Yesil e del Giudice. Oltre poi ad attori greci, armeni e maltesi (che interpretavano i turchi), furono impiegati attori statunitensi, quali Randy Quaid, Irene Miracle, Bo Hopkins e Paul L. Smith (nei panni del feroce secondino Hamidou - accreditato come Paul Smith), e inglesi, come John Hurt, il quale sembra che abbia accettato il ruolo senza preoccuparsi di conoscere a fondo il copione (quindi presumibilmente improvvis\u00f2 spesso sul set), e per calarsi nel personaggio evit\u00f2 di lavarsi per giorni, tanto che molti collaboratori ed attori evitarono di avvicinarglisi durante le riprese a causa del forte odore. Per questo ruolo l'attore venne candidato all'Oscar, lo stesso Billy Hayes disse che la sua caratterizzazione del personaggio era sorprendentemente simile al detenuto su cui \u00e8 ispirato.\nAlan Parker aveva intenzione di raffigurare un ritratto di un carcere mai visto prima, scrisse una lettera al cast e al resto della troupe prima di incominciare le riprese, dove li avvertiva dell'impegno e della difficolt\u00e0 che si prevedevano per la lavorazione del film, che non sarebbe stato semplice, e che era sua intenzione creare un film molto violento e non solo una storia di prigionia impostata da celle claustrofobiche, ma molto di pi\u00f9. Un carcere del quale \u00e8 difficile esprimersi a parole, mirava a colpire e scuotere il pubblico, quasi al punto di renderli increduli.\nLe riprese, iniziate nel settembre del 1977, durarono 53 giorni, con 6 giorni di lavoro alla settimana, lo stesso Parker dichiar\u00f2 che \"Fuga di mezzanotte\" fu il film pi\u00f9 impegnativo ed estenuante della sua carriera.\nPoich\u00e9 fu vietato di girare in Turchia, fu cercato altrove un luogo adatto per le riprese, furono quindi condotti sopralluoghi a Creta, Cipro, Francia, Israele, Italia (in particolare in Sicilia), Spagna e Malta, fu scelta quest'ultima, il film venne quasi interamente girato l\u00ec, il set della prigione fu ricreato nel Forte Sant'Elmo, situato nella capitale La Valletta. La sequenza iniziale all'aeroporto venne anch'essa girata a Malta, difatti si tratta dell'Aeroporto Internazionale del paese. Altre scene vennero addirittura girate in Grecia. Servivano per\u00f2 delle brevi sequenze che raffigurassero Istanbul, cos\u00ec fu inviata una troupe sul luogo per registrare alcune scene (che sono quelle che si vedono all'inizio del film) con il pretesto di girare uno spot pubblicitario.\nDurante le riprese, Brad Davis era sempre molto disponibile, ma chiuso e appartato, tanto che non leg\u00f2 neanche con gli altri attori, neppure con i connazionali. Prima di iniziare a girare si preparava sempre usando tecniche di concentrazione, compreso lo yoga. Il momento forse pi\u00f9 impegnativo per l'attore fu quello in cui il suo personaggio, Hayes, lotta con Rifki, strappandogli infine la lingua con un morso. La scena fu attentamente curata per una resa di maggior impatto possibile: difatti la lingua che Davis sputa in aria \u00e8 autentica, si tratta di quella d'un maiale. La sequenza fu cos\u00ec reale che sconvolse molti dei presenti sulla scena, che si allontanarono perfino dal set. Non furono usate controfigure, fatta eccezione per la caduta iniziale di Rifki sul letto a castello; ricord\u00f2 a proposito Bonacelli (il quale rammenta con molto piacere il personaggio da lui interpretato nel film): \u00abAbbiamo provato una domenica intera e poi abbiamo girato in due giorni, con pi\u00f9 macchine da presa. \u00c8 stato divertente massacrarci. Un gioco. Anche se alla fine lui mi strappava la lingua con un morso.\u00bb\n\"Fuga di mezzanotte\" venne girato con un rapporto d'aspetto di 1,85:1 in formato 35 millimetri con il processo cinematografico Spherical.\nColonna sonora.\nAlan Parker rimase colpito quando ascolt\u00f2 il brano \"I feel love\", che Moroder aveva composto per Donna Summer nel 1977, cos\u00ec lo chiam\u00f2 per comporre le musiche del film, grazie a cui Moroder ottenne poi l'Oscar per la migliore colonna sonora originale. La cerimonia si svolse allo Shrine Auditorium di Los Angeles, e a proposito il compositore ricord\u00f2: \u00abParker mi chiam\u00f2 per la colonna sonora di \"Fuga di mezzanotte\". E fu Oscar, il primo, allo Shrine Auditorium. Un'emozione da non reggermi, e meno male che Dean Martin mi tir\u00f2 su con le sue battute.\u00bb\nAlbum.\nRealizzata al sintetizzatore, fu la prima colonna sonora cinematografica composta dall'artista. Venne pubblicata la prima volta Il 6 ottobre 1978. Il 29 aprile 1985 venne poi distribuita da Casablanca Records. Di seguito sono riportate le varie tracce dell'album, dalla durata complessiva di 36:54 minuti:\nLato A:\nLato B:\nDistribuzione.\n\"Fuga di mezzanotte\" venne mostrato per la prima volta nel maggio del 1978 durante il festival di Cannes, per poi venire distribuito nel corso dell'anno, nelle seguenti date:\nDivieti.\nPer le sue scene molto dure il film venne vietato ai minori di 18 anni in molte nazioni (Norvegia, Corea del Sud, Stati Uniti d'America, Australia, Regno Unito, Singapore, Brasile, Germania Ovest, Argentina, Canada e Cile). In Finlandia venne fortemente censurato: alla sua uscita fu vietato ai minori di 18 anni e alcune scene vennero tagliate, nel 1996 scese ai minori di 16, fino a quando venne proiettato integro nel 1999. Pass\u00f2 invece con facilit\u00e0 in Svezia, dove fu vietato ai minori di 15 anni, e in Islanda, Paesi Bassi, Germania, Portogallo, Nuova Zelanda e Francia, dove venne vietato ai minori di 16 anni.\nAccoglienza.\nIl film si rivel\u00f2 un buon successo e ottenne critiche positive sin dalla proiezione al festival di Cannes nel maggio del 1978. Non mancarono per\u00f2 le contestazioni: poco dopo la proiezione a Cannes, una dichiarazione di protesta fu rilasciata in tutto il mondo dal ministero turco, con l'intento di vietare la visione del film negli altri paesi; fu perfino inviato un mandato d'arresto per Billy Hayes attraverso l'Interpol.\nL'evento ebbe contraccolpi positivi, riuscendo a generare curiosit\u00e0 nel pubblico e ottenendo un'affluenza massiccia in Inghilterra, Francia, Finlandia e Paesi Bassi, prima di essere distribuito negli Stati Uniti dove venne fortemente criticato dalla maggior parte dei recensori, che lo definirono un film razzista che incita a odiare un'altra nazionalit\u00e0; ma ci\u00f2 non condizion\u00f2 il pubblico, lo stesso David Puttnam raccont\u00f2 di aver assistito a una proiezione del film a New York dove trionfavano applausi dagli spettatori - anche se questo particolare lo turb\u00f2, poich\u00e9 si aspettava una reazione diversa, pi\u00f9 amareggiata.\nIncassi.\nCostato 2.300.000 $, il film ne incass\u00f2 35.000.000, posizionandosi al 17\u00ba posto tra le pellicole di maggiore incasso negli Stati Uniti nel 1978. In cima alla classifica si posizion\u00f2 \"Grease\", con 159.978.870 $, segu\u00ecto da \"Superman\" (134.218.018) e \"Animal House\" (120.091.123). Nel Regno Unito \"Fuga di mezzanotte\" incass\u00f2 circa 8.500.000 \u00a3.\nCritica.\nMalgrado il successo ottenuto, le critiche positive e gli elogi, il film suscit\u00f2 controversie e polemiche riguardanti la rappresentazione delle guardie turche e il trattamento nella prigione, molto differente da come veniva presentato nel libro.\nLa scrittrice statunitense Mary Lee Settle scrisse nel suo libro \"Riflessioni turche\" (\"Turkish Reflections: A Biography of Place\") che i turchi di \"Fuga di mezzanotte\" erano rappresentati come delle caricature, rispetto alle persone che aveva realmente conosciuto. Il critico David Denby, sulla rivista \"New York\" critic\u00f2 fortemente il film e lo descrisse come una pellicola \"anti-turca\" che dipinge i turchi - guardie e prigionieri - come perdenti, degenerati, zotici e stupidi. Lo stesso disse il critico Andrew Sarris, affermando che i turchi erano stati rappresentati in modo brutale e perverso. Ebbe critiche anche dagli ambasciatori irlandesi, i quali lo chiamarono un film maligno, che promuoveva la criminalit\u00e0, l'abuso di droga e dava un cattivo esempio ai giovani. Anche il regista Elia Kazan espresse un parere negativo, sul \"New York Times\" disse che \"\"Fuga di mezzanotte\" non \u00e8 solo razzista, \u00e8 anti-umano\".\nIl regista turco Dervi\u015f Zaim scrisse una tesi di laurea presso l'Universit\u00e0 di Warwick sulla rappresentazione dei turchi nel film, dove concluse che il ritratto unidimensionale dei turchi come \"terrificante\" e \"brutale\" serv\u00ec solo a rafforzare il risultato sensazionale. Il critico turco Attila Dorsay, afferm\u00f2 invece che il film ha esagerato le condizioni delle carceri turche, ma ha anche consigliato che il governo dovrebbe fare un tentativo per migliorare le condizioni nelle prigioni, piuttosto che contestare il film. Nel 1986 Alan Parker dichiar\u00f2: \u00abSono rimasto scioccato quando la gente ha detto che era \"anti-turco\". Non avevamo in mente di fare un film razzista, pensavamo solo di fare un film sull'ingiustizia. Ci sono cose che cambierei ora, cose che farei con una maturit\u00e0 intellettuale o politica che non credo di aver avuto allora.\u00bb\nBilly Hayes, in particolare, rest\u00f2 deluso dal film, sia per come vennero raffigurati i turchi sia per la parte finale della fuga dal carcere, del tutto diversa da come l'aveva descritta lui nel libro. Infatti in realt\u00e0 il capo delle guardie Hamidou non viene ucciso da Hayes, ma viene assassinato nel 1973 al di fuori del carcere, da un ex detenuto, che gli spar\u00f2 ben otto volte; il protagonista viene spostato in un'altra prigione (l'isola-prigione di \u0130mral\u0131) dalla quale scappa per mare, in piena notte durante una tempesta, inizialmente su una barca a remi e successivamente a nuoto, attraversando il fiume Maritsa fino ad arrivare in Grecia, dopo aver attraversato inconsapevolmente un campo minato. La fuga risale a dopo il 1974, anno di inizio del conflitto tra Grecia e Turchia, dopo l'invasione turca dell'isola di Cipro. Il libro riporta l'arresto di Hayes da parte delle autorit\u00e0 greche che lo ritengono un cittadino turco, prima della definitiva liberazione. Dopo aver visto il film in una sala di New York Alan Parker chiese a Hayes cosa ne pensasse, rispose: \u00abMi \u00e8 piaciuto il film, ma mi manca la mia barca a remi. Che cos'\u00e8 successo alla fuga?\u00bb.\nProprio Hayes, che dichiar\u00f2 di nutrire grande affetto per la Turchia (fatta eccezione per gli anni passati in carcere), torn\u00f2 a Istanbul dopo 30 anni su invito della polizia turca, per confessare che la pellicola era \"esagerata\" e manichea, e si scus\u00f2 con i turchi per tutti i problemi che il film aveva causato, come il calo di turismo nel paese, affermando poi che molte delle cose viste nella pellicola, in realt\u00e0 non sono mai accadute. Nonostante ci\u00f2, elogi\u00f2 comunque il lavoro di regia sul film. La storia di fondo del film \u00e8 fedele all'autobiografia di Hayes, mentre molti episodi sono romanzati: come la scena in cui, appeso a testa in gi\u00f9, il protagonista viene torturato dalle guardie. Falsa anche quella in cui lui stacca con un morso la lingua all'informatore (Rifki nel film) - che in verit\u00e0 sembra solo aver aggredito. Anche gli episodi di violenza (il film non mostra scene di violenza sessuale, ma ci induce a capire che il protagonista ne sia stato pi\u00f9 volte vittima) risultano inventati; Hayes afferm\u00f2 di non aver mai subito abusi sessuali dai secondini, ma di aver avuto rapporti consenzienti con un compagno di cella (lo svedese Erich nel film), e quindi di non averlo respinto come ci mostra la pellicola; questa scena suscit\u00f2 anche un po' d'indignazione, secondo alcune voci Stone avrebbe rappresentato l'omosessualit\u00e0 nel carcere in modo negativo. Argomento di discussione fu anche il linguaggio dei turchi (attori in prevalenza greci e armeni) nel film, che a quanto pare parlavano un gergo inventato.\nHayes aggiunse poi: \u00abNon \u00e8 giusto che in tutto il film non ci sia nemmeno un turco buono. Io ne ho incontrati, pure in carcere.\u00bb Il regista rispose dicendo che mettere qualche turco buono sarebbe stato come fare vedere un nazista che offre una sigaretta agli ebrei che entrano nelle camere a gas, e l'impatto sul pubblico si sarebbe indebolito. Gi\u00e0 pochi anni dopo l'uscita il produttore David Puttnam disse che il film era basato su un \"libro disonesto\", e in effetti l'autore invent\u00f2 diversi episodi nella sua versione letteraria. Hayes precis\u00f2 comunque che il messaggio del film non era quello di mettere in cattiva luce il paese turco incitando alla diserzione, ma di non imitare il suo esempio. La pellicola ebbe quindi un impatto decisamente negativo sui turchi, che vennero visti con sdegno dagli altri paesi, come testimoni\u00f2 anche il giornalista televisivo turco Haluk Sahin. In principio \"Fuga di mezzanotte\" non usc\u00ec nelle sale turche, e fu trasmesso solo nel 1992 sul canale televisivo privato HBB.\nIl film mantenne comunque nel tempo una buona notoriet\u00e0 e critiche favorevoli, ricevendo tuttora giudizi positivi su siti e riviste specializzate. Come sul periodico britannico \"The Observer\", che classifica \"Fuga di mezzanotte\" al quinto posto tra i migliori dieci film carcerari, o sul sito \"Rotten Tomatoes\", dove il 96% dei critici cinematografici ha dato recensioni positive.\nLo sceneggiatore Oliver Stone non se la sent\u00ec di far ritorno in Turchia, intimorito dal fatto che era malvisto dalla popolazione, fino a quando non venne tranquillizzato dal Ministero della Cultura, e visitando la Turchia nel 2004 si trov\u00f2 nella situazione di doversi scusare con le autorit\u00e0 per il cattivo ritorno d'immagine arrecato al loro paese, ricordando per\u00f2 come la grave situazione delle carceri turche di quegli anni fosse denunciata da diverse associazioni per i diritti umani: \u00abMi dispiace d'aver offeso la Turchia. Ho esagerato nel drammatizzare la sceneggiatura. Ho drammatizzato molto, per\u00f2 \u00e8 vero che anche le organizzazioni umanitarie all'epoca denunciavano le bestialit\u00e0 di quelle carceri. E poi, negli anni settanta, quando l'ho visitata, la Turchia mi \u00e8 sembrata un posto molto ottomano. Oggi \u00e8 del tutto diversa.\u00bb\nNel 2010 Stone, Parker e Hayes furono invitati a partecipare ad una proiezione speciale del film con dei prigionieri turchi nel giardino del carcere D\u00f6\u015femealt\u0131, in occasione del 47\u00ba Golden Orange Film Festival di Adalia. Il film venne successivamente pubblicato in Turchia, al cinema e in seguito in DVD.\nEdizioni home video.\nA partire dal 12 febbraio 2008 la Sony Pictures Home Entertainment rese disponibile nei negozi il film in DVD, in corrispondenza con il trentesimo anniversario del film, con sottotitoli in arabo - danese - finlandese - hindi - inglese - inglese per non udenti - italiano - norvegese - serbo - croato - slovacco - sloveno - svedese, e audio Dolby Digital 5.1. Venne poi distribuito nuovamente nel mese di luglio 2009. In Italia il film venne distribuito in VHS nelle edicole, dal quotidiano l'Unit\u00e0 il 9 marzo del 1996.\nBlu-ray Disc.\nL'edizione blu-ray del film venne distribuita a partire dal 21 luglio 2009, venendo accolta da plausi moderati, che incensarono la quantit\u00e0 di materiale aggiuntivo e la resa di audio e video: \u00abIl film non splender\u00e0 mai nell'alta definizione e non dovrebbe, visto che il film \u00e8 stato girato per essere appositamente sporco e poco preciso\u00bb. Il transfer video venne recensito positivamente per la sua fedelt\u00e0 alla fonte, la consistenza granulosa del fotogramma, atta a rendere l'immagine pi\u00f9 cinematografica, e i colori vibranti, nonostante la nitidezza e la profondit\u00e0 del quadro non fossero a livelli eccellenti; la traccia audio del film venne percepit\u00e0 come una miglioria della precedente colonna audio mono: \u00abAnche se rispetto alla traccia monocanale quella a pi\u00f9 piste rappresenta un miglioramento, pi\u00f9 canali audio non significano un aumento del livello di attivit\u00e0 sonica. Il suono viene convogliato per la maggior parte nello speaker centrale e solo poche informazioni sonore vengo deviate verso i canali esterni\u00bb.\nIl blu-ray del film presenta i seguenti contenuti speciali:"}
{"id": "230625", "revid": "2184720", "url": "https://it.wikipedia.org/wiki?curid=230625", "title": "Confessions on a Dance Floor", "text": "Confessions on a Dance Floor \u00e8 il decimo album discografico in studio della cantautrice statunitense Madonna, pubblicato nel novembre del 2005 dalla Warner Bros. L'album rappresent\u00f2 un allontanamento dal disco precedente, \"American Life\", (2003). Il disco racchiude influenze della musica disco degli anni Settanta e Ottanta e della musica elettronica contemporanea.\nInizialmente Madonna inizi\u00f2 a lavorare con il produttore Mirwais Ahmadza\u00ef. Tuttavia, la cantante sent\u00ec che la loro collaborazione non stava andando nella direzione che lei desiderava e per questo inizi\u00f2 una nuova collaborazione con Stuart Price, con il quale aveva gi\u00e0 lavorato nella produzione del suo documentario \"I'm Going to Tell You a Secret\". L'album fu registrato nella casa-studio di Price, nella quale Madonna trascorse la maggior parte del suo tempo durante il periodo della registrazione.\nStanca della tematica politica che aveva trattato in precedenza, Madonna avvert\u00ec la necessita di \"rilassarsi e sentirsi di buon umore\".\nDa un punto di vista musicale, l'album \u00e8 strutturato come un DJ set, giacch\u00e9 le canzoni sono fuse insieme in modo tale che sono suonate continuamente senza nessuna interruzione. Il titolo dell'album deriva dal fatto che le canzoni sono allegre e divertenti all'inizio per poi diventare pian piano pi\u00f9 oscure, con testi che descrivono sentimenti e situazioni personali. Nei brani sono presenti dei campioni e dei riferimenti musicali ad altri artisti dance come gli ABBA, Donna Summer, i Pet Shop Boys, i Bee Gees e i Depeche Mode, cos\u00ec come a lavori precedenti di Madonna stessa.\nUna delle canzoni, \"Isaac\", gener\u00f2 alcune polemiche da parte di alcuni rabbini perch\u00e9 faceva riferimento allo studioso della cabala, Yirzhak Luria. Madonna replic\u00f2 spiegando che aveva intitolato la canzone cos\u00ec in suo onore e non con un intento sacrilego.\nDall'album furono estratti quattro singoli: \"Hung Up\", che divenne uno dei singoli pi\u00f9 di successo di Madonna a livello mondiale, raggiungendo la posizione numero uno nelle classifiche di 41 paesi, \"Sorry\", che fu la ventesima numero uno di Madonna nel Regno Unito, \"Get Together\" e \"Jump\", pubblicati come terzo e quarto singolo, che entrarono nella ai primi dieci posti nelle classifiche di molti paesi.\nPer promuovere il disco Madonna intraprese anche il \"Confessions Tour\", che divenne quello con i maggiori incassi da parte di una solista.\nI critici contemporanei lodarono l'album definendolo \"Il ritorno di Madonna\". Grazie a questo lavoro Madonna ricevette un Grammy Award come \"Miglior album dance/elettronico\" nel 2007, e un riconoscimento ai \"BRIT Awards\" come \"Cantante internazionale femminile nel 2006\".\nDa un punto di vista commerciale, l'album raggiunse la posizione numero uno in 40 paesi, entrando nel Guinness dei primati, e vendette 12 milioni di copie in tutto il mondo.\nSuccessivamente fu anche collocato alla 30\u00aa posizione dei \"Migliori album di tutti i tempi\" da \"Vice Magazine\".\nIl disco.\nSviluppo.\n\"Confessions on a Dance Floor\" fonde la musica disco degli anni '70, l'electropop degli anni '80 e la musica dance anni 2000, cercando tuttavia di non copiare la musica che ha prodotto nel passato, ma piuttosto omaggiando artisti come i Bee Gees e Giorgio Moroder. Le canzoni riflettono il pensiero di Madonna sull'amore, la fama e la religione, da ci\u00f2 il titolo \"Confessions on a Dance Floor\". L'album rappresenta un completo distacco dal suo precedente album \"American Life\" (2003). Le canzoni di \"American Life\" rappresentavano una polemica contro la societ\u00e0 americana; con \"Confessions on a Dance Floor\", Madonna decise di prendere una direzione diversa nella produzione di questo album. Madonna comment\u00f2\n\"Quando scrissi \"American Life\", ero scossa da ci\u00f2 che stava succedendo nel mondo attorno a me , [\u2026] ero arrabbiata. Dovevo sfogarmi. Dovevo fare una dichiarazione politica. Ma adesso voglio solo divertirmi; voglio ballare; voglio sentirmi ottimista. Voglio che le persone si sentano allo stesso modo. C'\u00e8 troppa follia nel mondo, e io voglio che le persone siano felici.\"\nMadonna inizi\u00f2 a lavorare con Mirwais Ahmadza\u00ef con il quale aveva lavorato per la produzione di \"Music\" (2000). Ma la collaborazione con Mirwais non stava dando i frutti sperati. Cos\u00ec Madonna decise di bloccare il progetto e iniziare daccapo. Si rivolse a Stuart Price che aveva assunto il ruolo di direttore musicale nei due tour precedenti della cantante, e aveva collaborato alla scrittura di una canzone inserita nell'album \"American Life\".\nIl disco.\n\"Confessions on a Dance Floor\" \u00e8 il decimo album registrato in studio da Madonna, ed \u00e8 co-prodotto insieme a Stuart Price, Mirwais Ahmadza\u00ef (gi\u00e0 produttore di \"Music\" e \"American Life\"), e \"Bloodshy &amp; Avant\".\nIl disco, che segna il ritorno della popstar alla EDM, \u00e8 improntato sullo stile di produzione di Price ed \u00e8 fortemente influenzato (a detta degli stessi Price e Madonna) da artisti come ABBA, Donna Summer, Pet Shop Boys, Bee Gees, The Police e Depeche Mode.\n\"Confessions on a Dance Floor\" \u00e8 un album che include influenze di musica dance ed elettronica. ed \u00e8 strutturato come un DJ set, giacch\u00e9 le canzoni si susseguono in modo tale che non esistono pause n\u00e9 silenzi tra di esse. Inizialmente le canzoni sono leggere e allegre, ma avanzando con il disco diventano pi\u00f9 intense e i testi affrontano temi pi\u00f9 personali, da qui il titolo \u201cConfessioni\u201d.\nSecondo Madonna, \u201c\u00e8 questa la direzione che ho voluto dare al disco. Creare un disco che si pu\u00f2 ascoltare ad una festa o in macchina, in cui non si devono saltare le canzoni, perch\u00e9 \u00e8 continuo\u201d.\nL\u2019album contiene una canzone intitolata \"Forbidden Love\" che \u00e8 diversa dalla canzone dell'album \"Bedtime Stories\". In relazione al sampling della sua stessa canzone, Madonna ha commentato:\n\"L\u2019ho fatto di proposito, [\u2026] cio\u00e8, se devo plagiare qualcuno, potrei plagiare solo me stessa. Sento di essermi assunta il diritto di copiare me stessa. \u2018I talenti prestano, i geni rubano\u2019. Vediamo quanti altri clich\u00e9 posso infilarci. \u00c8 esattamente cos\u00ec. Stavo soltanto dando alcuni indizi al principio, ma ora dico le cose come stanno. \u00c8 come se, ora che ho la vostra attenzione, avessi alcune cose da dirvi\u201d.\nUn ritmo pulsante \u00e8 presente nella canzone \"Isaac\", che \u00e8 l\u2019unica canzone ad assomigliare ad una ballata tra tutte le canzoni dell\u2019album. Tuttavia, la canzone fu oggetto di critica da parte di un gruppo di rabbini, i quali affermarono che con questa canzone Madonna stava commettendo una blasfemia contro la loro religione, dato che la canzone parlava dello studioso della cabala Yitzhak Luria.\nIn realt\u00e0, la canzone fu chiamata cos\u00ec in onore di Yitshak Sinwani, che nella canzone canta frammenti di una poesia in lingua ebraica. Inizialmente Madonna voleva intitolare la canzone \"Fear of Flying\" dato che l\u2019idea dietro la composizione della canzone fosse quella di lasciarsi andare.\nI testi delle canzoni dell'album contengono frammenti della storia musicale di Madonna, e sono scritti in forma di confessioni. \"Hung Up\" contiene dei frammenti del testo della canzone \"Love Song\" dell\u2019album \"Like a Prayer\". \"How High\" contiene dei riferimenti a due canzoni dell\u2019album \"Music\", \"Nobody's Perfect\" e \"I Deserve It\".\nNel testo di \"Push\" Madonna ringrazia la persona che l\u2019ha spinta a sfidare se stessa nell\u2019andare oltre I suoi limiti, e contiene elementi della canzone \"Every Breath You Take\" dei Police. \"I Love New York\" \u00e8 un tribute alla citt\u00e0 che l\u2019ha resa la persona che \u00e8 oggi. Poi Madonna canta riguardo alla sua fama e al suo successo in \"Let It Will Be\" e il bivio tra passato, presente e futuro in \"Like It or Not\".\nRegistrazione.\nNel corso di un'intervista con la rivista \"Billboard\", Madonna comment\u00f2 di come il processo di registrazione si fosse rivelato una situazione \"dai e prendi\". Secondo quanto da lei dichiarato, Price restava alzato tutta la notte a lavorare sulle canzoni dell'album. Ci\u00f2 venne aiutato dal fatto che era un DJ, e quindi abituato a passare le notti in bianco. Questo fatto diede a Madonna l'opportunit\u00e0 di lavorare su altri aspetti delle composizioni. La cantante not\u00f2 come lei e Price avessero caratteristiche diametralmente opposte ma complementari, cosa che facilit\u00f2 la loro collaborazione. I brani furono registrati principalmente a casa di Price nel suo studio d'incisione casalingo. Madonna raccont\u00f2: \nInoltre Madonna disse che il loro affiatamento era dovuto al fatto che erano andati insieme in tour in occasione del suo Re-Invention World Tour. In definitiva defin\u00ec il suo rapporto con Price pi\u00f9 simile a quello tra fratello e sorella piuttosto che a quello di un normale rapporto lavorativo.\nPromozione.\nIl 4 novembre 2005, Madonna apr\u00ec gli MTV Music Awards con la sua prima interpretazione di \"Hung Up\". La cantante emerse da una palla scintillante e cant\u00f2 la canzone indossando un body viola abbinati a stivali di pelle dello stesso colore. Nei giorni successivi, Madonna present\u00f2 la stessa canzone nella trasmissione tedesca Wetten, dass?, allo Star Academy in Francia e allo spettacolo TELETHON di Londra, durante il 2005. Per promuovere l\u2019album Madonna si esib\u00ec anche al \"Parkinson,\" al \"Koko Club\" e \"G-A-Y\", e intraprese un promo-tour negli Stati Uniti, in Giappone, in Germania e Francia. Durante questo promo tour Madonna interpret\u00f2 \"Hung Up\", \"Get Together\", \"Sorry\", \"I Love New York\", \"Ray of Light\", \"Let It Will Be\" e \"Everybody\".\nNel mese di dicembre, Madonna si rec\u00f2 in Giappone, dove present\u00f2 \"Hung Up\" nello studio televisivo \"SMAP\u00d7SMAP\" e si esib\u00ec in un concerto allo Studio Coast. L'8 febbraio del 2006, Madonna apr\u00ec i Grammy Awards del 2006, insieme al gruppo musicale inglese Gorillaz, che cant\u00f2 \"Feel Good\". Il gruppo appar\u00ec sul palco attraverso una tecnica tridimensionale, che proiettava i loro ologrammi sul palco. Madonna appar\u00ec sul palco cantando \"Hung Up\", scambiando costantemente la sua posizione sul palco con gli ologrammi dei membri del gruppo. Successivamente Madonna venne raggiunta dai suoi ballerini e termin\u00f2 la sua performance sul palco principale, allontanandosi dalle figure in tridimensionali dei Gorillaz.\nMadonna present\u00f2 \"Hung Up\" il 30 aprile 2006 durante il Coachella Valley Music and Arts Festival a Indio, California.\nSingoli.\n\"Hung Up\", fu pubblicato il 17 di ottobre del 2005 come primo singolo del disco. Come gi\u00e0 accennato, la base musicale \u00e8 un campionamento della hit degli ABBA \"Gimme! Gimme! Gimme! (A Man After Midnight)\": generalmente Benny Andersson e Bj\u00f6rn Ulvaeus, compositori ed esecutori del pezzo musicale, non hanno mai rilasciato il consenso ad altri autori per usare le loro basi (fino ad allora era successo solo con i Fugees). Per ottenere il consenso Madonna sped\u00ec una lettera a Stoccolma, supplicando di accettare ed elogiando la musica del gruppo. Andersson e Ulvaeus dettero l'ok per l'utilizzo della base e, dopo aver stipulato un accordo sul copyright che li autorizzasse a una quota significativa dei diritti d'autore derivanti dalle vendite e dagli airplay successivi, la cantante pot\u00e9 registrare. La canzone ricevette pareri favorevoli da parte dei critici, i quali affermarono che la canzone aveva restituito popolarit\u00e0 alla cantante, che aveva perso consenso di pubblico dopo il lancio del disco \"American Life\" nel 2003. \"Hung Up\" divenne un successo commerciale a livello globale, raggiungendo la posizione numero uno in 41 paesi, regalando a Madonna un posto nel libro dei Guinness dei Primati. Negli Stati Uniti divenne il 36\u00b0 singolo di Madonna ad avere raggiunto la top 10, permettendo alla critica di paragonarla a Elvis Presley. Il video della canzone \u00e8 un tributo a John Travolta, ai suoi film e ai suoi passi di danza. Il video, diretto da Johan Renck, mostra Madonna vestita con un body rosa, ballare in uno studio, la cantante poi si sposta in una sala da ballo, dove danza insieme al suo gruppo, che prima avevano eseguito movimenti di Parkour.\nil 28 febbraio del 2006, \"Sorry\" fu pubblicato come secondo singolo del disco. La canzone ricevette pareri positivi da parte della critica, che lo giudic\u00f2 il singolo pi\u00f9 forte del disco. Il singolo raggiunse la prima posiziona in paesi come Italia, Spagna, Romania e Regno Unito. Negli Stati Uniti non raggiunse lo stesso successo a causa della poca diffusione nelle radio. Tuttavia la canzone raggiunse le prime posizioni nella classifica delle canzoni dance di \"Billboard\". Il video musicale \u00e8 la continuazione del video di \"Hung Up\". In questo video Madonna e i suoi ballerini ballano su un furgone, poi su dei pattini.\n\"Get Together\" fu rilasciato come terzo singolo dell'album, il 30 maggio 2006, che coincide con l'inizio del Confessions Tour. I critici espressero pareri positivi per la canzone, che divenne un successo nella classifica delle canzoni dance negli Stati Uniti. Inoltre, la canzone raggiunse la top ten in Australia, Canada, Regno Unito, Italia e la posizione numero uno in Spagna. \"Jump\" fu rilasciato come quarto singolo il 31 ottobre 2006. I critici diedero pareri positivi alla canzone, elogiando anche il tema della canzone, che parla di Empowerment. La canzone raggiunse la vetta delle classifiche in Italia, nonch\u00e8 la top five in molti paesi europei.\nTracce.\nL'edizione limitata contiene anche:\nEdizioni.\nIn tutti gli store digitali, tra i quali anche iTunes \u00e8 stata pubblicata, in esclusiva assoluta, l'edizione \"Unmixed\" dell'album, con le dodici tracce non collegate tra di loro.\nSingoli.\nDall'album sono stati estratti quattro singoli: \"Hung Up\", \"Sorry\", \"Get Together\" e \"Jump\", il quale \u00e8 stato incluso anche nella colonna sonora del film \"Il diavolo veste Prada\".\n\"Hung Up\" \u00e8 stato pubblicato il 17 ottobre 2005 dopo una massiccia promozione da parte di riviste e canali musicali televisivi, come primo singolo estratto dall'album \"Confessions on a Dance Floor\". Il brano \u00e8 un up-tempo anni Ottanta e contiene un sample della hit degli ABBA \"Gimme! Gimme! Gimme! (A Man After Midnight)\" del 1979. Con questo singolo la cantautrice statunitense, riesce a conquistare le attenzioni della critica, che giudicano positivamente il brano, dopo aver criticato molto il messaggio dell'album precedente \"American Life\", che trattava di temi politici. Inoltre questo singolo scala rapidamente la vetta delle classifiche di tutto il mondo, raggiungendo la prima posizione di oltre 45 paesi, diventando cos\u00ec il singolo di maggior successo della carriera della cantante e ottenendo due Guinnes World Records per le oltre 11 milioni di copie vendute, delle quali 551.000 copie vendute solo nella prima settimana. Negli Stati Uniti arriva fino alla posizione 7 della classifica Hot 100, ottenendo un discreto successo ma inferiore al resto del mondo causa il boicottaggio nelle radio in seguito alle vicende di American Life. In Italia il singolo \u00e8 uno tra i pi\u00f9 venduti di sempre ed \u00e8 al 7\u00ba posto per maggior numero di settimane alla prima posizione di sempre; Hung Up \u00e8 infatti rimasto alla prima posizione per ben 14 settimane tra novembre 2005 e febbraio 2006, sostituito poi da Teach Me Again di Elisa ft. Tina Turner e in seguito dal secondo singolo di Madonna, Sorry.\n\"Sorry\" \u00e8 stato pubblicato come secondo singolo il 28 febbraio 2006. \u00c8 un up-tempo anni ottanta-novanta ed il suo video rappresenta il seguito del precedente singolo \"Hung Up\". \u00c8 stato giudicato in maniera molto positiva dalla critica, che ha apprezzato il pezzo definendolo \"la canzone pi\u00f9 ballabile in una discoteca dell'intero album\". Con questo singolo Madonna, malgrado non riesca ad eguagliare i risultati di \"Hung Up\", riesce comunque ad avere un ottimo successo, raggiungendo la vetta della classifica italiana, rumena, spagnola e britannica. In Regno Unito il singolo diventa il tredicesimo dell'intera carriera di Madonna a raggiungere la vetta della classifica digitale britannica. Come b-side del singolo \u00e8 stata utilizzata la canzone \"Let It Will Be\".\n\"Get Together\" \u00e8 stato pubblicato come terzo singolo il 6 giugno 2006. A differenza dei precedenti due singoli, questo brano ha uno stile diverso: viene quasi eliminato l'uso dei sintetizzatori ed \u00e8 meno ballabile. Il singolo, malgrado venga giudicato in maniera molto positiva dalla critica, raggiunge la vetta della classifica solo in Grecia e Ungheria e la seconda posizione della classifica italiana. Nel resto del mondo invece ottiene un successo nettamente inferiore rispetto a \"Hung Up\" e \"Sorry\".\n\"Jump\" \u00e8 il quarto e ultimo singolo estratto dall'album, ed \u00e8 stato pubblicato il 31 ottobre 2006 in Nord America, il 1\u00ba novembre in Europa e il 2 novembre nel resto del mondo. \u00c8 stato giudicato in maniera molto positiva dalla critica e con questo singolo Madonna risollevare leggermente il flop di \"Get Together\". Il singolo entra nella top-ten delle classifiche digitali della maggior parte d'Europa, e nelle classifiche in Italia, Spagna, Australia e Regno Unito raggiunge la prima posizione. Per Madonna questo \u00e8 il quindicesimo singolo a raggiungere la vetta della classifica digitale britannica, mentre negli Stati Uniti raggiunge la prima posizione della maggior parte delle classifiche Billboard, diventando il diciannovesimo singolo di Madonna in testa alla classifica digitale canadese. Ci\u00f2 nonostante, non riesce ad entrare alla Billboard Hot 100 fermandosi alla posizione 105. Il singolo \u00e8 parte integrante della colonna sonora del film \"Il diavolo veste Prada\", insieme a \"Vogue\". Come b-side \u00e8 stato utilizzato il brano \"History\", traccia scartata dall'album.\nDella canzone \"I Love New York\" \u00e8 stato realizzato un videoclip promozionale per il \"Confessions Tour\" .\nSuccesso commerciale.\n\"Confessions on a Dance Floor\" debutta alla numero uno della Billboard 200, vendendo oltre 350.000 di copie nella prima settimana. Debutta inoltre alla posizione numero uno in trentasette paesi, registrando un nuovo record: vendendo pi\u00f9 di tre milioni di copie nel primo mese, e sei milioni di copie in meno di tre mesi. Dopo un anno di pubblicazione le vendite salgono a 8 Milioni.Ad oggi l'album rappresenta uno dei pi\u00f9 grandi successi della cantante, avendo totalizzato circa 12 milioni di copie vendute, di cui solo 1,2 milioni in UK.\nIl CD ha anche \"sfornato\" il singolo pi\u00f9 venduto e di pi\u00f9 successo di \"Madonna\": \"Hung Up\", che ha conquistato questi 2 record grazie alle sue 11 Milioni di copie vendute.Grazie all'album, Madonna ha vinto il premio \"Best International Female Award\" (Miglior artista femminile internazionale) ai Brit Awards 2006, il premio \"World's Best Selling Pop Artist\" (Artista pop che ha venduto pi\u00f9 nel mondo) ai World Music Awards e nel 2007 il Grammy Award nella categoria \"miglior album dance/elettronico\". In Italia il disco riceve sei dischi di platino, equivalenti a poco meno di mezzo milione di copie. Inoltre \"Hung Up\" rimane salda alla prima posizione in classifica per 14 settimane, \"Sorry\" debutta al primo posto e vi rimane tre settimane, \"Get Together\" raggiunge la seconda posizione, mentre \"Jump\" \u00e8 entrata in classifica direttamente al primo posto.\nConfessions Tour.\nIn seguito all'uscita del disco \u00e8 partito il 21 maggio 2006 da Los Angeles il \"Confessions Tour\" con 60 date in Nord America, in Europa e in Giappone."}
{"id": "230626", "revid": "104265", "url": "https://it.wikipedia.org/wiki?curid=230626", "title": "Fondotinta", "text": "Il fondotinta \u00e8 un cosmetico utilizzato per coprire le imperfezioni della pelle.\nNella maggior parte dei casi \u00e8 un'emulsione pi\u00f9 o meno pregiata di acqua in olio, o olio in acqua, con l'aggiunta di pigmenti che ne determinano il potere coprente. Questi pigmenti, essendo inorganici, non sono assorbiti dalla pelle mentre l'emulsione s\u00ec: \u00e8 per questo che occorrer\u00e0 scegliere un fondotinta liquido semicremoso o colato a seconda se si ha un tipo di pelle grassa, secca, disidratata, mista o normale.\nLa percentuale pi\u00f9 o meno alta dei pigmenti ed il tipo di emulsione determinano un fondotinta fluido, cremoso, colato o compatto.\nNe esistono in commercio di diverse tonalit\u00e0 di colore a seconda della carnagione del viso. Inoltre possono essere waterproof (resistenti all'acqua) e non."}
{"id": "230627", "revid": "1543377", "url": "https://it.wikipedia.org/wiki?curid=230627", "title": "Scherma ai Giochi della XI Olimpiade", "text": "La scherma alle Olimpiadi estive del 1936 fu rappresentata da sette eventi."}
{"id": "230628", "revid": "1161730", "url": "https://it.wikipedia.org/wiki?curid=230628", "title": "Mamma Oca", "text": "In letteratura, e in particolare nella letteratura per bambini, Mamma Oca (in inglese \"Mother Goose\", in francese \"Ma M\u00e8re l'Oye\" e in tedesco \"Mutter Gans\") \u00e8 un personaggio archetipico, un'oca antropomorfizzata nel ruolo di anziana signora di campagna, che racconta fiabe o recita filastrocche. \nOrigine del personaggio.\nAlcuni sostengono che la \"Mamma Oca\" originale si chiamasse Elizabeth Goose e sia ora sepolta nel Granary Burying Ground di Boston. Questa teoria non gode di molto credito in quanto le date di nascita e di morte di Elizabeth Goose sono successive ad alcuni usi del nome in letteratura (e non esiste alcuna prova storica del fatto che Elizabeth Goose abbia mai scritto o raccontato fiabe).\nNel saggio \"The Real Personages of Mother Goose\" (1930), Katherine Elwes Thomas sostenne che i nomi \"Mother Goose\" e \"Mere L'Oye\" fossero basati su antiche leggende sulla moglie del re francese Roberto II. Nelle leggende francesi viene in effetti nominata una \"Bertha dai piedi da papera\" capace di raccontare incredibili favole per catturare i bambini.\nI neopagani hanno sostenuto che Mamma Oca fosse in origine una strega o un'antica dea, ma non sono state riportate prove conclusive a favore di questa tesi.\nMamma Oca in letteratura.\nNon \u00e8 chiaro a quale autore specifico debba essere attribuita l'invenzione del personaggio di Mamma Oca. Uno dei primi riferimenti appare in \"La Muse Historique\" di Jean Loret (1660), in cui compare la frase \"comme un conte de la M\u00e8re Oye\" (\"come una storia di Mamma Oca\"). \n\"I racconti di mamma l'oca\" sono una celebre raccolta di fiabe pubblicata da Charles Perrault in forma manoscritta nel 1695, e poi completata e ripubblicata nel 1697 sotto il titolo di \"Histoires ou Contes du temps pass\u00e9. Avec des moralit\u00e9s,\" in cui compaiono note fiabe come \"La bella addormentata\", \"Cappuccetto Rosso\", \"Il gatto con gli stivali\" e altre ancora. Nel 1765 John Newbery pubblic\u00f2 \"Mother Goose's Melody\", il primo testo a utilizzare il nome inglese del personaggio, nonch\u00e9 il primo uso del personaggio nel titolo di una raccolta di filastrocche anzich\u00e9 di fiabe.\nNei romanzi di Frank Baum ricorre frequentemente il personaggio di \"Pap\u00e0 Oca\" (\"Father Goose\").\nIl nome Mamma Oca viene oggi usato frequentemente nel titolo di raccolte di filastrocche, fiabe e altre raccolte di opere per bambini; un esempio contemporaneo sono i libri di Mamma Oca realizzati dall'illustratore Richard Scarry.\nLe filastrocche di Mamma Oca sono alla base dei delitti del romanzo giallo \"L'enigma dell'alfiere\" (1928) di S.S.Van Dine, pseudonimo di Willard Huntington Wright.\nNel 1982 \u00e8 stato pubblicato il romanzo \"Mia madre l'oca\" di Giulio Barattieri.\nMamma Oca in contesti non letterari.\nIl compositore francese Maurice Ravel scrisse un'opera intitolata \"Ma M\u00e8re l'Oye\", una suite per pianoforte da cui fu in seguito tratto un balletto. \nRoberta Williams ha ideato la serie di videogiochi educativi \"Mixed-Up Mother Goose\", pubblicata dalla Sierra On-Line.\nAltri riferimenti:"}
{"id": "230629", "revid": "2181294", "url": "https://it.wikipedia.org/wiki?curid=230629", "title": "Direttori della CIA", "text": "Il Direttore della Central Intelligence Agency (D/CIA) \u00e8 l'organo monocratico posto al vertice della Central Intelligence Agency (CIA). Esso, nominato dal Presidente degli Stati Uniti d'America, pu\u00f2 essere sia un ufficiale generale che un civile.\nIl direttore fa rapporto al Direttore dell'Intelligence Nazionale ed \u00e8 assistito da un vicedirettore.\nStoria.\nLa posizione di direttore fu stabilita nel 1946 dal presidente Harry Truman come capo del \"Central Intelligence Group\", divenuto CIA tramite il National Security Act del luglio 1947.\nDal 1946 al 2005 la CIA \u00e8 stata gestita da un unico direttore, che era membro del Consiglio per la Sicurezza Nazionale e consigliere del Presidente in materia di intelligence.\nDal 2005 il direttore della CIA \u00e8 subordinato al Direttore dell'Intelligence Nazionale, che coordina tutti i servizi statunitensi.\nDal 2017 \u00e8 membro del gabinetto di governo statunitense."}
{"id": "230632", "revid": "1924342", "url": "https://it.wikipedia.org/wiki?curid=230632", "title": "Massive Attack", "text": "I Massive Attack sono un gruppo musicale britannico, formato a Bristol nel 1987 e ritenuto fondatore del genere trip hop.\nGli attuali componenti del gruppo sono Robert \"3D\" Del Naja e Grant \"Daddy G\" Marshall. Il gruppo \u00e8 nato come sorta di \"collettivo musicale\", poich\u00e9 si sono sempre avvalsi di collaborazioni di diversi artisti, come Sin\u00e9ad O'Connor, Horace Andy, Madonna, Burial, Tricky, Shara Nelson, Mos Def, Elizabeth Fraser, Martina Topley-Bird, Dot Allison e Tracey Thorn.\nStoria del gruppo.\nAnni ottanta.\nIl cuore del gruppo \u00e8 costituito da tre membri della comunit\u00e0 artistica The Wild Bunch: Robert \"3D\" Del Naja, Grant \"Daddy G\" Marshall e Andrew \"Mushroom\" Vowles.\nDopo una serie di live tenutisi nel 1987, nel 1988 pubblicano, con la formazione a tre elementi, il primo singolo, \"Any Love\". Nel 1990, con la collaborazione di Shara Nelson, realizzano il singolo \"Daydreaming\", che ottiene una buona accoglienza nel circuito underground.\nDopo la firma con la Virgin Records, nel 1991 pubblicano il primo album in studio \"Blue Lines\", che contiene i singoli \"Unfinished Sympathy\" (cantato da Shara Nelson) e \"Safe from Harm\", prodotto da Cameron McVey. All'album collaborano anche lo storico esponente del reggae giamaicano Horace Andy, Tony Brian e Tricky. \"Blue Lines\" introduce un nuovo genere musicale, inizialmente chiamato \"Bristol sound\" ed etichettato in seguito come trip hop, etichetta che i Massive Attack non hanno mai gradito. \nNonostante l'uso di campionatori e del \u00abrapping cortese\u00bb di Tricky, \"Blue Lines\" \u00e8 stilisticamente distinto dall'hip hop statunitense: la musica \u00e8 pi\u00f9 complessa, stratificata ed atmosferica, guadagna il nome di trip hop con l'estetico ed inequivocabile tono britannico. Il successo per la band \u00e8 immediato e arricchito anche da videoclip in heavy rotation e fortunati remix (su tutti quello di \"Manchild\" di Neneh Cherry).\nAnni novanta.\nDurante la guerra del Golfo il gruppo cambia temporaneamente nome in Massive a causa delle pressioni del produttore discografico che volle evitare riferimenti bellici.\nNel 1994 il trio pubblica il secondo album in studio \"Protection\", caratterizzato da due pezzi strumentali di Craig Armstrong (Weather Storm e Heat Miser) con l'ultima collaborazione di Tricky, che sceglier\u00e0 poi di dedicarsi alla carriera solista. Due brani, \"Protection\" e \"Better Things\", sono cantate da Tracey Thorn, voce degli Everything but the Girl. Fa parte di questo disco il singolo \"Karmacoma\", una sorta di mantra dub. In \"Protection\" collaborano anche la cantante Nicolette Suwoton e il batterista Rob Merril. Il successo cresce in maniera ancora pi\u00f9 ampia rispetto al debutto ed invade i circuiti commerciali. Il gruppo viene anche contattato per la realizzazione di alcuni remix. Neil Fraser, alias Mad Professor remixa il disco insieme agli stessi Massive Attack e nel 1995 esce quindi \"No Protection\".\nNel 1997 i Massive Attack contribuiscono alla colonna sonora del film di Michael Caton-Jones \"The Jackal\" registrando \"Superpredators (Metal Postcard)\", contenente un campione di Siouxsie and the Banshees.\n\"Mezzanine\", il terzo album, \u00e8 pubblicato nel 1998 e mostra l'adesione a sonorit\u00e0 dark, con il ricorso a chitarre distorte e combinazioni di drum machine e percussioni live con impronte jazz, sporadicamente mostrate anche nei precedenti album.\nElizabeth Fraser dei Cocteau Twins (band di culto del dream pop) esibisce la sua voce in tre di queste tracce. Uno dei brani del disco, \"Teardrop\", rimarr\u00e0 una pietra miliare dell'intera produzione del gruppo. A far da colonna portante del disco, a detta dell'ex-collaboratore Tricky, \u00e8 una sorta di \"pre-Millennium tension\" (\"tensione prima del millennio\").\nLa pubblicazione di \"Mezzanine\" influir\u00e0 anche sulle esibizioni dal vivo dei Massive Attack. In aggiunta alla loro precedente attrezzatura (pochi microfoni, un paio di tastiere e qualche giradischi) compariranno sempre pi\u00f9 strumenti musicali tradizionali. Oltre ai numerosi cantanti ospiti, sul palco si affiancheranno via via un chitarrista, un bassista, un batterista ed un tastierista, cos\u00ec come effetti luce e proiezioni video della \"United Visual Artists\". Questa evoluzione sonora non va incontro alle idee di Andrew \"Mushroom\" Vowles, che cos\u00ec lascia il gruppo per divergenze artistiche. A sostituirlo nei tour \u00e8 stato il collaboratore Neil Davidge, che non entrer\u00e0 nella formazione dei Massive Attack, rimasta un duo.\nAlcune tracce dell'album (\"Angel\" e \"Dissolved Girl\") verranno usate per le colonne sonore di alcuni film, tra cui \"Snatch - Lo strappo\" e \"Matrix\". Inoltre \"Teardrop\" \u00e8 stata usata come colonna sonora della serie TV \"Dr. House - Medical Division\".\nAnni duemila.\nIl quarto album, \"100th Window\" viene pubblicato all'inizio del 2003. Il disco \u00e8 stato registrato senza Daddy G (era nato suo figlio), e quindi i Massive Attack si presentano con il solo 3D. Il senso di questo album si pu\u00f2 riassumere nell'ultima \"centesima finestra\" del titolo (che fa riferimento al linguaggio informatico), che rimane sempre aperta, nella nostra psiche, a disposizione del nostro subconscio. Il disco, coprodotto da Neil Davidge, contiene i brani \"What Your Soul Sings\", \"Special Cases\" e \"A Prayer for England\" che vedono la partecipazione di Sin\u00e9ad O'Connor, mentre nel brano \"Everywhen\" collabora Horace Andy. Durante il tour di \"100th Window\", 3D si oppone alla contemporanea guerra in Iraq, intraprendendo una vera e propria campagna sul suo blog e proiettando dei \"visual\" durante i concerti.\nNel 2004 3D e Neil Davidge compongono la colonna sonora del film \"Danny the Dog\" di Luc Besson, che viene pubblicata come album strumentale, intitolato appunto \"Danny the Dog\" nel mese di ottobre. L'anno successivo Del Naja registra con Davidge e Alex Swift un brano per la colonna sonora del film \"Bullet Boy\".\nNel 2006 viene pubblicata la raccolta \"Collected\", contenente una selezione dei principali successi del gruppo e il singolo inedito \"Live with Me\", cantato da Terry Callier. La relativa edizione speciale contiene anche un secondo CD comprensivo di alcune rarit\u00e0 (e l'inedito \"False Flags\") e un DVD contenente i primi undici videoclip registrati dal gruppo.\nNel 2008 i Massive Attack hanno realizzato un brano ispirato al romanzo di Roberto Saviano \"Gomorra\", intitolato \"Herculaneum\" ed entrato poi a far parte della colonna sonora del film di Matteo Garrone \"Gomorra\". Nello stesso periodo i Massive Attack collaborano con Mos Def in \"I Against I\". L'anno seguente esce l'EP \"Splitting the Atom\", contenente quattro tracce. Qui torna alla voce Daddy G. In \"Psyche\" collabora Martina Topley-Bird, storica compagna di Tricky.\nAnni 2010.\nA sette anni di distanza da \"100th Window\", l'8 febbraio 2010 esce il quinto album studio \"Heligoland\". Per la realizzazione del disco Del Naja e Marshall hanno lavorato in due differenti studi di registrazione ai lati opposti di Bristol. Per i contributi vocali hanno collaborato Martina Topley-Bird (che si unir\u00e0 al gruppo nel tour promozionale), Horace Andy (in \"Girl I Love You\"), Hope Sandoval (in \"Paradise Circus\"), Damon Albarn (in \"Saturday Come Slow\"), Guy Garvey (in \"Flat of the Blade\") e Tunde Adebimpe (in \"Pray For Rain\"). Numerosi sono gli altri musicisti che collaborano artisticamente all'album. Nello stesso anno \u00e8 stato pubblicato l'EP \"Atlas Air EP\".\nNel 2011 il gruppo ha collaborato con Burial per la realizzazione del singolo \"Four Walls\". Questo lavoro contiene una versione rivisitata di \"Paradise Circus\" cantata da Hope Sandoval.\nIl 28 gennaio 2016 hanno pubblicano l'EP \"Ritual Spirit\", contenente quattro tracce tra cui una collaborazione con Tricky, che ritorna a lavorare col gruppo dai tempi di \"Protection\" (1994). Nello stesso anno hanno intrapreso una tourn\u00e9e europea di 22 date, durante la quale sono stati accompagnati dagli Young Fathers. Gli stessi sono stati confermati anche per la breve tourn\u00e9e tenuta nell'estate 2018.\nNel 2019 i Massive Attack hanno intrapreso il \"Mezzanine XXI\" per celebrare i ventun'anni dall'uscita del terzo album \"Mezzanine\". Tenuto tra Europa e America del Nord, il duo \u00e8 stato accompagnato da gran parte dei musicisti che contribuirono alla realizzazione del disco, tra cui Elizabeth Fraser.\nIl 10 luglio 2020 il duo ha pubblicato esclusivamente su YouTube l'EP audiovisivo \"Eutopia\", composto da tre brani realizzati con Young Fathers, Algiers e Saul Williams.\nStile musicale.\nConsiderati all'unanimit\u00e0 gli inventori del genere trip hop, i Massive Attack riprendono i ritmi dall'hip hop, fanno spesso uso di campionamenti e uniscono influenze che spaziano fra il dub, la musica d'ambiente, il reggae, la dancehall, il soul e il breakbeat. \"AllMusic\" definisce il loro repertorio \u00abcinematico e oscuramente sensuale\u00bb e li considera un gruppo alternative dance, club/dance, electronica e pop rock alternativo.\nLa formazione ha gettato le basi del trip hop con \"Blue Lines\" (1991), che si ispira ai Soul II Soul, ai Pop Group, da cui riprende l'attitudine rock, ed \u00e8 stato definito come \u00abMarvin Gaye in trasferta in Giamaica a fare dischi con Lee Perry dopo un corso di new wave e psichedelia\u00bb. L'introduzione di una chitarra elettrica rende il seguente capitolo \"Mezzanine\" (1998) il pi\u00f9 rock della formazione."}
{"id": "230634", "revid": "1745361", "url": "https://it.wikipedia.org/wiki?curid=230634", "title": "Humpty Dumpty", "text": "Humpty Dumpty, talvolta tradotto in Unto Dunto o Tombolo Dondolo, \u00e8 un personaggio di una filastrocca di Mamma Oca, rappresentato come un grosso uovo antropomorfizzato seduto sulla cima di un muretto. \nIl personaggio fu utilizzato anche da Lewis Carroll, che gli fece incontrare Alice in uno dei capitoli pi\u00f9 celebri di \"Attraverso lo specchio e quel che Alice vi trov\u00f2\", molto caro, oltre che ai bambini, agli studiosi di semantica e linguistica.\nVerso la fine degli anni sessanta, nella trasmissione televisiva \"Giocagi\u00f2\", condotta da Nino Fuscagni e Lucia Scalera, veniva proposto spesso un adattamento musicale in italiano della filastrocca cantato dalla conduttrice, a tempo di hully gully, con il testo: \"Testa d'Uovo, Testa d'Uovo, Testa d'Uovo sta sul muro, Testa d'Uovo fa un gran volo: tutti i cavalli del Re, tutti i soldati del Re, non riescono a metterlo in pie'\".\nOrigini.\nLa filastrocca inglese di cui \u00e8 protagonista Humpty Dumpty recita:\nTraduzione letterale italiana:\noppure:\no ancora:\nNella collana \"I Quindici\" compare come:\nIn un episodio della serie animata \"Le tenebrose avventure di Billy e Mandy\" viene riportato uno stralcio della filastrocca di Humpty Dumpty, che nell'adattamento italiano \u00e8 cos\u00ec resa:\nEsistono numerose teorie sull'origine del personaggio della filastrocca:\nHumpty Dumpty di Carroll.\nIl personaggio di Humpty Dumpty in \"Attraverso lo specchio e quel che Alice vi trov\u00f2\" \u00e8 protagonista di uno dei dialoghi pi\u00f9 celebri dell'intero romanzo, e vi compaiono alcune invenzioni linguistiche in seguito entrate nell'uso soprattutto, ma non solo, nelle culture di lingua inglese. \u00c8 in questo dialogo, per esempio, che compare il concetto carrolliano di non compleanno (questo concetto ricorre nell'episodio del Tea Party). Inoltre, Humpty Dumpty rivela ad Alice il suo approccio all'uso delle parole, che non ha mancato di affascinare chi si occupa di semantica e di linguistica: \"quando io uso una parola [...] essa significa esattamente ci\u00f2 che io voglio che significhi. [...] Con \"impenetrabilit\u00e0\" intendevo dire che di quel soggetto ne abbiamo avuto abbastanza e tanto varrebbe che tu mi dicessi cosa vuoi fare dopo\". All'osservazione di Alice che le parole possono avere tanti significati, Humpty Dumpty replica \"quando faccio fare a una parola un simile lavoro [...] la pago sempre di pi\u00f9\".\nL'abitudine di Humpty Dumpty di \"comandare\" le parole per dar loro il significato che preferisce evidentemente potrebbe creare qualche difficolt\u00e0 di comunicazione fra i due. Alla luce di questa considerazione, anche la battuta precedente di Alice (\"non so che cosa intendiate per \u00abgloria\u00bb\") pu\u00f2 essere letta in una nuova luce e definisce in sostanza il problema di fondo della semantica (risponde Humpty: \"\u00e8 naturale che tu non lo sappia... finch\u00e9 non te lo dico io.\").\nAffascinata dalla dimestichezza di Humpty Dumpty con le parole, Alice gli chiede di spiegarle il significato della misteriosa poesia \"Jabberwocky\". Nella spiegazione che segue, Humpty Dumpty introduce un altro concetto (in seguito entrato nell'uso corrente in lingua inglese), quello di parola \"portmanteau\", ovvero una parola composta da due parole fuse assieme (come \"momrats\" nel Jabberwocky, ma anche per esempio \"smog\" nella \"lingua reale\"; vedi anche parola macedonia).\nRiferimenti a Humpty Dumpty.\nDumpty\"."}
{"id": "230635", "revid": "1543377", "url": "https://it.wikipedia.org/wiki?curid=230635", "title": "Scherma ai Giochi della X Olimpiade", "text": "La scherma alle Olimpiadi estive del 1932 fu rappresentata da sette eventi."}
{"id": "230636", "revid": "1431409", "url": "https://it.wikipedia.org/wiki?curid=230636", "title": "Michael O'Neill", "text": "Biografia.\nHa recitato in numerosi film e telefilm come guest star. Ha iniziato la sua carriera nel 1981 recitando nel film \"Storie di fantasmi\". Ha poi recitato come guest star in telefilm famosi come \"E.R. - Medici in prima linea\", \"Cold Case - Delitti irrisolti\", \"Ally McBeal\", \"Roswell\", \"Prison Break\", \"JAG - Avvocati in divisa\" e \"X-Files\". Ha lavorato al film \"Crazy\" che \u00e8 uscito nel 2007.\nDoppiatori italiani.\nNelle versioni in italiano dei suoi film, Michael O'Neill \u00e8 stato doppiato da:"}
{"id": "230637", "revid": "2181294", "url": "https://it.wikipedia.org/wiki?curid=230637", "title": "Direttore dell'FBI", "text": "Il direttore dell'FBI (in inglese \"Director of the Federal Bureau of Investigation\") \u00e8 l'organo monocratico posto al vertice dell'FBI statunitense.\nNomina e funzioni.\n\u00c8 nominato dal presidente degli Stati Uniti ma la nomina deve essere confermata dal Senato; il suo mandato dapprima non aveva limiti temporali ma dal 1976 la durata \u00e8 stata stablita in dieci anni.\nIl direttore dell'FBI \u00e8 responsabile delle operazioni quotidiane dell'ente; con i suoi collaboratori, si assicura che le missioni e i casi vengano seguiti nel modo corretto. Egli ha anche il compito di verificare che le varie dislocazioni degli uffici FBI siano gestite da agenti qualificati.\nDipende formalmente dal Procuratore generale degli Stati Uniti d'America. Prima dell'11 settembre 2001, il direttore aggiornava personalmente il Presidente degli Stati Uniti su ogni problema che sorgeva all'interno dell'FBI, dal 2004 risponde al direttore dell'Intelligence Nazionale, mentre in precedenza rispondeva direttamente al presidente.\nDirettori.\nBOI (1908-1935).\nPartiti politici: \nStato: \nFBI (1935-presente).\nPartiti politici: \nStato: "}
{"id": "230638", "revid": "107267742", "url": "https://it.wikipedia.org/wiki?curid=230638", "title": "XXIV dinastia egizia", "text": "La XXIV dinastia egizia, penultima del Terzo periodo intermedio dell'Egitto, comprende solamente due sovrani, uno solo dei quali, Boccori, \u00e8 citato come tale \ndalle liste manetoniane.\nL'Egitto, diviso in un grande numero di principati i cui governanti si attribuirono titoli regali, pur governando talvolta solamente una citt\u00e0, era minacciato ad est dall'espansionismo degli Assiri che premevano alle sue porte e a sud dai sovrani nubiani che affermando di essere i veri discendenti della tradizione egizia miravano alla conquista di tutta la valle del Nilo.\nLa XXIV dinastia si estinse con la vittoria dei sovrani nubiani che dovranno poi affrontare il problema assiro."}
{"id": "230639", "revid": "1613185", "url": "https://it.wikipedia.org/wiki?curid=230639", "title": "Cipria", "text": "La cipria (in origine detta polvere di Cipro) \u00e8 un cosmetico profumato e colorato che ha, oggi, la finalit\u00e0 di opacizzare la pelle, e fissare il trucco.\nNel XVIII secolo, era anche usata per spolverizzare le parrucche.\nStoria.\nLa lessicografia dell'epoca di Paracelso dice che la polvere di Cipro \u00e8 usata come profumo, tratta da semi dell'ambretta (hibiscus abelmocus) e che spande odore d'ambra. La cipria a base di riso \u00e8 di origine cinese. Comparve in Europa a partire dal XV secolo e venne utilizzata in un primo tempo come colorante per capelli. Dal XVII secolo divenne uno dei prodotti di cosmesi pi\u00f9 utilizzati. Il suo consumo crebbe significativamente quando la moda impose l'uso della cipria per parrucche maschili e femminili e, divenute desuete queste, di nuovo per i capelli naturali fino alla Rivoluzione francese.\nOrigine del nome.\nIl termine \u201ccipria\u201d deriva da Cipro, l'isola del mar Mediterraneo che era in et\u00e0 classica consacrata alla dea della bellezza e dell'amore, Venere, allusivo dell'impiego del prodotto per far apparire pi\u00f9 curate e quindi pi\u00f9 belle le donne.\nLa cipria d\u00e0 alla pelle il colore del rame, in latino \"cuprum\" con cui i Romani chiamarono Cipro (l'isola del rame), ove si estraeva il rame.\nComposizione.\nLa cipria \u00e8 un composto di caolino, amido, riso, carbonati (di bismuto, di zinco ed altri), coloranti e profumi. Veniva inizialmente venduto in sacchetti. .\nEconomia.\nNella seconda met\u00e0 del XIX secolo nacque una vera e propria industria legata alla produzione di contenitori per cipria. Ci\u00f2 che conteneva il prodotto doveva essere invitante quanto il prodotto stesso. I contenitori pi\u00f9 in voga furono a lungo delle scatole, che le pi\u00f9 grandi industrie di cosmetici facevano ideare da artisti e disegnatori. Nel design delle scatole di cipria si riflettono i periodi storici con le loro preferenze artistiche ed i materiali pi\u00f9 utilizzati. Si trovano quindi scatole di pura Art d\u00e9co o Art Nouveau, scatole in latta (1900-1920), in cartone o bachelite (1920-1950). A partire dagli anni cinquanta furono introdotti gli astucci metallici della societ\u00e0 Max Factor.\nUtilizzo.\nNormalmente, la cipria viene scelta in base alla tonalit\u00e0 che meglio si accorda con la carnagione.\nLe zone del corpo attualmente interessate in prevalenza dall'uso di cipria sono quelle che corrispondono alla base del naso, agli angoli della bocca e a tutta la zona del viso (fronte, naso, mento) comunemente chiamata dai truccatori professionali zona T.\nPer applicarla correttamente, con un piumino o una spugnetta (a volte dotata in confezione), se ne tampona una piccola quantit\u00e0 sul viso partendo dal collo e risalendo verso la fronte dopo aver applicato il fondotinta, oppure direttamente dopo la crema da giorno nel caso in cui il fondotinta non venga usato."}
{"id": "230641", "revid": "110157", "url": "https://it.wikipedia.org/wiki?curid=230641", "title": "CD44", "text": "La proteina CD44 \u00e8 una proteina transmembrana, monomerica, altamente glicosilata la cui funzione \u00e8 quella di legare l'acido ialuronico ed altre glicoproteine della matrice extracellulare. \u00c8 principalmente una molecola di adesione intercellulare espressa su linfociti e leucociti.\nLa struttura.\nLa molecola \u00e8 composta da 177 amminoacidi.\nLa proteina si divide in 4 domini: uno extracellulare, chiamato \"Hyaluronan Binding Domain\", o HBD, che appunto \u00e8 la parte che lega l'acido ialuronico; uno transmembranaceo con funzione di ancoraggio; un dominio intermedio tra i due che varia in lunghezza a seconda degli esoni; uno intracellulare con varie funzioni analizzate in seguito.\nIl dominio HBD \u00e8 lungo 157 amminoacidi ed ha 3 ponti disolfuro (vedi Cisteina) e numerosi punti di O- ed N- glicosilazione a cui sono legati fino a duecento residui glucidici di vario tipo e con vari legami (xilosio, N-acetilglucosamina, eparan solfato, dermatan sollfato, galattosio, ecc.), tanti da mascherare quasi del tutto la proteina di base e modificarne l'affinit\u00e0 per i vari ligandi; inoltre ogni tipo cellulare produce una proteina con una sua specifica sequenza di glicosilazione. Un altro importante aspetto che modifica significativamente l'affinit\u00e0 \u00e8 la possibilit\u00e0 di avere fino a 10 splicing alternativi, la proteina base viene detta CD44H (H sta per hematopoietic) o Cd44s, mentre le isoforme si indicano con CD44v x (dove al posto di x si indica uno o pi\u00f9 numeri da 1 a 10), queste mostrano affinit\u00e0 minore per l'acido ialuronico.\nLa funzione biologica.\nNel corso degli anni sono state trovate sempre nuove funzioni della proteina, ma la principale rimane il riconoscimento dell'acido ialuronico, componente della matrice extracellulare in particolari zone quali i tessuti connettivi embrionali e il contorno di lesioni cancerose invasive. Il legame dei due composti non ha solo funzione di ancoraggio, ma fa s\u00ec che la proteina trasduca dei segnali all'interno della cellula con conseguenze variabili a seconda della cellula.\nI leucociti, nel processo di infiammazione acuta, e in particolare nella fase di trasmigrazione (o diapedesi) sfruttano la CD44 per aderire alle proteine della matrice extracellulare.\nIl dominio extra cellulare della proteina pu\u00f2 legare delle metalloproteasi che possono tagliare il legame che unisce l'HBD alla parte transmembrana, diventando indipendente dalla cellula e rimanendo unito ai suoi ligandi. Questo diminuisce la possibilit\u00e0 dei CD44 rimasti attaccati alla cellula di trovare un ligando libero a cui legarsi, in questo modo viene ridotta la quantit\u00e0 di segnali che il CD44 intatto pu\u00f2 trasmettere alla cellula.\nLa proteina \u00e8 in grado di legare anche proteine espresse su altre cellule esplicando cos\u00ec funzione di proteina di comunicazione intercellulare. Un importante ligando sembra essere il CD3 dei linfociti T, il che apre la strada a ricerche atte a sperimentare se la proteina abbia o meno propriet\u00e0 di modulazione su quelle cellule.\nSviluppi in medicina.\nIl CD44 \u00e8 una proteina ubiquitaria, recentemente riscontrata sovrespressa in vari tessuti tumorali.\nL'espressione di CD44 \u00e8 un marcatore indicativo per le cellule T effettrici di memoria. La proliferazione delle cellule di memoria (attivazione) pu\u00f2 essere saggiata in vitro marcandole chimicamente con CFSE."}
{"id": "230642", "revid": "1652635", "url": "https://it.wikipedia.org/wiki?curid=230642", "title": "Ovis aries", "text": "La pecora (Ovis aries ) \u00e8 un mammifero della famiglia dei Bovidae.\nSi tratta di un animale addomesticato in epoca antichissima, diffuso attualmente in ogni continente. Vive principalmente in greggi, per gestire i quali l'uomo si affida spesso a cani pastore.\nIl nome pecora (lat. \"pecus\" \"bestiame di piccolo taglio\" passato poi a identificare un singolo animale) \u00e8 riservato all'adulto femmina, il maschio della specie \u00e8 chiamato montone (o anche ariete), mentre il piccolo \u00e8 denominato agnello fino a un anno di et\u00e0.\nL'et\u00e0 di una pecora si stabilisce dal grado di usura degli incisivi, che come in tutti i bovidi sono presenti esclusivamente nella mandibola, mentre la mascella presenta nella zona corrispondente una formazione ossea continua. Gli agnelli, alla nascita, hanno otto denti da latte provvisori. A un anno i due incisivi frontali sono sostituiti da quelli permanenti; all'et\u00e0 di due anni si aggiungono altri due incisivi permanenti e fra i 3-4 anni si completa la dentizione permanente per arrivare intorno al quarto anno d'et\u00e0 agli otto incisivi definitivi.\n\u00c8 un mammifero perch\u00e9 allatta i suoi piccoli, un artiodattilo perch\u00e9 ha un numero pari di dita, un ruminante perch\u00e9 rumina il cibo, un cavicorno perch\u00e9 ha le corna vuote ed un erbivoro perch\u00e9 si nutre solo di erbe.\n\u00c8 di carattere timido, ma, al contrario di quanto si possa pensare, \u00e8 molto intelligente, dotata di buona memoria e facilit\u00e0 di apprendimento. Generalmente il vello delle pecore \u00e8 marcatamente folto e fitto, estremamente riscaldante e di rapida crescita; \u00e8 solitamente di colore bianco, biancastro, bianco sporco, talvolta anche nocciola. Spesso nei piccoli agnelli il pelo, non ancora lanoso, pu\u00f2 essere transitoriamente molto scuro, quasi nero.\nDimensioni.\nLe dimensioni delle pecore variano notevolmente in funzione dell'et\u00e0, del sesso e della razza. Sono comunque approssimative, perch\u00e9 la quantit\u00e0 spesso ingente di lana rende difficoltosi questi test fisici. Le misure sono invece molto pi\u00f9 chiare se l'animale \u00e8 stato sottoposto alla tosatura. In linea di massima, la pecora raggiunge la massima lunghezza a un terzo circa della sua et\u00e0 (pu\u00f2 vivere anche 16-19 anni), poco dopo essere maturata sessualmente. Il peso cambia in virt\u00f9 delle medesime varianti, ma \u00e8 generalmente paragonabile a quello di un essere umano, oscillando mediamente tra i 50 e i . Raggiunge un'altezza alla spalla tra il 70 e .\nProduzione.\nLa pecora viene allevata per il latte, per la carne e per la lana e anche per il cuoio.\nPer quanto riguarda l'Italia, la Sardegna occupa un ruolo importante nell'industria dell'allevamento di questi animali, ma essa \u00e8 rilevante anche in Abruzzo, Molise, Lazio, Sicilia, Toscana, Campania, Basilicata, Marche e Calabria.\nNel mondo, l'allevamento delle pecore \u00e8 molto diffuso in Australia (regioni del Nuovo Galles del Sud, Victoria e Australia Occidentale, dove l'importazione della qualit\u00e0 merinos ha portato all'esplosione del commercio dei prodotti degli ovini), in Nuova Zelanda (che ha importato moltissime specie americane), in Argentina (con un commercio indirizzato prevalentemente all'Europa) e in Sudafrica (con il commercio della carne delle specie locali).\nCarne.\nGli agnelli vengono allevati principalmente per la carne, solo una parte viene infatti allevata per essere destinata alla riproduzione. \u00c8 tradizione diffusa in molte zone d'Italia mangiare carne d'agnello nel giorno di Pasqua, l'agnello \u00e8 del resto l'animale sacrificale per eccellenza nelle culture che si affacciano sul bacino del Mediterraneo. La carne di pecora ha un sapore forte e un odore pungente. Una delle regioni dove \u00e8 pi\u00f9 utilizzata la carne di questa specie \u00e8 l'Abruzzo, i cui piatti comprendono la tradizionale pecora alla callara (o alla cottora) e gli arrosticini, anche se in realt\u00e0 per preparare questi ultimi tradizionalmente veniva usato il cosiddetto \"castrato\", ovvero il maschio che ha subito la castrazione.\nIn molte zone dell'Italia centrale l'agnello da latte, cio\u00e8 con poco pi\u00f9 di un mese di vita, da molti preferito per la carne tenera, \u00e8 chiamato abbacchio.\nLatte e formaggi.\nIl latte come bevanda \u00e8 molto meno diffuso di quello di bovino, ma \u00e8 largamente impiegato nell'industria casearia per la produzione di formaggio pecorino e ricotta. In particolare, il latte di pecora \u00e8 pi\u00f9 ricco di grassi e i suoi prodotti presentano un aroma marcato.\nLana.\nLa lana, il prodotto che deriva dalla tosatura del vello della pecora, \u00e8 utilizzata fin dall'antichit\u00e0 come fibra tessile. La qualit\u00e0 differisce a seconda della razza dell'animale e della parte del corpo da cui proviene. Le razze pi\u00f9 pregiate sono la Merino (presente in Spagna e in Australia), la Disheley Leicester (a lana lunga e molto soffice), la Lincoln e la Doron (rare e a lana corta). La lana viene accuratamente filata e lavorata con metodi piuttosto complessi, per venire poi utilizzata per fabbricare indumenti caldi, cuscini e materassi.\nReligione.\nL'agnello occupa un ruolo fondamentale in molte religioni, soprattutto nel Cristianesimo. Esso \u00e8 infatti buono, mansueto, pacifico, sopporta le offese. Ges\u00f9 Cristo \u00e8 alle volte simboleggiato da questo animale, come nel caso dell'Agnello pasquale: nel suo ruolo di vittima sacrificale per i peccati commessi dall'umanit\u00e0, Ges\u00f9 viene spesso riferito come \"Agnus Dei\", l'agnello di Dio, che sopporta le offese e gli insulti e arriva al suo sacrificio per lavare le colpe dell'umanit\u00e0 con il suo sangue."}
{"id": "230643", "revid": "958185", "url": "https://it.wikipedia.org/wiki?curid=230643", "title": "Ruota idraulica", "text": "La ruota idraulica \u00e8 un dispositivo atto a trasformare l'energia potenziale o cinetica di piccoli corsi d'acqua in energia meccanica in forma di moto rotatorio.\nStoria.\nLa ruota idraulica e i mulini a vento sono stati gli antesignani dei cosiddetti motori primi, quelli cio\u00e8 che trasformano direttamente l'energia disponibile in natura in energia meccanica. Le sue prime applicazioni sono antichissime, e sono state probabilmente legate alla macinazione dei cereali. Antipatro di Tessalonica nel I secolo a.C. ne fornisce la prima descrizione scritta. Le prime ruote sono state del tipo orizzontale \"da sotto\" (vedi seguito)\nL'uso pi\u00f9 frequente dei mulini ad acqua \u00e8 stato per la macinazione di cereali, ma sono stati utilizzati anche per l'irrigazione, la pressatura nei frantoi, la tornitura del legno, la segagione di pietra e legnami, la produzione di corde, la frantumazione e fusione di minerali (azionamento dei mantici), la lavorazione di metalli, la lavorazione della ceramica, nelle miniere per pompare aria e drenare acqua.\nIl massimo sviluppo si \u00e8 avuto nel XVIII secolo, prima dell'avvento del motore a vapore e della realizzazione delle turbine idrauliche. In questo senso, la ruota idraulica ha scandito l'inizio della rivoluzione industriale, alimentatasi poi con motori di maggiore potenza.\nI \"rodigini\".\nNella Valle Olona, le ruote idrauliche a servizio dei mulini ad acqua erano definite \"rodigini\". Dopo il 1820, iniziarono ad essere utilizzate per far muovere i macchinari degli artigiani e delle nascenti fabbriche.\nIn origine erano realizzate interamente in legno, erano caratterizzate dalla presenza di palette piane ed avevano un rendimento del 30%. In seguito queste ruote in legno furono sostituite da ruote idrauliche in ferro con palette curve, che avevano un'efficienza superiore.\nI rodigini dei mulini furono poi sostituiti dalle pi\u00f9 moderne ed efficienti turbine idrauliche.\nTipi di ruota.\nLe prime ruote erano disposte orizzontalmente con un asse verticale su cui erano innestate direttamente le macine, col tempo furono sostituite dalle ruote in posizione verticale pi\u00f9 efficienti e che potevano avere maggiori dimensioni, di queste ultime vi sono essenzialmente quattro tipi in base al punto di impatto con l'acqua:\nI vari tipi sono evidentemente applicabili a differenti configurazioni di corsi d'acqua, in quanto la ruota di fianco e dal basso richiede un'altezza di caduta minima, e quindi \u00e8 adatta ad essere immersa nel corso d'acqua; la ruota colpita al vertice richiede una maggiore caduta, e si adatta a piccoli torrenti, o altrimenti richiede opere pi\u00f9 complesse.\nSi noti, come curiosit\u00e0, che la ruota colpita al vertice \u00e8 in pratica l'inverso della noria, e la ruota di fianco \u00e8 tipicamente il motore usato per azionare la noria stessa.\nRuota di fianco e dal basso.\nIn questo tipo di ruota, l'acqua entra nella ruota da monte, ed agisce sulle palette per peso. Per poter sfruttare anche la forza di impatto, ossia l'energia cinetica della corrente, bisogner\u00e0 progettare il profilo della paletta in maniera ottimale, e scegliere una velocit\u00e0 di rotazione opportuna. Le palette sono solidali all'albero di trasmissione mediante opportuna struttura. Le ruote dal basso si differenziano da quelle dal fianco per tale motivo: in quelle dal fianco l'acqua entra circa a met\u00e0 ruota, o nel terzo medio della ruota, in quelle dal basso, invece, l'acqua entra molto al di sotto dell'asse di rotazione, e sono quindi utilizzate in siti con salti molto pi\u00f9 bassi. Le ruote dal fianco possono essere utilizzate fino a salti di circa 4 m, mentre al di sotto di 1.5 m si utilizzano le ruote dal basso. Le massime portate smaltibili sono circa 1 m\u00b3/s per metro di larghezza. Al seguente link, vi \u00e8 un esempio di ruota dal fianco:https://www.youtube.com/watch?v=dCVWwPHCENc\nPer quanto riguarda le ruote dal basso, \u00e8 possibile individuare le ruote di tipo Sagebien, con palette piatte e ottimizzate per ridurre le perdite di energia a monte (video: https://www.youtube.com/watch?v=f-AfK2Bl4NY), e quelle di tipo Zuppinger, con pale curve e ottimizzate per ridurre le perdite di energia a valle, in uscita dall'acqua (video:https://www.youtube.com/watch?v=zCJ9h36lJqU)\nLa potenza fornita dalla ruota di fianco pu\u00f2 essere valutata misurando il dislivello dell'acqua tra monte e valle ruota (H in figura) e la portata o, con altro metodo, considerando la coppia creata sull'albero dalla pressione H agente sul raggio efficace della ruota e la velocit\u00e0 di rotazione.\nLa regolazione della potenza si ottiene variando la portata mediante chiuse poste nel canale a monte della ruota.\nCome accennato, nei modelli pi\u00f9 recenti le pale hanno profilo curvilineo, per ridurre le perdite dovute alla resistenza dell'acqua all'uscita e all'entrata della pala stessa dall'immersione. Le massime efficienze idrauliche calcolate mediante esperimenti di laboratorio al Politecnico di Torino sono dell'ordine del 70-85%. Le efficienze rimangono ottimali per un ampio campo di portate.\nRuota dall'alto.\nIn questo tipo (vedi figura 2) vi sono delle camere che vengono riempite d'acqua nella parte superiore della ruota. L'acqua tende a cadere per azione della gravit\u00e0. L'acqua nei vani agisce per peso creando quindi una coppia che mette in rotazione la ruota. Un esempio lo si pu\u00f2 trovare al presente link: https://www.youtube.com/watch?v=O5CQ6wjZ02U\nLe efficienze massime idrauliche riscontrate mediante esperimenti di laboratorio al Politecnico di Torino sono comprese tra 80% e 85%. Tali efficienze sono costanti per un ampio range di portate e velocit\u00e0 di rotazione.\nLa massima portata smaltibile \u00e8 di circa 100-200 l/s per metro di larghezza.\nQueste ruote vengono utilizzate solitamente in zone montane, dove sono presenti torrenti con basse portate e salti di circa 3-6 metri.\nRuota cinetica.\nLa ruota cinetica pu\u00f2 essere vista come una ruota dal basso in cui il carico H si annulla, ossia solamente la forza cinetica dell'acqua \u00e8 utilizzata. Quindi, le efficienze idrauliche sono dell'ordine del 30-40%. L'efficienza pu\u00f2 innalzarsi nei casi in cui l'ostruzione del canale dovuto alla presenza della ruota crea un innalzamento del livello d'acqua a monte della ruota, in modo tale che anche la spinta idrostatica viene sfruttata.\nLe ruote idrauliche oggi.\nNegli ultimi anni, grazie alla nuova sensibilit\u00e0 nei confronti delle fonti rinnovabili, l\u2019idroelettrico sta giocando un ruolo di primaria importanza nella produzione di energia pulita. Tuttavia, i siti in cui installare grandi impianti idroelettrici e dighe sono sostanzialmente esauriti in Europa. Di conseguenza, l\u2019idroelettrico in piccola scala, chiamato mini/micro idroelettrico, sta suscitando una notevole attrazione. Per mini idroelettrico si intendono tutti quegli impianti con potenze installate al di sotto dei 1000\u00a0kW, mentre per micro idroelettrico quegli impianti con potenze al di sotto dei 100\u00a0kW, nei quali rientrano le ruote idrauliche. Il progetto Restor Hydro della European Small Hydropower Association stima che in Europa siano circa 350000 i siti adatti ad impianti di questo tipo, e pi\u00f9 di 5000 in Italia. Le ruote idrauliche dal basso e dal fianco possono essere installate per produrre energia meccanica e/o elettrica in siti con salti idraulici tipicamente minori di 4 m e portate dell\u2019ordine massimo del metro cubo al secondo per metro di larghezza. Le ruote dall'alto in siti con salti fino a 6 m, ma portate minori. Le ruote idrauliche, inoltre, sono di semplice costruzione, necessitano di minori opere civili e generano bassissimi impatti ambientali. Un impianto a ruota idraulica \u00e8 generalmente ripagato in 7 \u00f712 anni. Inoltre, quando recuperate dall\u2019interno di vecchi mulini, le ruote permettono anche di preservare e valorizzare il patrimonio culturale, incrementando l\u2019eco-turismo. Le ruote idrauliche sono macchine \"fish friendly\", e tests sperimentali effettuati in Germania mostrano che rispetto alle viti idrodinamiche (coclee) arrecano meno danni alla fauna ittica.\nSpesso, il progetto di una ruota idraulica viene sottovalutato, perch\u00e9 la ruota \u00e8 ritenuto un rotore semplice e di facile installazione. In realt\u00e0, invece, anche il progetto di una ruota idraulica deve essere curato: numero e forma delle pale, diametro e larghezza, velocit\u00e0 di rotazione , sagomatura del canale a valle e a monte, sono elementi essenziali, la cui progettazione idraulica deve essere ben curata al fine di ottimizzarne il rendimento. Tuttavia, la maggior parte delle informazioni di tipo ingegneristico sulle ruote idrauliche risale al XIX secolo. In questi ultimi anni la ricerca scientifica si \u00e8 quindi data da fare al fine di migliorare queste informazioni, che spesso risultano obsolete, non complete e non ottimali, in particolare al Politecnico di Torino. Concludendo, le ruote idrauliche rappresentano una tecnologia di spiccato interesse, grazie ai loro numerosi vantaggi. Per\u00f2, sebbene le ruote idrauliche siano una tecnologia non recente, questo non significa che siano di semplice progettazione (anche se sono di pi\u00f9 semplice installazione e costruzione rispetto ad altre tecnologie). La ricerca diventa quindi necessaria al fine di fornire il maggior numero di informazioni utili al loro progetto, come formule per la stima del rendimento, e risultati sperimentali per identificare i campi ottimali di portate e velocit\u00e0 di rotazione, nei quali ogni ruota dovrebbe operare (https://www.youtube.com/watch?v=UQ_N2zEkKnA)."}
{"id": "230648", "revid": "767487", "url": "https://it.wikipedia.org/wiki?curid=230648", "title": "Ancora Nomadi", "text": "Ancora Nomadi \u00e8 il quattordicesimo album della band italiana Nomadi, l'ultimo con la presenza di Chris Dennis e Paolo Lancellotti.\nDescrizione.\nPer la realizzazione di questo album, i Nomadi ricorsero allo stesso espediente gi\u00e0 usato in \"Sempre Nomadi\": le tracce del lato A vennero registrate in studio, mentre nel lato B furono riproposti alcuni brani famosi in versione live.\nCon \"Sempre Nomadi\" del 1981 e \"Solo Nomadi\" del 1990, questo disco crea una ideale trilogia."}
{"id": "230651", "revid": "44939", "url": "https://it.wikipedia.org/wiki?curid=230651", "title": "GP90", "text": ""}
{"id": "230652", "revid": "124094646", "url": "https://it.wikipedia.org/wiki?curid=230652", "title": "Tram", "text": "Il tram \u00e8 un mezzo di trasporto su rotaia, tipico del trasporto pubblico urbano, atto alla circolazione su infrastrutture tranviarie sia in sede propria che promiscua, su strada, ove la circolazione avviene, di massima, in regime di marcia a vista.\nIn passato veniva chiamato anche tranvai o tramvai, italianizzazione del termine inglese \"tramway\".\nCaratteristiche.\nUn tram \u00e8 sostanzialmente un veicolo ferroviario per trasporto di persone di costruzione leggera, adatto alla circolazione ed all'effettuazione del servizio sia in sede propria che in sede promiscua, ovvero sul medesimo piano stradale su cui circolano altri veicoli a percorso vincolato e non; in generale \u00e8 condotto in regime di marcia a vista e si differenzia da un autobus per il fatto di avere il percorso obbligato dai binari. Pu\u00f2 essere munito di qualsiasi tipo di motore, a vapore, termico o, nella maggioranza dei casi, elettrico.\nNei centri urbani il tram circola di massima su binari incorporati nella sede stradale; sempre pi\u00f9 spesso, con l'obiettivo di migliorarne la circolazione e aumentarne la velocit\u00e0 commerciale, vengono creati anche tratti in sede propria, in galleria e in sopraelevata. In molti casi i tram circolano anche al di fuori dei centri urbani, assumendo caratteristiche simili a quelle di un rotabile ferroviario.\nAlcuni tram non convenzionali, essendo muniti di rodiggio con ruote pneumatiche, possono utilizzare un'infrastruttura diversa dal binario avente il solo scopo di guidare la traiettoria dei carrelli, avvalendosi invece di una speciale pavimentazione stradale per il rotolamento delle ruote.\nIl tram, nelle sue versioni a molte unit\u00e0, presenta grandi capienze superiori a quelle di autobus e filobus. Per permettere uno scambio veloce di passeggeri, i veicoli hanno molte porte, molto spazio per stare in piedi e meno posti a sedere. I rotabili tranviari delle linee interregionali con distanze di fermata pi\u00f9 lunghe hanno invece meno porte e pi\u00f9 posti a sedere.\nI veicoli tranviari vengono prodotti secondo le specifiche proprie delle reti: scartamento, larghezza e lunghezza del veicolo, porte a destra, a sinistra o da entrambi i lati, pianale in parte o interamente ribassato o meno e possibilit\u00e0 di doppio senso di marcia.\nTram elettrici.\nLa trazione.\nIn un tram elettrico l'energia viene solitamente portata al rotabile tramite una linea aerea di contatto su cui scorre un dispositivo posto sul tetto del mezzo che pu\u00f2 essere costituito da aste di captazione, archetti, \"trolley\" a stanga o, nei modelli pi\u00f9 recenti, pantografi. Un'altra soluzione terza rotaia elettrificata su cui scorre un pattino di captazione.\nNei centri storici urbani, per ragioni di impatto visivo dato dalla linea aerea, talvolta si predilige l'installazione di un collegamento di corrente da rotaie elettriche poste al centro del binario, come per esempio sulla \"Ringstra\u00dfe\" di Vienna. Anche a Bordeaux sono stati costruiti impianti analoghi con presa di corrente al di sotto del piano dei rotabili. In molti casi si ricorre anche alla \"frenatura a recupero\", come sistema frenante integrativo, collegando i motori di trazione come generatori; con ci\u00f2, oltre all'effetto frenante, si ottiene una certa produzione di energia elettrica che, ove possibile, viene reimmessa nella rete di alimentazione. Per venire incontro a esigenze particolari delle aziende di trasporto locale vengono costruiti anche tram nei quali, oltre all'alimentazione tramite pantografo, nelle tratte del centro storico la corrente viene fornita da potenti accumulatori. Sono in fase sperimentale anche tram ad accumulo di energia cinetica mediante volano, che nelle discese e in fase di rallentamento la immagazzina nella sua massa in rotazione rierogandola per la trazione. Tale sistema permette un notevole risparmio energetico.\nIl sistema di alimentazione elettrica pi\u00f9 diffuso \u00e8 quello a corrente continua, con una tensione solitamente compresa fra 500 e i 750 volt. In passato sono stati realizzati anche tram alimentati da corrente alternata monofase o, pi\u00f9 raramente, trifase; questi ultimi vennero presso dismessi in quanto richiedevano linee aeree pi\u00f9 complesse e costose. Oggi nei sistemi di tram-treno vengono utilizzati anche sistemi di alimentazione bimodali per le tratte su ferrovia e le tratte cittadine tranviarie.\nTram con tecnologie alternative.\nTram-treno.\nOggi si sta affermando, soprattutto nell'area centroeuropea, una nuova filosofia progettuale: quella del tram-treno, sviluppata soprattutto da Alstom, delle serie \"Coradia\", \"Metropolis\" e \"Citadis\", quest'ultimo in uso a Kassel e all'Aia. Sostanzialmente si tratta di tecnologie tranviarie che ne permettono l'utilizzo sia su tranvie che su ferrovie; \u00e8 interessante soprattutto la versione \"Dualis,\" che \u00e8 in grado di marciare sotto una linea elettrica a 25 kVolt su percorsi ferroviari e a 750 volt su percorsi tranviari. Sono inoltre attrezzati di apparecchiature di ripetizione segnali ed ERTMS.\nTram su gomma.\nIl sistema Translohr e il sistema GLT sono entrambi definiti come \"tram su gomma\" in quanto presentano ruote gommate e una sola rotaia guida.\nTram a cavo.\nLe tranvie con la tecnica della funicolare vengono definite anche ferrovie a cavo ed ebbero in passato una certa diffusione. Nel mondo esistono ancora alcuni tratti in esercizio, fra i quali si ricorda in particolare la \"Cablecar\" di San Francisco.\n con un sistema a funicolare \u00e8 la Tranvia di Opicina, che collega il centro di Trieste con la frazione carsica di Opicina.\nAperta il 9 settembre 1902 come tranvia a cremagliera per superare una pendenza massima del 26%, nel 1928 venne ristrutturata, sostituendo la cremagliera con un sistema a funicolare.\nTram a mano.\nLe tranvie a mano erano una forma alternativa di tranvia dei tempi passati diffusa sostanzialmente nell'area allora sotto l'influenza del Giappone.\nTram a trazione termica.\nDal 1887 al 1889 Gottlieb Daimler per dimostrazione e per ulteriore sviluppo del suo motore a quattro tempi a benzina, attiv\u00f2 una tranvia con scartamento di 45\u00a0cm che portava dalla sua officina, attraverso la K\u00f6nigstra\u00dfe fino alla Willhelmsplatz di Stoccarda; per compiere questo tragitto lungo circa 700 metri i tram impiegavano circa due minuti. Daimler fece costruire i binari e gli impianti per l'esercizio a proprie spese; impieg\u00f2 piccole motrici col motore a scoppio a due assi con panchine estese in lunghezza del modello \"Dos-\u00e0-dos\". La tranvia venne considerata un'attrazione, ma la tecnica di trazione diede buona prova di s\u00e9 al punto che le compagnie di ferrovie a cavalli \"Stuttgarter Pferde-Eisenbahnen\" (SPE) e \"Neue Stuttgarter Stra\u00dfenbahnen Lipken &amp; Co\". (NSS) fecero richiesta di utilizzare la tecnica del motore a scoppio. Furono costruiti due veicoli di prova e impiegati su tratti della rete a cavalli di Stoccarda senza esito soddisfacente. Daimler comunque ottenne ordinazioni per la costruzione di ferrovie turistiche. Nel 1899 si attiv\u00f2 una tranvia elettrica parallela a quella di Daimler, e la sua \"ferrovia di prova\" venne soppressa. Una carrozza a motore costruita nel 1894 \u00e8 in esposizione a Bad Cannstatt nel museo della Daimler-Benz.\nLa ferrovia insulare soppressa nel 1970 sull'isola di Sylt nel mare del Nord era l'ultima tranvia a trazione non elettrica della Germania.\nStoria.\nDai tram a cavalli ai tram a pianale ribassato.\nSi pu\u00f2 considerare Benjamin Outram come l'inventore dei tram. I primi tram, costruiti nell'ultimo quarto del XIX secolo, erano vagoni trainati da cavalli, oppure mossi da un motore a vapore o a trazione elettrica. Furono costruiti anche tram con trazione ad accumulatori. Presto comunque la trazione elettrica rimase l'unica.\nI primi convogli tranviari erano realizzati attaccando ad una locomotiva tranviaria, di solito a due assi, alcune carrozze anch'esse a due assi, spesso vecchie carrozze della trazione a cavalli ricuperate. Solitamente erano di due tipologie: carrozze aperte estive e carrozze chiuse per l'inverno.\nI veicoli erano costruiti in base alle richieste delle aziende tranviarie, che i costruttori seguivano producendo miniserie individuali; gli spazi ristretti delle citt\u00e0 implicavano inoltre anche particolari adattamenti. Le prime vetture tranviarie avevano spesso panconi lunghi o trasversali con un corridoio centrale. In seguito vennero installate biglietterie di bordo con un grande spazio di accettazione all'entrata.\nLe prime vetture tranviarie (tram) erano costruite su un telaio poggiante su due assi a passo corto con sospensione abbastanza elementare a balestre. Il passo corto era una necessit\u00e0 determinata dalle strette curve delle linee tranviarie. Anche gli eventuali rimorchi erano a due assi a passo corto.\nLa prima evoluzione strutturale si ebbe con l'avvento dei tram a carrelli, quasi sempre a due assi ciascuno. Solo negli Stati Uniti vennero costruiti in qualche caso tram con carrelli a 3 assi soprattutto per limitare il carico assiale nel caso di grossi rotabili.\nNel dopoguerra si diffuse la tecnica costruttiva del collegamento di due elementi su tre carrelli, soluzione che oltre ad essere pi\u00f9 economica (per il risparmio di un carrello) permetteva anche il passaggio dei viaggiatori con un pi\u00f9 agevole incarrozzamento. La soluzione tecnica che prevedeva l'articolazione mediante una \"giostra Urbinati\" circolare fu progettata dall'ing. Urbinati, Direttore della stefer di Roma e costruita dalle Officine Meccaniche della Stanga e della TIBB. Si trattava di una novit\u00e0 a livello mondiale; il successo fu tale che l'ATAG di Roma, nel 1940 incaric\u00f2 le officine della Stanga della costruzione di una vettura articolata simile a quelle STEFER. Il prototipo fu consegnato a guerra inoltrata (1941) e fu immatricolato 7001. Tale prototipo per\u00f2 and\u00f2 distrutto durante i bombardamenti che colpirono Roma nel 1943. A guerra finita l'ATAC ordin\u00f2 un successivo lotto di 50 vetture (serie dispari 7001-7099) alle quali si aggiunsero, dopo la chiusura delle linee tranviarie STEFER avvenuta nel 1980, ulteriori 8 vetture (501-508) rimodernate nelle officine Viberti (serie dispari 7101-7115). Molte aziende europee di costruzioni tranviarie adottarono soluzioni simili.\nDopo la seconda guerra mondiale per la prima volta furono introdotte nella tranvia di Amburgo vetture di ampie dimensioni per un rapido afflusso e deflusso dei passeggeri. Con l'evoluzione dei tram articolati si \u00e8 ridotto fortemente l'uso dei rimorchi.\nGli anni settanta rappresentano un importante punto di svolta delle filosofie costruttive. Con i progetti di nuove tranvie nascono anche i nuovi tram che non assomigliano a nessuna delle precedenti soluzioni: mentre diviene comune il tram articolato tradizionale vengono implementate nuove soluzioni che aumentano la composizione a 3 e pi\u00f9 elementi poggianti su carrelli comuni.\nLa tecnica del pianale ribassato permette migliore accessibilit\u00e0 ma crea anche nuovi problemi dato che la diminuzione del diamentro degli assi crea problemi di instabilit\u00e0 di marcia e pericoli di deragliamento; questi vengono risolti con nuove ed originali soluzioni come quella degli assi indipendenti e della motorizzazione diffusa di ciascuno di essi. Un'altra tecnica che si diffonde e permette di realizzare veri e propri \"serpentoni\" tranviari (come il \"Boa\" di Parigi) \u00e8 quella delle \"unit\u00e0 di trazione (UdT)\" a cui sono collegati \"sospesi\" i moduli-vettura in numero anche elevato con configurazione anche in numero multiplo\nOltre all'evoluzione delle strutture hanno subito importanti trasformazioni i sistemi di trazione ormai totalmente \"elettrici\". Anche nei tram si \u00e8 passati dal motore a corrente continua al motore ad azionamento trifase. L'elettronica di potenza \u00e8 stata ormai universalmente adottata per il controllo di trazione e di velocit\u00e0. L'energia elettrica viene captata ormai sia da linea aerea con pantografo che da un tipo particolare di terza rotaia sottostante e annegata nel suolo normalmente isolata ma che viene messa sotto tensione al passaggio del rotabile. Anche il sistema ad accumulatori, di nuova concezione, viene nuovamente adoperato per il traffico tranviario nei centri storici di particolare pregio architettonico.\nPeculiarit\u00e0 regionali.\nA Francoforte sul Meno circola come attrazione turistica l\"'Ebbelwei-Express\"; nel prezzo della corsa \u00e8 compreso un bicchiere di sidro. \u00c8 l'unica linea tranviaria sulla quale i biglietti devono essere ancora comprati dal bigliettaio. A Helsinki secondo un concetto simile circola un tram adibito a \"pub ambulante\".\n, mentre sulla rete tranviaria di Dresda \u00e8 in esercizio sulla tranvia un trasporto merci per la fornitura della manifattura dei vetri della Volkswagen. Il trasporto delle parti dei veicoli avviene su una ferrovia costruita appositamente, il \"CarGoTram\". A Zurigo circola un tram per raccogliere i rifiuti urbani. Anche a Vienna \u00e8 stato commissionato uno studio che analizza l'impiego del tram come mezzo di trasporto merci all'interno della citt\u00e0.\nLe tranvie a lunga percorrenza tra D\u00fcsseldorf e Duisburg e tra D\u00fcsseldorf e Krefeld possedevano un tempo una carrozza ristorante nel secondo o terzo treno.\nIl Bim \u00e8 il vezzeggiativo di uso corrente in Austria per la \"tranvia\", abbreviazione del concetto austriaco e tedesco meridionale di \"Bimmelbahn\". Il verbo tedesco \"bimmeln\" indica l'azionamento delle campanelle rumorose da parte del conducente del tram. Il concetto pi\u00f9 utilizzato benevolmente si \u00e8 affermato sempre pi\u00f9 con l'espressione colloquiale \"Bim und Bus\"\nA Vienna l'ultimo tram della notte viene chiamato \"die Blaue\" (\"il blu\"). Questo nomignolo caratterizza il fatto che il segnale di linea dell'ultimo accessorio corrispondente era guarnito di blu. In parecchie altre citt\u00e0 tedesche e svizzere l'ultima corsa della notte viene definita \"Lumpensammler\" (\"raccogli-stracci\").\nConservazione in Italia.\nTram storici sono ancora in circolazione in alcune citt\u00e0 d'Italia: l'esempio di maggiore interesse \u00e8 quello di Torino, dove l'Associazione Torinese Tram Storici (ATTS) dispone del parco storico di GTT e di un parco proprio, composto da motrici tranviarie di tutta la prima met\u00e0 del 1900 e dei primi anni del dopoguerra. L'associazione si prefigge di recuperare ulteriori vetture, sia di Torino che di altre citt\u00e0 italiane ed europee (Roma, Trieste, Bologna, Napoli, Milano, Monaco di Baviera). In occasione del 150\u00ba anniversario dell'unit\u00e0 d'Italia del 2011 \u00e8 stata istituita nel capoluogo piemontese la linea 7, gestita esclusivamente con vetture storiche nei giorni festivi con giri turistici. Il parco torinese, tra vetture restaurate e da restaurare, \u00e8 di 22 motrici, di cui 16 in servizio.\nSi segnalano, infine, le numerose Ventotto in forza all'ATM di Milano dal lontano 1928, oppure la vettura MRS 2035 e le numerose articolate \"Stanga\" (serie dispari 7001-7115) in forza all'ATAC di Roma. Altri tram sono preservati nel museo ATC di Bologna ed in altri musei del mondo e motrici interurbane Desio e Reggio Emilia dell'ATM di Milano, conservate nei depositi di Desio, Varedo e Famagosta. L'ANM di Napoli ha preservato in ordine di marcia la vettura a carrelli 1029, \"nata\" nel 1935 e trasformata in \"tipo Meridionale\" nel 1960 dall'AERFER.\nEssa effettua occasionalmente - nei giorni festivi - la linea 2, unica sulla quale pu\u00f2 circolare un tram unidirezionale.\nLa prima vettura tranviaria articolata del mondo \u00e8 entrata in servizio a Roma nel 1938, sulle linee urbane della STEFER. La vettura 7021, della serie prodotta in seguito, \u00e8 stata trasformata in tram-ristorante ed \u00e8 stata protagonista, il 24 ottobre 2004, dello \"Stanga Day\", giornata-evento organizzata dagli appassionati romani in onore proprio dei tram Stanga. Nel 2006, mentre le Stanga ATAC, immatricolate nella serie 7000, erano in regolare servizio sui binari romani, il tram STEFER 401, primo tram articolato al mondo, accantonato a Roma presso lo stabilimento ATAC di Grottarossa, \u00e8 stato ceduto all'ATTS, che l'ha trasferito a Torino, dove dal 2011 presta servizio sulla linea storica 7. La gemella 404 \u00e8 stata restaurata ed esposta, a cura dell'azienda Met.Ro., all'interno del Parco museo ferroviario Met.Ro Roma Porta San Paolo. Restaurata anche la Urbinati 402, che oggi \u00e8 immobilizzata presso un centro sportivo in localit\u00e0 Colonna (Roma), con interni modulabili: la vettura pu\u00f2 avere l'arredamento originale o essere attrezzata per \"meeting\" e feste. Un impianto a bassa tensione permette l'illuminazione interna ed esterna e il movimento delle porte.\nSempre a Roma, il GRAF, Gruppo Romano Amici della Ferrovia, ha restaurato, in collaborazione con Trambus, l'ultimo tram a due assi esistente, il tram \"otto finestrini\" n\u00b0907 del 1928. Il restauro \u00e8 durato dal 2001 al 2005 e poi il tram \u00e8 tornato a circolare nella rete tranviaria di Roma.\nDisposizioni legali.\nGermania.\nI tram in Germania vengono definiti in base al \"Verordnung \u00fcber den Bau und Betrieb der Stra\u00dfenbahnen\" (ordinamento sulla costruzione e conduzione delle tranvie, in breve \"BOStrab\") che le differenzia dai treni che sottostanno all'EBO, la \"Eisenbahn-Bau- und Betriebsordnung\". Vengono definiti i limiti e le caratteristiche dell'attivit\u00e0 delle tranvie, che di solito impegnano la sede stradale comune, per cui devono possedere lampeggianti (equivalenti alle \"frecce\" delle automobili) e viaggiare su linee i cui segnali sono strettamente coordinati a quelli del traffico stradale delle strade limitrofe (tipicamente, il caso dell'incrocio attraversato da un tram).\nAustria.\nIn Austria, i tram sono rotabili ferroviari ai sensi della \"Eisenbahngesetz 1957\" (legge ferroviaria del 1957). Le disposizioni pi\u00f9 vicine sull'attivit\u00e0, gli impianti, i veicoli, i segnali e affini sono regolati nella \"Stra\u00dfenbahnverordnung 1999\" pubblicata dal ministero federale per le scienze e i trasporti in base all'\u00a7 19 comma 4.\nItalia.\nIn Italia l'omologazione dei tram e delle infrastrutture \u00e8 a cura dell'USTIF.\nI tram nella circolazione devono rispettare le norme del Codice della Strada.\nSvizzera.\nIn Svizzera, i tram vengono considerati come ferrovie ai sensi dell'art. 1 cpv. 2 della \"Legge federale del 20 dicembre 1957 sulle ferrovie (Lferr)\". Disposizioni legali che riguardino i tram si trovano a livello federale tra l'altro anche nell\"'Ordinanza del 23 novembre 1983 sulla costruzione e l'esercizio delle ferrovie (Ordinanza sulle ferrovie, Oferr)\", nella \"Ordinanza del 5 settembre 1979 sulla segnaletica stradale (OSStr)\" e nell'articolo 48 \"Norme per le tranvie e le ferrovie su strada\" della \"Legge federale del 19 dicembre 1958 sulla circolazione stradale (LCStr)\" che recita: \"Le norme della circolazione previste nella presente legge sono parimente applicabili alle tranvie e alle ferrovie su strada, per quanto sia consentito dalle particolarit\u00e0 di detti veicoli, del loro esercizio e degli impianti\". Si aggiungono poi a queste disposizioni i regolamenti cantonali."}
{"id": "230653", "revid": "44939", "url": "https://it.wikipedia.org/wiki?curid=230653", "title": "PGP-1", "text": ""}
{"id": "230654", "revid": "44939", "url": "https://it.wikipedia.org/wiki?curid=230654", "title": "HUTCH-1", "text": ""}
{"id": "230655", "revid": "44939", "url": "https://it.wikipedia.org/wiki?curid=230655", "title": "ECMR-III", "text": ""}
{"id": "230657", "revid": "767487", "url": "https://it.wikipedia.org/wiki?curid=230657", "title": "Quando viene sera", "text": "Quando viene sera \u00e8 il dodicesimo album del gruppo musicale italiano Nomadi, pubblicato in Italia nel 1986.\nDescrizione.\nNel periodo di uscita del disco non si respirava un buon clima all'interno del gruppo, e il titolo venne scelto proprio perch\u00e9 si aveva l'impressione che il viaggio fosse ormai al termine e che quindi, sui Nomadi, fosse calata la sera.\nL'album presenta arrangiamenti marcatamente rock rispetto al passato. Infatti le chitarre vengono spesso suonate con generose distorsioni come nell'introduzione di \"Aiutala\". Per la prima, ed unica volta, inoltre, i Nomadi utilizzano la batteria elettronica, molto di moda in quel periodo, dimostrando, cos\u00ec, di non essere un gruppo legato al passato, ma capace di adattarsi ai tempi. Tali sonorit\u00e0, tuttavia, non vennero pi\u00f9 utilizzate dal gruppo perch\u00e9 lontane dalle loro tipiche sonorit\u00e0.\nIl brano \"Hey nomadi\" parla di tutti i membri del gruppo (compresi quelli storici) visti da Augusto Daolio.\nL'immagine di copertina \u00e8 un dipinto di Augusto Daolio.\nTracce.\nTesti di Chris Dennis, musiche di Beppe Carletti."}
{"id": "230658", "revid": "6199", "url": "https://it.wikipedia.org/wiki?curid=230658", "title": "CDW44", "text": ""}
{"id": "230659", "revid": "2225", "url": "https://it.wikipedia.org/wiki?curid=230659", "title": "Thomas Terry Hoar-Stevens", "text": ""}
{"id": "230661", "revid": "44939", "url": "https://it.wikipedia.org/wiki?curid=230661", "title": "Antigene hermes", "text": ""}
{"id": "230662", "revid": "125693062", "url": "https://it.wikipedia.org/wiki?curid=230662", "title": "Tia Carrere", "text": "Biografia.\nPrimi anni.\nTia Carrere nacque a Honolulu, nelle Hawaii, il 2 gennaio 1967 da una famiglia di origini cinesi, filippine e spagnole. Pare che il nome d'arte \"Tia\" derivi dalla imperfetta pronuncia da parte della sorella minore Alessandra, che da bambina non riusciva a pronunciare il nome Althea in modo corretto. Fin da bambina tent\u00f2 la carriera di cantante: cos\u00ec, nel 1985, partecip\u00f2 alla trasmissione televisiva \"Star Search\", in cui per\u00f2 venne eliminata al primo turno. Delusa, and\u00f2 a lavorare in una drogheria di Waikiki dove venne casualmente notata dal produttore Mike Greco che la volle con s\u00e9. Spinta dai genitori, fece dei provini per avere una parte nel film \"Aloha Summer\", in cui ebbe discreto successo.\nPrimi successi.\nPoco dopo si trasfer\u00ec a Los Angeles, in California. Dal 1985 al 1987 fu nel cast della soap opera \"General Hospital\", mentre nel 1986 fece una partecipazione straordinaria nel telefilm avventuroso \"A-Team\". Grazie alla sua avvenenza non disdegna peraltro il lavoro di modella, che va di pari passo con quello di attrice: dopo alcuni lavori come \"Resa dei conti a Little Tokyo\" del 1991 (con Dolph Lundgren e Brandon Lee), nel 1992 arriva \"Fusi di testa\", che rappresenta la sua prima pellicola impegnata: Tia Carrere compare nella commedia nel ruolo di una cantante cantonese di nome Cassandra, di cui si innamora il protagonista interpretato da Mike Myers.\nGli anni novanta.\nDopo una partecipazione al telefilm \"MacGyver\", in cui interpret\u00f2 un'insegnante di karate, riprese la sua esperienza come cantante: divent\u00f2 la frontgirl di un gruppo hard rock che proponeva nel repertorio cover dei Black Sabbath e degli AC/DC. Nel 1993 rifiut\u00f2 un ruolo nella serie TV \"Baywatch\" (che andr\u00e0 a Carmen Electra) per girare il seguito di \"Fusi di testa\", ovvero \"Fusi di testa 2\". Nello stesso anno, insieme a Sean Connery, fu protagonista del noir \"Sol Levante\". Nel mese di novembre del 1992, Tia Carrere spos\u00f2 Elie Samaha, produttore cinematografico italo-libanese che produrr\u00e0 alcuni lavori dell'attrice prima del divorzio, avvenuto nel febbraio 2000.\nIl gennaio del 1993 vide Tia Carrere sulla copertina della nota rivista \"Playboy\". Sempre nello stesso anno pubblica un disco musicale dal titolo \"Dream\", che per\u00f2 non ebbe gran successo di vendite se non nelle Filippine, in cui fu disco di platino: tale passo falso convinse la statunitense a tornare al cinema. Nel 1994 interpret\u00f2 il ruolo della terrorista nel film d'azione \"True Lies\" (di James Cameron, con Arnold Schwarzenegger e Jamie Lee Curtis). Nel 1995 fu la rapinatrice Gina Walker ne \"Gli immortali\" e nel 1996 si ciment\u00f2 col cinema comico nella parodia \"Pensieri spericolati\" (\"High School High\"), in cui interpret\u00f2 la segretaria Victoria Chapell.\nSeguirono altri film di cassetta come \"Kull il conquistatore\" (1997) e la serie animata \"Hercules\" (1998) in cui Tia presta la sua voce, prima di arrivare alla serie TV \"Relic Hunter\" (1999), di cui Tia Carrere \u00e8 protagonista. Il suo personaggio, la professoressa di archeologia Sydney Fox, \u00e8 una sorta di Indiana Jones al femminile, ma in realt\u00e0 \u00e8 ispirato anche al videogioco \"Tomb Raider\" e alla sua eroina Lara Croft. Nel 2002 ha prestato la sua voce a Nani, la sorella di Lilo, nel film animato \"Lilo &amp; Stitch\". L'esperienza di doppiaggio, ritenuta positiva, fu confermata un anno dopo in \"Duck Dodgers\", serie animata in cui fu la doppiatrice della Regina Tyrani.\nGli anni duemila.\nNel gennaio del 2003 fece un altro servizio nuda per \"Playboy\", a distanza di dieci anni dal precedente.\nIl 30 novembre 2002 ha sposato il fotogiornalista Simon Wakelin. I due hanno avuto una figlia e hanno divorziato nell'agosto del 2010. \nNel 2006 ha partecipato alla versione americana del programma televisivo \"Ballando con le stelle\", classificandosi sesta.\nNell'agosto del 2003 ha ricevuto un'onorificenza dalla presidentessa filippina Gloria Macapagal-Arroyo, che le ha permesso di lavorare a un nuovo album nel suo studio presidenziale. Il suo secondo album esce nelle Hawaii nel giugno 2007 e riscuote un grande successo, grazie anche all'accompagnamento del musicista Daniel Ho. Nel 2009, durante la premiazione del 51-esimo Grammy Award riceve il premio come miglior album di musica contemporanea hawaiiana per l'album \"`Ikena\" in collaborazione con Daniel Ho, nel 2010 \u00e8 finalista con \"He nani\" e vince un secondo Grammy nel 2011 per l'album \"Huana ke aloha\". Vive a Los Angeles.\nDoppiatrici italiane.\nNelle versioni in italiano dei suoi film, Tia Carrere \u00e8 stata doppiata da:\nDa doppiatrice \u00e8 sostituita da:"}
{"id": "230663", "revid": "959266", "url": "https://it.wikipedia.org/wiki?curid=230663", "title": "Aldo Mieli", "text": "La sua figura di intellettuale fu importante in due diversi contesti: il primo \u00e8 la storia della scienza, il secondo il movimento di liberazione omosessuale, del quale fu un pioniere.\nBiografia.\nOrigini ed esperienza politica.\nNato da Mos\u00e8 e Marietta Belimbau, proveniva da una famiglia ebraica benestante, proprietaria di vasti possedimenti attorno a Chianciano (fattoria La Foce).\nFu proprio a Chianciano che Mieli inizi\u00f2 la sua attivit\u00e0 politica, nel 1901, come animatore di un circolo socialista. Nello stesso anno divenne consigliere comunale per il PSI e membro del comitato esecutivo del collegio di Montepulciano. Collabor\u00f2 al periodico \"La Martinella\" e promosse numerose iniziative rivolte in particolare ai mezzadri (organizz\u00f2 anche uno sciopero nel 1902), pur appartenendo alla classe dei possidenti.\nCon le elezioni amministrative del giugno 1902, il PSI toscano entr\u00f2 in grave crisi. Il partito fu sciolto alla fine dell'anno e ricostituito subito dopo senza Mieli, espulso perch\u00e9 accusato di \u00abpederastia passiva\u00bb. Dimessosi da consigliere comunale nel gennaio 1903, fu sempre meno impegnato e dopo la Grande Guerra lasci\u00f2 definitivamente la politica. Questi suoi trascorsi desteranno pi\u00f9 tardi i sospetti del fascismo.\nStudi scientifici.\nStabilitosi a Pisa, cominci\u00f2 a studiare scienze matematiche e fisiche presso la locale universit\u00e0 ma, deluso dagli studi con Ulisse Dini, pass\u00f2 alla chimica e si laure\u00f2 nel 1904. Fu poi a Lipsia, dove si perfezion\u00f2 con Wilhelm Ostwald.\nIn seguito, sotto la protezione di Stanislao Cannizzaro, fu assistente di Emanuele Patern\u00f2 presso l'Universit\u00e0 di Roma. Dal 1908 fu libero docente nello stesso ateneo.\nMalgrado la sua attivit\u00e0 di storico della scienza sia stata di profonda rilevanza, specie se riferita al mondo islamico, Mieli \u00e8 noto soprattutto per le sue ricerche nel campo della sessualit\u00e0.\nNegli stessi anni partecipa, e talvolta d\u00e0 vita, finanziandole, a diverse riviste scientifiche. Nel 1916 pubblica la prefazione, contenente aforismi e riflessioni sull'amore, de \"Il libro dell'amore\", opera mai interamente pubblicata. Nel 1921 fonda la \"Rassegna\" e parallelamente la \"Societ\u00e0 italiana per lo studio delle questioni sessuali\". Nel 1928 si trasferisce in Francia per concentrarsi nei suoi studi scientifici. Da questo momento in poi sembra abbandonare gradualmente il campo della liberazione sessuale mentre inizia una collaborazione col Centre de Synth\u00e8se di Parigi, al quale dona la sua biblioteca in cambio di un vitalizio. Muore nel 1950 dopo l'ultimo trasferimento, una fuga, dovuta all'avvento del nazismo negli anni trenta, a Florida in Argentina, dove stava lavorando alla sua enciclopedia internazionale delle scienze, pubblicata postuma.\nInsieme a Desiderius Papp e Jos\u00e9 Babini realizz\u00f2 la serie in 12 volumi \"Panorama general de la historia de ciencia\", pubblicata postuma nel 1952.\nMilitanza nel campo della liberazione sessuale.\nL'attivismo di Aldo Mieli nel campo della liberazione sessuale \u00e8 intrinsecamente legato alla \"Rassegna di studi sessuali\" che fonda nel 1921 e dirige fino al 1928.\nLa \"Rassegna\" che dava ampio spazio alle questione legate all'omosessualit\u00e0, come dimostra la pubblicazione gi\u00e0 nel 1921 di un lungo articolo di Magnus Hirschfeld, uno dei pi\u00f9 noto attivisti omosessuali dell'epoca, toccava spesso temi difficili e di grande attualit\u00e0 quali il divorzio, l'aborto, l'insegnamento dell'educazione sessuale nelle scuole e la chiusura delle \"case chiuse\".\nA testimoniare il contatto, l'unico documentato di un italiano, fra Mieli ed il movimento internazionale nel campo della liberazione sessuale rappresentato dal WHK (\"Comitato scientifico umanitario\") voluto proprio da Hirschfeld, \u00e8 la sua partecipazione nel 1921 al \"Congresso internazionale per la riforma sessuale\".\nOpere.\n\"(elenco parziale)\""}
{"id": "230666", "revid": "933835", "url": "https://it.wikipedia.org/wiki?curid=230666", "title": "Sindaci di Milano", "text": "Di seguito l'elenco cronologico dei sindaci di Milano e delle altre figure apicali equivalenti che si sono succedute nel corso della storia."}
{"id": "230669", "revid": "1543377", "url": "https://it.wikipedia.org/wiki?curid=230669", "title": "Scherma ai Giochi della IX Olimpiade", "text": "La scherma alle Olimpiadi estive del 1928 fu rappresentata da sette eventi."}
{"id": "230670", "revid": "2095500", "url": "https://it.wikipedia.org/wiki?curid=230670", "title": "Ombretto", "text": "L'ombretto \u00e8 un cosmetico che si usa per rendere lo sguardo pi\u00f9 luminoso e intenso creando giochi di luci e ombre con il colore.\u00c8 composto da talco, mica, sericite, magnesio stearato, coloranti e conservanti.\nPu\u00f2 essere applicato sulle palpebre o sotto l'arcata sopraccigliare, indifferentemente tramite un pennellino che pu\u00f2 essere fatto di diversi materiali o il dito medio (sia in ambito professionale che casalingo).\nGli ombretti possono essere di diverse tonalit\u00e0 e gradazioni di colore.\nSi trova in polvere o crema e opaco, perlato o metallizzato. Anche waterproof (resistente all'acqua) e non. \nL'ombretto deriva dal kohl (impiegato, secondo il Libro di Ezechiele 23:40, dagli Egizi sin dal 10 000 a.C.), un composto formato da ocra, malachite, cenere, piombo, ossido di rame, mandorle bruciate e chrysocolla (un minerale rameico blu). \nA seconda della composizione e dell'effetto voluto in commercio si pu\u00f2 scegliere tra:"}
{"id": "230671", "revid": "561713", "url": "https://it.wikipedia.org/wiki?curid=230671", "title": "Perdonanza Celestiniana", "text": "La Perdonanza Celestiniana \u00e8 un evento storico-religioso che si tiene annualmente all'Aquila il 28 e 29 agosto.\nLa celebrazione fu istituita da papa Celestino V nel 1294 con l'emanazione della Bolla pontificia \"Inter sanctorum solemnia\" (detta anche \"Bolla del Perdono\"), con la quale concesse l'indulgenza plenaria a chiunque, confessato e comunicato, fosse entrato nella basilica di Santa Maria di Collemaggio dai vespri del 28 agosto a quelli del 29. L'evento, che nel celebra la sua \u00aa edizione, \u00e8 dunque precursore del Giubileo universale della Chiesa cattolica istituito da papa Bonifacio VIII nel 1300 ed \u00e8 stato nel tempo accompagnato da numerose altre manifestazioni di carattere civico e storico, che si svolgono durante tutta l'ultima settimana di agosto.\nLa ricorrenza \u00e8 \"Patrimonio d'Italia per la tradizione\" dal 2011 ed \u00e8 stata iscritta nella \"Lista rappresentativa del patrimonio culturale immateriale dell'umanit\u00e0\" dell'UNESCO nel 2019.\nStoria.\nQuadro storico.\nFondata nel 1229, sul finire del XIII secolo L'Aquila era una giovane citt\u00e0, che, avendo rapidamente accresciuto il suo potere ed essendosi schierata con la Chiesa nella contesa tra Papato e Impero, era gi\u00e0 stata distrutta da Manfredi (1259) e rifondata per mano di Carlo I d'Angi\u00f2 (1265); la rifondazione angioina le don\u00f2 inoltre una particolare struttura urbanistica formata da numerosi spazi urbani (\"locali\") facenti riferimento ognuno ad un particolare villaggio della conca aquilana che aveva contribuito alla fondazione della citt\u00e0. Ciascun \"locale\" disponeva di una piazza, di una fontana e di una chiesa il che accentu\u00f2 e radicalizz\u00f2 tra i nuovi abitanti il senso di appartenenza al castello di provenienza.\nIn questo quadro storico la citt\u00e0 ospit\u00f2 nel 1275 Pietro Angelerio del Morrone, un religioso che, abbandonata la vita da eremita, aveva trovato temporaneamente rifugio presso l'abbazia di Santa Maria dell'Assunzione su un promontorio poco fuori le mura dell'Aquila denominato Colle di Maggio; secondo la leggenda, fu qui che incontr\u00f2 in sogno la Vergine Maria e con lei concord\u00f2 la costruzione di una nuova maestosa chiesa in quel luogo. I lavori cominciarono nel 1287 e gi\u00e0 l'anno successivo, precisamente il 25 agosto 1288, venne consacrata la basilica di Santa Maria di Collemaggio.\nPoco dopo la Chiesa si trov\u00f2 alle prese con una difficile elezione papale a seguito della morte di papa Niccol\u00f2 IV, avvenuta il 4 aprile 1292. Le riunioni, che si rivelarono a lungo infruttuose, si tennero in numerose sedi romane, prima che un'epidemia di peste causasse la morte di un porporato; ci\u00f2 port\u00f2 allo scioglimento temporaneo dell'assemblea. Nel 1293 il Collegio dei Cardinali si riun\u00ec nuovamente, questa volta in una sede di Perugia, e fu sollecitato dallo stesso Pietro del Morrone a trovare nel pi\u00f9 breve tempo possibile un nuovo pastore; a quel punto l'eremita divenne un candidato al Soglio e il 5 luglio 1294 il conclave lo design\u00f2 all'unanimit\u00e0 come nuovo pontefice.\nCelestino V e la Bolla del Perdono.\nUna delegazione di tre vescovi fu incaricata di portare la notizia a Pietro del Morrone, che si trovava in eremitaggio sulle montagne del Morrone, e contestualmente si mosse alla volta degli Abruzzi anche Carlo II d'Angi\u00f2; il monaco accett\u00f2 l'investitura non senza titubanze e, all'alba del 25 luglio 1294, un corteo si mosse dall'eremo di Sant'Onofrio al Morrone (nell'attuale comune di Sulmona) per raggiungere L'Aquila, dove era stato convocato il Sacro Collegio. Il 29 agosto di quell'anno nella basilica di Santa Maria di Collemaggio, da lui stesso fatta costruire, e alla presenza di re Carlo II, di suo figlio Carlo Martello e numerosi tra cardinali e principi, gli furono consegnate le vesti pontificali e l'eremita divenne papa con il nome di Celestino V.\nCelestino V fu in realt\u00e0 protagonista di un papato brevissimo, dal momento che si dimise nel dicembre dello stesso anno e mor\u00ec imprigionato nel 1296; i suoi quattro mesi di pontificato non furono tuttavia privi di importanza: il 29 settembre 1294 promulg\u00f2 infatti una bolla pontificia con cui concedeva un'indulgenza plenaria a tutta l'umanit\u00e0, senza distinzioni. Un evento eccezionale, visto che accadeva in un periodo in cui il perdono era spesso legato alla speculazione e al denaro. La bolla, chiamata \"Inter sanctorum solemnia\" e meglio nota come \"Bolla del Perdono\", introduceva i concetti di pace, solidariet\u00e0 e riconciliazione, e poneva solo due condizioni per ottenere il perdono: l'ingresso nella basilica di Santa Maria di Collemaggio \u00ab\"dai vespri della vigilia della festivit\u00e0 di San Giovanni fino ai vespri immediatamente seguenti la festivit\u00e0\"\u00bb \u2013 ovvero nell'arco di tempo compreso tra la sera del 28 e quella del 29 agosto (anniversario della sua investitura) di ogni anno \u2013 e l'essere \u00ab\"veramente pentiti e confessati\"\u00bb. Emanando la Bolla del Perdono, Celestino V stabil\u00ec quindi un precedente del Giubileo universale della Chiesa cattolica; la consuetudine d'un periodico anno santo infatti, che Papa Bonifacio VIII avrebbe introdotto con cadenza secolare nel 1300, trova cos\u00ec la sua prima formulazione (unica nel mondo a cadenza annuale) nel capoluogo abruzzese. La tradizione popolare vuole che per lucrare l'indulgenza si debba attraversare una porta specifica, la Porta Santa, posta sul lato sinistro della Basilica di Collemaggio, che viene aperta solamente in occasione della Perdonanza, ma in realt\u00e0 la Bolla chiede solo di entrare nella chiesa, dal momento che tale porta non esisteva all'epoca di Celestino V, ma fu aggiunta secoli dopo.\nLa cerimonia del Perdono.\nLa prima celebrazione del Perdono ebbe luogo nel 1295, contro la volont\u00e0 del nuovo pontefice Bonifacio VIII, il quale in data 18 agosto aveva persino fatto promulgare una nuova bolla per annullare quella del suo predecessore. Il documento celestiniano, per\u00f2, era stato conservato per volere dei cittadini dall'autorit\u00e0 civile comunale e quindi non era pi\u00f9 in possesso e a disposizione della Chiesa; rispettando il dettato di papa Celestino V, quindi, la Bolla venne portata in corteo sino alla basilica di Santa Maria di Collemaggio, dove venne mostrata ai fedeli. Da quel momento il 28 agosto costitu\u00ec un appuntamento fondamentale per i pellegrini e i mercanti che giungevano in citt\u00e0, punto di passaggio oramai obbligato sulla Via degli Abruzzi, che da Firenze portava a Napoli.\nLa cerimonia divenne ancor pi\u00f9 importante a partire dal 1327, quando le spoglie di papa Celestino V furono traslate nella basilica aquilana e conservate in un'apposita cappella, arricchita nel Cinquecento da un mausoleo. Gi\u00e0 negli anni successivi la cerimonia era contornata da vari eventi in citt\u00e0, tra cui un importante fiera mercantile. Dal XV secolo invece, per imitazione di quanto avveniva in occasione del Giubileo romano, venne predisposto l'accesso ai fedeli da un portale laterale denominato Porta santa. La Perdonanza continu\u00f2 ad essere celebrata, anche se probabilmente ci fu un'interruzione di otto anni dal 1460 al 1467 sotto papa Pio II, grazie ai cardinali Amico Agnifili e Giovanni Battista Mellini e nel 1477, con una spesa di circa duecento ducati, le autorit\u00e0 civili della citt\u00e0 riuscirono a far riconoscere da Papa Sisto IV la conferma perpetua della cerimonia e la sua irrevocabilit\u00e0; gli afflussi di pellegrini continuano, anche se in alcune circostanza diminuirono a causa di varie pestilenze.\nNel 1967 Papa Paolo VI, all'interno di un'opera di riordino delle indulgenze attraverso l\"'Indulgentiarum doctrina\" e il \"Manuale delle indulgenze\", riconobbe l'autenticit\u00e0 della Bolla \"Inter sanctorum solemnia\" e conferm\u00f2 la validit\u00e0 religiosa della Perdonanza Celestiniana.\nLa durata temporale del Perdono.\nLa Bolla di Celestino V prescriveva che l'indulgenza fosse data a chiunque fosse entrato nella Basilica \"dai vespri della vigilia della festivit\u00e0 di San Giovanni fino ai vespri immediatamente seguenti\", quindi dal tramonto del 28 a quello del 30, dato che la festa di San Giovanni Battista \u00e8 celebrata il 29 agosto. Questa era probabilmente la pratica originale, poich\u00e9 cos\u00ec \u00e8 attestata la cerimonia negli scritti del 1630 di Lelio Marino Lodeggiano, abate generale della Congregazione dei celestini; tuttavia il vescovo dell'Aquila, in disaccordo con questa interpretazione, affermava la durata di un singolo giorno per la Perdonanza. La disputa tra la Diocesi e i monaci celestini di Collemaggio, la cui causa era anche sostenuta dalle autorit\u00e0 civili, trov\u00f2 risoluzione nel 1677, quando il sacrista pontificio Giuseppe Eusanio, Vescovo di Porfireone, fu incaricato di porre la questione davanti alla Congregazione per le indulgenze e le sacre reliquie; questa deliber\u00f2 in favore della cerimonia di due giorni. Nei secoli fu continuata quindi questa pratica, come attestato da scritti dell'Accademia dei Velati (1694) e dalla \"Guida storica della Citt\u00e0 dell'Aquila\" di Teodoro dei Baroni Bonanni (1874), successiva addirittura alla soppressione dell'ordine dei celestini del 1807; nel 1932, per\u00f2, fu messa in atto una rievocazione storica dell'incoronazione di Celestino V e in quell'occasione fu deciso di ridurre a un giorno il periodo del Perdono.\nLa Perdonanza oggi.\nCon il passare dei secoli l'evento piomb\u00f2 tuttavia nel disinteresse generale, tanto che nella seconda met\u00e0 del XX secolo la cerimonia detta della \"Perdonanza\", termine mediavele riportato in vigore dal poeta abruzzese Gabriele D'Annunzio, era ormai limitata alla funzione religiosa e a poco altro; solo tra gli anni settanta e ottanta vi fu una riscoperta della figura di Celestino V e della sua Bolla del Perdono.\nNel 1983, l'allora sindaco dell'Aquila Tullio De Rubeis decise di rilanciare la cerimonia: parallelamente alle manifestazioni religiose fu ripristinato il corteo storico (il \"Corteo della Bolla\") per portare il documento dalla Torre civica di Palazzo Margherita (dove era stato trasferito dalla vecchia sede del Forte spagnolo) fino alla basilica di Santa Maria di Collemaggio immediatamente prima dell'apertura della Porta Santa. L'artista Remo Brindisi fu incaricato di progettare la nuova teca a forma di aquila con cui viene portata la Bolla, e grazie alla collaborazione di storici ed artisti aquilani furono messe in atto numerose altre manifestazioni di carattere civico e sociale durante l'intera settimana precedente il rito, accentuando il doppio carattere secolare e religioso della festa. In quest'occasione, il rito religioso fu ripreso nella sua forma di un solo giorno introdotta nel 1932.\nAll'inizio del XXI secolo \u00e8 stata migliorata nuovamente l'offerta di celebrazioni e spettacoli che hanno avuto luogo nella settimana della Perdonanza: si sono esibiti durante le festivit\u00e0 molti artisti, tra cui Biagio Antonacci, Franco Battiato, Goran Bregovi\u0107, Carmen Consoli, Pino Daniele, Fiorella Mannoia, Ennio Morricone, Massimo Ranieri, Zucchero Fornaciari.\nNel 2011, la celebrazione \u00e8 stata riconosciuta \"Patrimonio d'Italia per la tradizione\", ed \u00e8 stata successivamente avanzata la richiesta per il suo inserimento nella lista dei Patrimoni orali e immateriali dell'umanit\u00e0 patrocinata dall'UNESCO. Quest'ultimo riconoscimento \u00e8 avvenuto il 12 dicembre 2019, data in cui la Perdonanza \u00e8 stata ufficialmente iscritta nella \"Lista rappresentativa del patrimonio culturale immateriale dell'umanit\u00e0\".\nCelebrazioni.\nLe festivit\u00e0 hanno luogo durante l'intera settimana che precede l'apertura della Porta Santa, generalmente tra il 23 ed il 29 agosto di ogni anno. I tre appuntamenti principali dell'evento sono il cammino del Fuoco del Morrone (antecedente alla settimana festiva), il corteo della Bolla e, infine, l'apertura della Porta Santa della basilica di Santa Maria di Collemaggio.\nIl Fuoco del Morrone.\nIl primo evento della Perdonanza \u00e8 il cammino del \"Fuoco del Morrone\": questa tradizione si rif\u00e0 al corteo con cui Pietro del Morrone, in sella ad un asino, part\u00ec dall'eremo di Sant'Onofrio al Morrone (nel comune di Sulmona) e fece il suo ingresso trionfale all'Aquila il 27 luglio 1294, attraversando varie localit\u00e0 della valle Subequana e della conca aquilana. La rievocazione, iniziata nel 1980, prevede che i tedofori accendano la fiaccola, il \"Fuoco\" appunto, nell'eremo morronese e la portino di corsa, con un percorso di diverse giornate e attraversando vari comuni, fino ad arrivare in Piazza Palazzo, all'Aquila, dove accendono il tripode posto sulla torre civica, la stessa in cui \u00e8 custodita la Bolla del Perdono, generalmente il 23 agosto, dando cos\u00ec inizio alla settimana di festivit\u00e0.\nIl corteo della Bolla.\nDopo la settimana di eventi culturali e artistici, si svolge il 28 agosto un corteo storico e civile che da Palazzo Margherita raggiunge la basilica di Santa Maria di Collemaggio, durante il quale la Bolla viene fatta sfilare davanti alla cittadinanza.\nLa rievocazione, istituita anch'essa nel 1983 e curata nella prima edizione dallo storico aquilano Errico Centofanti, vede le principali autorit\u00e0 civili e religiose sfilare insieme a numerosi figuranti in abiti d'epoca di foggia quattrocentesca; il corteo storico \u00e8 preceduto da un corteo civile, di cui fanno parte numerose associazioni cittadine e in cui sono ospitati anche dei \"forestieri\", tra cui i rappresentanti delle autorit\u00e0 di Rottweil, citt\u00e0 gemellata, e della Nobile Contrada dell'Aquila di Siena; altro elemento del corteo \u00e8 la presenza dei gonfaloni dei Quarti, i rioni storici della citt\u00e0.\nAll'interno dei figuranti si possono riconoscere tre personaggi principali, che sono:\nIl percorso comprende generalmente il passaggio per Piazza Palazzo, Corso Vittorio Emanuele, Corso Federico II, Viale Francesco Crispi e Viale di Collemaggio sino alla basilica.\nL'apertura della Porta Santa.\nL'indulgenza vera e propria inizia il 28 agosto al tramonto, cio\u00e8 al termine del corteo storico; dal XV secolo venne predisposto l'ingresso alla basilica di Santa Maria di Collemaggio mediante un'entrata laterale, che porta il nome di Porta Santa. La cerimonia prevede la consegna del documento da parte della Dama della Bolla alla massima autorit\u00e0 civica (oggi il sindaco) che ne d\u00e0 pubblica lettura; quindi un cardinale, appositamente designato dalla Santa Sede, batte per tre volte sulla porta con un ramo d'ulivo, donatogli dal Giovin Signore, e rende possibile l'ingresso alla basilica e quindi il raggiungimento dell'indulgenza; il cardinale viene poi ringraziato dal sindaco con il dono consegnatogli dalla Dama della Croce.\nI cardinali che hanno aperto la Porta Santa dal 1982 sono:\nLa Bolla del Perdono rimane poi esposta per un giorno intero all'interno della basilica e allo stesso modo la Porta Santa resta aperta sino al tramonto del giorno successivo, il 29 agosto, quando si effettua la cerimonia minore di chiusura presieduta dall'arcivescovo dell'Aquila."}
{"id": "230673", "revid": "486999", "url": "https://it.wikipedia.org/wiki?curid=230673", "title": "Celestino V", "text": ""}
{"id": "230675", "revid": "122106451", "url": "https://it.wikipedia.org/wiki?curid=230675", "title": "Scherma ai Giochi della VIII Olimpiade", "text": "Le competizioni di scherma dei Giochi della VIII Olimpiade si sono svolte in due sedi: \nIl programma ha visto la disputa di 7 eventi, 6 maschili e per la prima volta il torneo femminile di fioretto."}
{"id": "230683", "revid": "1543377", "url": "https://it.wikipedia.org/wiki?curid=230683", "title": "Scherma ai Giochi della VII Olimpiade", "text": "Le competizioni di scherma dei Giochi della VII Olimpiade si sono svolte presso il Palazzo di Egmont di Anversa dal 15 al 26 agosto 1920. Il programma ha visto la disputa di 6 eventi tutti maschili. \nIl dominatore \u00e8 stato l'italiano Nedo Nadi vincitore di 5 medaglie d'oro.\nPodi.\nDonne.\nNon disputate."}
{"id": "230684", "revid": "767487", "url": "https://it.wikipedia.org/wiki?curid=230684", "title": "Femmina (film 1930)", "text": "Femmina (\"The Bad One\") \u00e8 un film del 1930, prodotto e diretto da George Fitzmaurice. Il soggetto di John Farrow fu adattato per lo schermo da Howard Emmett Rogers e Carey Wilson.\nTrama.\nA Marsiglia, l'affascinante Lita, una ballerina spagnola che danza in un caf\u00e9, convince Jerry Flanagan, un marinaio americano, a lasciare la sua nave per restare con lei. Il giorno del loro matrimonio, per\u00f2, la donna viene reclamata da uno svedese, Olaf Swenson. Jerry, per difendere la moglie, lotta contro lo svedese. Il marinaio batte il rivale, che crolla colpito a morte. Durante il processo, la testimonianza di Lita che racconta come sono andate le cose inchioda Jerry che viene condannato. Quando lei chiede di vederlo, lui rifiuta la visita, convinto di essere stato ingannato. Lei, disperata, decide di cedere a uno dei carcerieri, il brutale Pierre Ferrande, sperando in questo modo di poter vedere l'amato. Madame Durand, la moglie del capo carceriere, si accorge della cosa e ne informa Jerry. Lui manda un messaggio alla moglie, mettendola in guardia e chiedendole di desistere da quella follia. Il biglietto, per\u00f2, viene intercettato da Pierre. Nel carcere, scoppia una rivolta: Jerry, che ha cercato di sedarla, \u00e8 ferito dalle guardie. Quando i prigionieri si arrendono, Jerry viene perdonato e pu\u00f2 riunirsi finalmente a Lita che lo attende innamorata.\nProduzione.\nIl film fu prodotto dalla Joseph M. Schenck Productions per Art Cinema Corporation. Il 4 gennaio 1930, l'Exhibitors Herald-World annunciava che il 2 dicembre 1929 erano iniziate le riprese di \"Sailor's Sweetheart\", titolo di lavorazione di \"The Bad One\". Film sonoro, fu girato in mono con sistema MovieTone.\nDistribuzione.\nIl copyright del film, richiesto da Joseph M. Schenck, fu registrato il 22 maggio 1930 con il numero LP1314. Distribuito dalla United Artists, il film usc\u00ec nelle sale statunitensi il 3 maggio 1930. In Italia, distribuito dalla Artisti Associati, ottenne con riserva il 31 dicembre 1930 il visto di censura numero 26210 con la richiesta di \"Togliere ogni scena dialogata o comunque parlata in lingua straniera. (dicembre 1930)\". In Uruguay, il film usc\u00ec il 12 febbraio 1931 in versione originale sottotitolata, ribattezzato \"La perversa\". Sempre nel 1931, fu distribuito anche in Svezia (7 marzo), in Danimarca (23 luglio) e in Finlandia (12 ottobre). Il 17 giugno 1932, fu distribuito nei Paesi Bassi, presentato poi a Rotterdam il 20 ottobre 1933. In Portogallo, usc\u00ec l'11 ottobre 1938 con il titolo \"A Ilha do Terror\". Nel 1937, negli Stati Uniti, se ne fece una riedizione uscita in sala attraverso la distribuzione della Art Cinema Associates."}
{"id": "230686", "revid": "767487", "url": "https://it.wikipedia.org/wiki?curid=230686", "title": "Femmina (film 1947)", "text": "Femmina \u00e8 un film del 1947, diretto da Robert B. Sinclair."}
{"id": "230687", "revid": "767487", "url": "https://it.wikipedia.org/wiki?curid=230687", "title": "Femmine del mare (film 1928)", "text": "Femmine del mare (\"Submarine\") \u00e8 un film muto del 1928 diretto da Frank Capra e, non accreditato, Irvin Willat.\nTrama.\nIl sommozzatore Jack Dorgan e il marinaio Bob Mason sono grandi amici, ma vengono divisi quando Jack viene mandato a casa, in California, mentre Bob parte invece con la flotta per il Pacifico. Un anno dopo, a San Diego, Jack conosce una ragazza, Bessie, si innamora e la sposa. Ma solo pochi mesi dopo, Bessie \u00e8 annoiata dalla vita matrimoniale e dalle lunghe assenze del marito. Nostalgica della sua vecchia vita, quando frequentava le sale da ballo, torna al Palais Ballroom dove conosce Bob che le fa subito la corte. Una settimana pi\u00f9 tardi, Bob, sul punto di imbarcarsi, accetta l'invito di Jack che vuole presentargli la moglie. Quando vede che questa non \u00e8 altri che Bessie, Bob rimane inorridito ma poi, quando Jack deve assentarsi, i due riprendono a flirtare. Jack, che sorprende l'amico in una situazione che gli fa credere che stia importunando la moglie, fa a botte con lui, buttandolo a terra.\nIl sottomarino dove \u00e8 imbarcato Bob ha un incidente con un cacciatorpediniere e affonda, lasciando l'equipaggio vivo ma con poca aria. La Marina ricorre ai sommozzatori e della missione di salvataggio viene incaricato Jack che dapprima \u00e8 titubante. Ma poi, quando scopre tra le cose della moglie delle giarrettiere con una fantasia a dadi, come quelle che Bob ha sempre regalato alle sue ragazze, corre a salvare l'equipaggio che ormai aveva perso ogni speranza.\nMentre Bessie \u00e8 seduta al Ballroom Palais con un nuovo marinaio, Jack e Bob, a bordo di una scialuppa, tornano insieme a terra, amici come prima.\nProduzione.\nIl film fu prodotto dalla Columbia Pictures Corporation. Fonti moderne segnalano che fu il primo film ad alto budget di Capra e una delle prime pellicole di serie A della Columbia, finanziata con 250.000 dollari. Il film venne distribuito con colonna sonora ed effetti sonori sincronizzati.\nLe scene in esterni in riva al mare vennero girate a San Pedro, Los Angeles. Secondo l'autobiografia di Capra, Harry Cohn gli chiese di sostituire nelle riprese il noto regista Irvin Willat a dispetto che Capra era stato messo contratto alla Columbia solo per cinque produzioni a basso costo. Willat sperava di poter completare almeno le scene subacquee, ma Cohn lo rimpiazz\u00f2 con Capra con un preavviso di poche ore, iniziando a girare a San Pietro con un centinaio di comparse a chiamata e con un certo numero di uomini della Marina. Bench\u00e9 Willat avesse lavorato alle riprese per tre settimane, Capra volle rifare tutte le scene gi\u00e0 girate.\nDistribuzione.\nIl copyright del film venne registrato il 15 novembre 1928 con il numero LP25833. Distribuito dalla Columbia Pictures, il film usc\u00ec nelle sale cinematografiche statunitensi il 12 novembre dopo essere stato presentato in prima a New York il 28 (o 30) agosto 1928.\nSecondo alcune riviste, il film prese spunto da due disastri di sottomarini. La marina militare degli Stati Uniti prese parte alla produzione come consulente e \"Film Daily\" not\u00f2 che il film fu presentato agli uomini della U.S.S. Utah con una proiezioni speciale."}
{"id": "230691", "revid": "767487", "url": "https://it.wikipedia.org/wiki?curid=230691", "title": "Femmine del mare (film 1945)", "text": "Femmine del mare (\"Rough, Tough and Ready \") \u00e8 un film del 1945 diretto da Del Lord."}
{"id": "230692", "revid": "606039", "url": "https://it.wikipedia.org/wiki?curid=230692", "title": "Tassonomia di Pavitt", "text": "La tassonomia di Pavitt \u00e8 una classificazione dei settori merceologici compiuta sulla base delle fonti e della natura delle opportunit\u00e0 tecnologiche e delle innovazioni, dell'intensit\u00e0 della ricerca e sviluppo (\"R&amp;D intensity\"), e della tipologia dei flussi di conoscenza (\"knowledge\"). \nVenne proposta da un economista inglese, Keith Pavitt, in un articolo apparso su \"Research Policy\" nel 1984, e venne ricavata dall'analisi di circa 2000 innovazioni introdotte da imprese del Regno Unito tra il 1945 e il 1979.\nPavitt individu\u00f2, sulla base dei criteri sopra accennati, quattro grandi raggruppamenti settoriali:\nOgni raggruppamento si ritiene caratterizzato da regolarit\u00e0 interne riguardo a:\nDi seguito \u00e8 riportata una tabella riassuntiva con le principali caratteristiche di ogni raggruppamento:"}
{"id": "230693", "revid": "767487", "url": "https://it.wikipedia.org/wiki?curid=230693", "title": "Femmine di lusso (film 1930)", "text": "Femmine di lusso (\"Ladies of Leisure\") \u00e8 un film del 1930, diretto da Frank Capra.\nLa sceneggiatura di Jo Swerling si basa sul lavoro teatrale \"Ladies of the Evening\" di Milton Herbert Gropper andato in scena a Broadway il 23 dicembre 1924 con la regia di David Belasco che fu anche produttore dello spettacolo. La commedia, ambientata a New York City e ad Atlantic City, aveva come protagonista James Kirkwood e rest\u00f2 in scena per 159 recite.\nTrama.\nJerry Strong \u00e8 un artista appartenente ad una famiglia facoltosa di industriali che incontra Kay Arnold, una ragazza che ha appena lasciato un party, e subito le propone di posare per un quadro che sta realizzando dove lei deve presentarsi al naturale senza troppo trucco e subito sboccia l'amore.\nLa famiglia di Jerry, scoperto il torbido passato di Kay si oppone alla relazione, e spinge invece per il matrimonio per la fidanzata Claire. Il tentativo del padre di Jerry si rivela fallimentare mentre quello successivo della madre fa breccia nel cuore della ragazza che per non danneggiare il futuro di Jerry decide di partire per Cuba assieme al suo migliore amico Bill. Dot, amica sincera di Kay, corre ad avvisare Jerry ma arrivano al porto troppo tardi, nel frattempo sulla nave Kay \u00e8 pentita della sua decisione si si butta in mare.\nSi risveglia in ospedale con Jerry al suo capezzale.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures, il film usc\u00ec nelle sale statunitensi il 5 aprile 1930.\nData di uscita.\nIMDb\nAlias"}
{"id": "230694", "revid": "767487", "url": "https://it.wikipedia.org/wiki?curid=230694", "title": "Femmine di lusso (film 1960)", "text": "Femmine di lusso \u00e8 un film italiano del 1960 diretto da Giorgio Bianchi, diffuso sulla rete cinematografica in Italia con il titolo Intrigo a Taormina.\nTrama.\nIl Commendator Lementi parte con la sua imbarcazione lussuosa per le coste della Sicilia. A bordo vi sono anche i suoi amici che ne combinano di tutti i colori con le mogli, scoprendo tradimenti e relazioni segrete. Al centro degli intrecci vi sono il comandante, Walter e Ugo che scambiano le loro fidanzate e amanti, ma alla fine riusciranno a risolvere le cose.\nLa critica.\nPietro Bianchi su \"Il Giorno\" del 23 febbraio 1961 \"Ecco un film pieno di cose futili e stravaganti, che dev'essere costato parecchio (ha un cast folto di nomi di cartello) e che pure non significa nulla. Non c'\u00e8 invenzione, non c'\u00e8 dialogo, non c'\u00e8 spirito. A meno che si vogliano giudicare spiritosi i doppisensi da variet\u00e0 di seconda categoria, sulle amicizie particolari. \u00c8 un pasticcetto che sotto le apparenze dell'erotismo estivo, vuol farci vedere l'importanza che molta gente avvezza al dolce far niente, attribuisce ai quattrini, Chiari e Tognazzi sono impegnati nel farci ridere, la Koscina e la Lee sono le inevitabili partner della dolce vita sul mare.\""}
{"id": "230697", "revid": "767487", "url": "https://it.wikipedia.org/wiki?curid=230697", "title": "Fiamme di passione (film 1938)", "text": "Fiamme di passione (\"Bank Holiday\") \u00e8 un film del 1938 diretto da Carol Reed."}
{"id": "230698", "revid": "767487", "url": "https://it.wikipedia.org/wiki?curid=230698", "title": "Fiamme di passione (film 1993)", "text": "Fiamme di passione (\"Wide Sargasso Sea\") \u00e8 un film del 1993 diretto da John Duigan.\nTrama.\nAntoniette, una giovane proprietaria terriera nella Giamaica del 1840, si sposa con un lord inglese per evitare di perdere le sue terre. Tra i due tutto sembra procedere per il verso giusto, ma la donna nasconde un segreto che riguarda la sua infanzia e sua madre. A complicare le cose ci mette Amelie, giovane serva meticcia nata di madre giamaicana che far\u00e0 di tutto per dividerli.\nProduzione.\nIl film \u00e8 stato prodotto dalla Laughing Kookaburra Productions con il supporto della Sargasso Productions. Gli effetti ottici sono stati creati dalla Cinema Research e dalla Hollywood Optical Systems, mentre i suoni post-produzione sono a opera della Dolby Laboratories. Le scene sono state riprese in Giamaica.\nDistribuzione.\nLa pellicola \u00e8 stata distribuita negli Stati Uniti il 16 aprile 1993, dove \u00e8 stato classificato \"R\" (\"restricted\") dalla Motion Picture Association of America (MPAA), ovvero vietato ai minori di 17 anni non accompagnati dai genitori. Nel Regno Unito il 4 giugno e vietato ai minori di 18 anni; in Germania invece \u00e8 stato distribuito il 10 giugno con il nome di \"Sargasso Sea - Im Meer der Leidenschaft\" e vietato ai minori di 12 anni.\nAccoglienza.\nIl film in patria nel primo week-end di apertura incassa $ 33.806, e in tutto $ 1.614.784. Su IMDb ottiene un punteggio di 5.8/10.\nCuriosit\u00e0.\nIl film \u00e8 tratto dal romanzo \"Il grande mare dei Sargassi\" di Jean Rhys, sorta di prequel di \"Jane Eyre\" di Charlotte Bront\u00eb. In America usc\u00ec il 16 aprile 1993 e fu un flop totale; la critica fu altrettanto negativa. Il film \u00e8 caratterizzato da numerose scene di nudo e di sesso esplicito."}
{"id": "230699", "revid": "767487", "url": "https://it.wikipedia.org/wiki?curid=230699", "title": "Fiamme sul mare (film 1931)", "text": "Fiamme sul mare (\"Shipmates\") \u00e8 un film del 1931, diretto da Harry A. Pollard.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated) come \"A Harry Pollard Production\".\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 25 aprile 1931. Il 3 gennaio 1932, usc\u00ec anche in Finlandia; il 1\u00ba marzo 1932, in Danimarca."}
{"id": "230700", "revid": "767487", "url": "https://it.wikipedia.org/wiki?curid=230700", "title": "Fiamme sul mare (film 1947)", "text": "Fiamme sul mare \u00e8 un film italiano del 1947 diretto da Micha\u0142 Waszy\u0144ski e Vittorio Cottafavi.\nTrama.\nA Napoli un gruppo di marinai, su idea di Stefano, forma una cooperativa per riportare a galla una nave che giace semi sommersa di fronte al porto.\nChiedono l'aiuto ad un armatore, La Spina ma questi si rivela essere il proprietario dell'imbarcazione e chiede che non venga intralciata la sua idea, ovvero riportare la stessa nave a galla.\nL'operazione va in porto grazie all'interessamento della figlia dell'armatore, Diana, con l'aiuto di un altro armatore. La nave S. Maria pu\u00f2 cos\u00ec partire per il suo primo viaggio verso l'Argentina.\nDurante il viaggio tra Napoli e Buenos Aires, il comandante si innamora di una passeggera clandestina alla quale aveva rifiutato l'imbarco e che era riuscita ad imbarcarsi offrendo dei soldi ad un membro dell'equipaggio. Ma egli esita a dimostrare il suo amore e quando sta per farlo, durante il viaggio di ritorno, la ragazza - che non aveva capito le sue intenzioni e tornava in Italia poich\u00e9, nel mentre, il fratello \u00e8 morto - cede alle lusinghe di un marinaio che per primo, va a comunicare il fidanzamento proprio al comandante.\nA bordo della nave ci sono anche l'armatore La Spina con la figlia. L'armatore ha in mente un piano ed acquista le quote della nave da tutti i marinai. Alla fine, anche se indispettito, lo stesso capitano ceder\u00e0 le sue quote, regalandole. Ai marinai, invece, l'armatore promette dei soldi in cambio dei mancati guadagni promessi dai molteplici viaggi a pieno carico.\nIl piano dell'armatore \u00e8 presto rivelato: una volta a Buenos Aires egli fa capire alla figlia che durante il viaggio di ritorno a Napoli la nave prender\u00e0 fuoco. L'intento \u00e8 quello di riscuotere l'indennizzo da parte della societ\u00e0 che aveva stipulato il contratto di assicurazione per la nave.\nDiana comprende e, con l'aiuto di alcuni pescatori fa ritorno sulla nave. Qui rivela il piano del padre al comandante e cos\u00ec inizia la ricerca su come potr\u00e0 avvenire l'incendio. Nonostante il capitano avesse dato precisi ordini per mettere in sicurezza il materiale infiammabile che trasportano, sar\u00e0 proprio Diana, accendendo le luci della stiva, ad appiccare il fuoco, provocando l'incendio che causer\u00e0 la sua morte e quella di un marinaio.\nL'armatore La Spina, che nel frattempo si \u00e8 pentito del piano criminale, non riesce ad evitare il fatto, poich\u00e9 \u00e8 notte e non pu\u00f2 raggiungere la nave. Invia un messaggio che ordina di \"non dare luci alla stiva\", ma non viene recapitato in tempo ed apprender\u00e0 dalla radio la notizia della morte della figlia.\nIl comandante, durante il viaggio di ritorno, si consola del mancato fidanzamento con la clandestina pensando che ha una nave che deve condurre in giro per il mondo.\nRitrovamento e restauro.\nDel film, rimasto invisibile per lungo tempo, \u00e8 stata ritrovata una copia 16mm nel 2015 da Simone Starace, proiettata al festival I Mille Occhi. Successivamente Ripley's Film ha ritrovato il negativo del film, da cui si \u00e8 partiti per il restauro. La prima visione televisiva assoluta \u00e8 avvenuta il 19 settembre 2020 su Rai 3.\nHome Video.\nIl film \u00e8 stato pubblicato per la prima volta in DVD nel novembre del 2020 dalla Ripley's Home Video nella collana \"Perduti nel buio\", dedicata ai film italiani invisibili."}
{"id": "230701", "revid": "767487", "url": "https://it.wikipedia.org/wiki?curid=230701", "title": "Finestre (film 1950)", "text": "Finestre \u00e8 un cortometraggio del 1950, diretto dal regista Francesco Maselli.\nIl film \u00e8 considerato perduto."}
{"id": "230702", "revid": "2227937", "url": "https://it.wikipedia.org/wiki?curid=230702", "title": "Marcel Marceau", "text": "\u00c8 noto anche per essere l'inventore del moonwalk, passo che venne poi rivisto e reso popolare da Michael Jackson, con la sua \"marcia contro il vento\" dove andava contro un vento invisibile andando avanti, mentre Michael Jackson procedeva all'indietro.\nBiografia.\nMarcel Marceau nacque a Strasburgo nel 1923, da una famiglia ebraica francese, con il nome di Marcel Mangel, secondogenito di Charles Mangel, macellaio kosher, e Anna Werzberg. \nGi\u00e0 all'et\u00e0 di 5 anni era rimasto affascinato vedendo al cinema i film di Charlie Chaplin; ad attrarlo era soprattutto il personaggio di Charlot, l'iconico vagabondo del cinema muto. Da bambino si divertiva a improvvisare scenette teatrali per i suoi amici, sullo stile di Charlot. \nMembro della Resistenza francese, superstite dell'Olocausto.\nQuando scoppi\u00f2 la seconda guerra mondiale domenica 3\u00ba settembre 1939, la famiglia Mangel obbed\u00ec all'ordine governativo di evacuazione verso la Francia del sud e, perci\u00f2, si rifugi\u00f2 a Limoges.\nNel 1942 Marcel si un\u00ec con il fratello Simon (Alain) e il cugino George Loinger ad un gruppo di resistenza francese, che in seguito divenne parte dell'organizzazione \"Francs-tireurs et partisans\" (FTP). Nei documenti falsi Marcel e il fratello adottarono il cognome di Marceau, in onore di un generale della Rivoluzione francese, cognome che Marcel poi conserver\u00e0 come nome d'arte nel dopoguerra.\nL'esperienza della guerra gli insegn\u00f2 tratti importanti della pantomima: la vita nascosta, il silenzio forzato, la paura di tradire se stessi. Marceau probabilmente interpret\u00f2 la sua scena migliore gi\u00e0 nel 1943, quando fu prelevato dalla Gestapo nella metropolitana di Parigi. Come ricercato combattente ebreo con carte false, riusc\u00ec a reprimere la sua paura e a interpretare il ruolo di innocente civile. Le sue capacit\u00e0 di autocontrollo fisico si rivelarono ancora una volta utili, quando nel 1943 per ben tre volte fu incaricato di accompagnare clandestinamente gruppi di bambini ebrei da un orfanotrofio francese in Svizzera, usando le sue doti mimiche per tenere buoni i piccoli durante il tragitto.\nNon tutti i componenti della famiglia Mangel riuscirono a sopravvivere all'Olocausto. Il padre di Marcel fu infatti arrestato nel febbraio del 1944 dalla polizia del governo di Vichy a Limoges, deportato al campo di internamento di Drancy e quindi ad Auschwitz, dove fu trucidato nel 1945. Con l'arrivo delle truppe alleate dopo lo sbarco in Normandia, Marcel combatt\u00e9 come membro dell'esercito francese contro gli occupanti tedeschi. La sua prima esibizione in pubblico avvenne nell'agosto 1944 (dopo la liberazione di Parigi), davanti a tremila soldati americani. Grazie alla sua buona padronanza dell'inglese, del francese e del tedesco, fu ufficiale di collegamento della 3\u00aa Armata degli Stati Uniti sotto il generale George S. Patton.\nFino al 2001, quando gli venne conferita la medaglia Raoul Wallenberg, Marceau non aveva mai parlato del suo passato nella Resistenza, perch\u00e9 come disse allora: \nLa carriera di attore nel dopoguerra.\nNel 1946 Marcel fu a Parigi, dove incontr\u00f2 il suo mentore \u00c9tienne Decroux, che lo introdusse all'arte del mimo. Dalla sua passione per Buster Keaton, i fratelli Marx e soprattutto Charlie Chaplin, nacque l'anno successivo \"Bip\", il suo personaggio pi\u00f9 famoso; modellato sul vagabondo di Chaplin, Bip fu la base di tutta la sua opera successiva. Cugino della coreografa italiana Marit Bech, con la quale ha studiato e lavorato, nel 1949 l'attore fond\u00f2 la \"Compagnia di mimo Marcel Marceau\", la prima nel suo genere al mondo, attraverso cui svilupp\u00f2 le sue idee sulla pantomima.\nNegli anni cinquanta le frequenti rappresentazioni, sia sul palco sia in televisione, lo resero popolare anche negli Stati Uniti, dove espresse parallelamente la sua arte anche nel cinema, recitando in film quali \"First Class\" (dove interpret\u00f2 ben diciassette ruoli), \"Shanks\", \"Barbarella\", \"L'ultima follia di Mel Brooks\" (nel quale, genialmente, l'unica parola udibile, \"Non!\", \u00e8 pronunciata proprio da lui). Nel 1956 vinse il Premio Emmy della TV americana per il suo storico cameo nella trasmissione \"Max Liebman Presents - The Maurice Chevalier Show\". Nel 1969 fond\u00f2 la Scuola Internazionale del Mimo Marcel Marceau, la prima di diverse accademie e programmi di formazione della sua gestione che utilizzavano le tecniche Etienne Decroux.\n\u00c8 inoltre autore di libri quali \"La ballata di Parigi e del mondo\", in cui ha raccolto poesie ed illustrazioni, \"La storia di Bip\", \"Il terzo occhio\", alcuni libri per bambini e un romanzo ambientato in Italia, \"Pimporello\" (1987). Tra i numerosi riconoscimenti ottenuti nel corso dei decenni spiccano alcune lauree \"ad honorem\" di prestigiose universit\u00e0 americane, la Legion d'onore e il titolo di Grande Ufficiale dell'Ordine al Merito dello Stato Francese, ricevuto dalle mani di Jacques Chirac nel 1998. Fino a poco prima della morte, avvenuta il 22 settembre 2007 all'et\u00e0 di ottantaquattro anni, Marceau ha viaggiato per il mondo nell'intento di perpetuare la tradizione del mimo attraverso la fondazione che porta il suo nome. La sua salma \u00e8 stata tumulata nel cimitero parigino di P\u00e8re-Lachaise. Ha avuto quattro figli.\nTelevisione.\nMarcel Marceau partecip\u00f2 anche a una serie di \"sketch\" per la rubrica pubblicitaria televisiva italiana \"Carosello\", che andarono in onda nel 1975 e nel 1976, nei quali pubblicizzava i cioccolatini Perugina.\nNei media.\nNel 2020 viene distribuito il film biografico \"Resistance - La voce del silenzio\" (\"Resistance\"), che narra le vicende di Marceau durante la sua militanza nella resistenza francese.\nL'attore viene citato pi\u00f9 volte come mentore dal personaggio di Stanis Larochelle nella serie TV \"Boris\".\nMarcel Marceau viene citato dal cantautore Caparezza nella nona traccia dell'album Prisoner 709 cio\u00e8 Migliora la tua Memoria Con Un Click in collaborazione con Max Gazz\u00e8\nBibliografia.\nPatrizia Iovine \"Marcel Marceau la poetica del gesto\", prefazione di Ferruccio Marotti - Europa Edizioni, 2015;\nPatrizia Iovine \"Marcel Marceau, poetics of gesture\" traduzione in inglese di Jane Pasquarella, CasadeiLibri,2018\nOnorificenze.\nOnorificenze straniere e riconoscimenti.\nNel 2000 ha ricevuto il premio \"Arlecchino d'Oro\" a Mantova, citt\u00e0 natale dell'Arlecchino di Tristano Martinelli."}
{"id": "230703", "revid": "81195", "url": "https://it.wikipedia.org/wiki?curid=230703", "title": "Adenilato ciclasi", "text": "La adenilato ciclasi o adenilico ciclasi, spesso abbreviata come AC, \u00e8 un enzima della classe delle liasi che catalizza la seguente reazione:\n\"ATP\" = AMP 3',5'-ciclico + pirofosfato\nSi tratta di una proteina integrale della membrana plasmatica il cui sito attivo \u00e8 rivolto verso il citosol della cellula.\nEsistono nove geni che codificano per adenilato ciclasi nell'uomo (con le rispettive localizzazioni cromosomiche):\nQuesto enzima fa parte di una via di trasduzione del segnale che consente di produrre effetti fisiologici in seguito al legame di un messaggero con la cellula.\nUn ormone idrosolubile o un neurotrasmettitore si lega a un recettore di membrana, il quale \u00e8 collegato tramite la sua coda citosolica con una proteina G di tipo stimolatorio (Gs) o inibitorio (Gi). La proteina Gs si attiva liberando la sua subunit\u00e0 alfa, legata a un GTP, e interagisce con l'adenilato ciclasi.\nQuesto enzima effettore si attiva e ciclizza l'AMP, che funge nella cellula da secondo messaggero. Il cAMP attiva la protein-chinasi A (PKA), che si dissocia in due subunit\u00e0 e provvede a fosforilare delle proteine citoplasmatiche tra le quali ritroviamo la fosforilasi chinasi e la glicogeno sintasi, entrambe implicate rispettivamente nell'attivazione della glicogenolisi e della glicogenosintesi.\nOgnuna delle isoforme \u00e8 dotata di caratteristiche specifiche riguardo a distribuzione nei tessuti, regolazione di membrana, interazione con proteine regolatrici e sensibilit\u00e0 a mediatori chimici (es. agli ioni Ca2+ o alla proteina calmodulina). Vi sono adenilato ciclasi che presentano una ristretta espressione di tessuto; altre che sono sensibili alla calmodulina mentre altre non lo sono; alcune isoforme possono essere fosforilate da proteina chinasi ed altre non lo sono; ed alcune ACs sono anche sensibili ai dimeri beta-gamma, l'altra componente trasduttiva delle proteine G.\nUna caratteristica di tutte le ACs (eccetto la isoforma 9) \u00e8 che vengono tutte direttamente attivate da una sostanza chimica naturale, la forskolina, isolata dal \"Coleus forskolii\". \u00c8 un composto diterpenico poli-ossigenato che si intercala in una regione regolatoria dell'enzima, di natura idrofobica, inducendone una modifica di conformazione tale da renderlo indipendente dalle proteine G. In questo modo, la membrana di perilipina che avvolge gli adipociti, una volta fosforilata, pu\u00f2 essere attraversata dalla lipasi che riesce a dissolvere i grassi, dovunque siano localizzati, oltre alla lipolisi attivata dal cAMP e poi dal PKA.\nFenomeni biologici che sono stati dimostrati dipendere dall'attivit\u00e0 delle ACs comprendono:"}
{"id": "230704", "revid": "1393243", "url": "https://it.wikipedia.org/wiki?curid=230704", "title": "Highlander (serie televisiva)", "text": "Highlander (\"Highlander: The Series\") \u00e8 una serie televisiva con protagonista Duncan MacLeod (Adrian Paul), nel ruolo di Highlander.\nPu\u00f2 essere considerato un sequel\\spin-off del film \"Highlander - L'ultimo immortale\" con Christopher Lambert, per quanto si discosti da esso per numerosi ed essenziali punti. Il telefilm \u00e8 incentrato su Duncan MacLeod, compagno di clan di Connor MacLeod (Christopher Lambert). Connor appare nella serie solo nel primo episodio, ma il suo nome e la sua figura ricorrono spesso all'interno di tutte e sei le stagioni della serie.\nLa serie si \u00e8 conclusa nel 1998 con un totale di 119 episodi distribuiti in 6 stagioni.\nI temi e i collegamenti affrontati nelle 6 stagioni sono stati ripresi nel film ', dove accanto ad Adrian Paul torna il protagonista dei primi film, Connor MacLeod. Successivamente la storia di Duncan MacLeod, approfondita anche attraverso romanzi, una antologia di racconti, serie a fumetti e audiolibri (tutto materiale inedito in Italia), si concluder\u00e0 con un ultimo film (anch'esso inedito in Italia), '.\nTrama.\nIl primo episodio presenta Duncan che vive pacifico assieme alla sua ragazza, Tessa No\u00ebl (interpretata da Alexandra Vandernoot). \u00c8 proprietario di un negozio di antiquariato e Tessa \u00e8 una scultrice. Viene introdotto anche un altro dei personaggi fondamentali, che in seguito diverr\u00e0 amico e fedele compagno di Duncan MacLeod: Richie Ryan (Stan Kirsch) un giovane ragazzo che viene sorpreso a rubare nel negozio di antiquariato. In questo episodio pilota il ruolo di antagonista \u00e8 interpretato da Slan Quince (Richard Moll), che vuole la testa di Duncan, ma \u00e8 a sua volta minacciato da Connor, il compagno di clan, nonch\u00e9 mentore e maestro di Duncan (Christopher Lambert).\nDuncan, nato nelle Highlands della Scozia 400 anni prima, \u00e8 un Immortale, e come lui me esistono molti altri, solitamente malvagi. Tutti sono spinti dall'eterna lotta per la sopravvivenza in un gioco che non conosce limiti di tempo e spazio. La \"Reminiscenza\" (traduzione non attinente al termine originale \"Quickening\", traducibile pi\u00f9 propriamente con \"Reviviscenza\", come fatto nel primo film di Highlander) \u00e8 ci\u00f2 che spesso li spinge ad uccidersi tra di loro. Quando un immortale ne uccide un altro tramite decapitazione, ne assorbe la forza, il potere e la conoscenza. Duncan era rimasto fuori dal \"Gioco\" (il termine usato dagli immortali per designare la loro eterna lotta), ma la sfida lanciatagli da Slan Quince non gli lascia possibilit\u00e0: \u00e8 di nuovo costretto a riprendere la spada.\nPersonaggi.\nLa serie continua e ci porta a conoscere lati della personalit\u00e0 e della vita del protagonista Duncan MacLeod ma anche degli altri personaggi principali. Nel corso dei 119 episodi della serie gli immortali che si avvicendano sulla scena sono innumerevoli.\nEpisodi.\nLa serie \u00e8 durata per 6 stagioni dal 1992 al 1998, per un totale di 119 episodi.\nLocation e set televisivi.\nLa maggioranza delle stagioni di Highlander \u00e8 stata girata per met\u00e0 nella citt\u00e0 di Parigi e per met\u00e0 nella citt\u00e0 di Vancouver (Canada).\nNarrazione iniziale.\nOgni episodio comincia con una narrazione di una voce fuori campo che spiega e introduce gli immortali e il loro ruolo. La prima stagione \u00e8 narrata dallo stesso Duncan:\nLa narrazione cambia nella seconda stagione, quando viene introdotto il personaggio di Joe Dawson che la pronuncia (nella versione italiana sostituito da Pino Locchi, voce di Juan S\u00e1nchez Villa-Lobos Ram\u00edrez nei film):\nL'ultima narrazione che comincia dalla quarta stagione (dopo una breve scena introduttiva dell'episodio) \u00e8 sempre opera di Joe Dawson, stavolta anche nella versione italiana:\nColonna sonora.\nLa colonna sonora del telefilm \u00e8 curata dalla Bellchant Music, Inc.. Vengono anche utilizzati brani musicali dei Queen che in occasione del primo film avevano composto \"Princes of the Universe\", \"Who Wants to Live Forever\" e altri brani poi inclusi con arrangiamento differente nell'album \"A Kind of Magic\".\nMedia.\nLibri.\nDal 1995 al 2000 furono pubblicati dieci libri collegati alla serie, i cui eventi vengono considerati canonici in quanto appaiono nei database inclusi nei vari CD-ROM sul franchise. Tutti i libri sono inediti in Italia."}
{"id": "230707", "revid": "767487", "url": "https://it.wikipedia.org/wiki?curid=230707", "title": "Finestre (film 1975)", "text": "Finestre (\"Windows\") \u00e8 un cortometraggio del 1975 diretto da Peter Greenaway.\nTrama.\nIl film si presenta come una falsa indagine statistica sul tema della defenestrazione. Vengono descritte le vite di 37 persone immaginarie che nel 1973 avrebbero perso la vita cadendo dalle finestre nel distretto di Wardour, catalogate in base all'et\u00e0, alle cause che hanno portato alla defenestrazione, al lavoro e al periodo dell'anno in cui le persone sono precipitate."}
{"id": "230709", "revid": "767487", "url": "https://it.wikipedia.org/wiki?curid=230709", "title": "Fiori d'equinozio (film 1958)", "text": "Fiori d'equinozio (\u5f7c\u5cb8\u82b1, \"Higanbana\") \u00e8 un film del 1958, diretto da Yasujir\u014d Ozu. \u00c8 stato il primo film a colori girato dal regista giapponese, e rappresenta una delle sue pi\u00f9 alte e stimate produzioni, oltre ad uno dei pi\u00f9 fulgidi esempi del cinema realista giapponese, di cui Yasujir\u014d Ozu fu certamente uno dei massimi esponenti.\nTrama.\nLa vicenda si ambienta nella Tokyo di fine anni '50. Un padre di famiglia, direttore di una grande azienda, vede i figli di amici e conoscenti maritarsi uno dopo l'altro, e comincia a preoccuparsi del futuro delle sue due figlie, la pi\u00f9 grande delle quali \u00e8 gi\u00e0 in et\u00e0 da marito.\nIn un momento della storia del Giappone in cui la mentalit\u00e0 sta lentamente cambiando, con matrimoni sempre meno combinati dalle famiglie e dettati soprattutto dai sentimenti degli innamorati, questo padre di famiglia considera s\u00e9 stesso come una persona aperta, ma quando un umile impiegato gli chiede il permesso di sposare la figlia maggiore, con il quale intraprende da qualche tempo una relazione stabile, tutte le sue certezze vengono meno.\nSar\u00e0 la moglie, pi\u00f9 aperta nei confronti delle nuove ideologie, a spingerlo a dare il suo consenso."}
{"id": "230710", "revid": "78273", "url": "https://it.wikipedia.org/wiki?curid=230710", "title": "Adenil ciclasi", "text": ""}
{"id": "230712", "revid": "217591", "url": "https://it.wikipedia.org/wiki?curid=230712", "title": "Giuseppe Moscati", "text": "Beatificato da papa Paolo VI nel corso dell'Anno Santo 1975 e canonizzato da papa Giovanni Paolo II nel 1987, fu definito \"medico dei poveri\".\nBiografia.\nLa famiglia Moscati proveniva da Santa Lucia di Serino, paese in provincia di Avellino; qui nacque, nel 1836, il padre Francesco che, laureato in Giurisprudenza, nel corso della sua carriera fu giudice al tribunale di Cassino, Presidente del tribunale di Benevento, consigliere di Corte d'appello, prima ad Ancona e poi a Napoli. A Cassino, Francesco incontr\u00f2 e spos\u00f2 Rosa De Luca, dei Marchesi di Roseto, con un rito celebrato dall'abate Luigi Tosti; ebbero nove figli, di cui Giuseppe fu il settimo.\nLa famiglia si trasfer\u00ec da Cassino a Benevento nel 1877 in seguito alla nomina del padre a presidente del tribunale beneventano, e alloggi\u00f2 per un primo periodo in via San Diodato, nelle vicinanze dell'ospedale Fatebenefratelli, e si trasfer\u00ec in un secondo momento in via Porta Aurea. Il 25 luglio 1880, all'una di notte, nel palazzo Rotondi Andreotti Leo, nacque Giuseppe Maria Carlo Alfonso Moscati, che ricevette nello stesso luogo il battesimo, sei giorni dopo la sua nascita (31 luglio), da don Innocenzo Maio.\nIntanto il padre, promosso nel 1881 consigliere di Corte d'appello, si trasfer\u00ec con la famiglia ad Ancona, donde ripart\u00ec nel 1884, quando fu trasferito alla Corte d'Appello di Napoli, ove si stabil\u00ec con la famiglia in via Santa Teresa al Museo, 83. Pi\u00f9 tardi i Moscati abitarono a Port'Alba, piazza Dante e infine a via Cisterna dell'Olio, 10.\nL'8 dicembre del 1888, \"Peppino\" (come veniva chiamato e come amer\u00e0 firmarsi nella corrispondenza personale) ricevette la prima comunione nella chiesa delle Ancelle del Sacro Cuore, nella quale i Moscati incontravano sovente il beato Bartolo Longo, fondatore del Santuario di Pompei. Accanto alla chiesa viveva Caterina Volpicelli, poi santa, alla quale la famiglia era spiritualmente legata.\nNel 1889, Giuseppe si iscrisse al ginnasio presso l'Istituto Vittorio Emanuele a piazza Dante, mostrando sin da ragazzo interesse per lo studio, e consegu\u00ec, nel 1897, la \"licenza liceale d'onore\".\nNel 1892, incominci\u00f2 ad assistere il fratello Alberto, infortunatosi seriamente per una caduta da cavallo durante il servizio militare e rimasto soggetto ad attacchi di epilessia, con frequenti e violente convulsioni; a questa penosa esperienza \u00e8 stato ipotizzato si dovesse la sua prima passione per la medicina. Invero, dopo gli studi liceali s'iscrisse, nel 1897, alla Facolt\u00e0 di Medicina, secondo il biografo Marini nell'ottica di considerare l'attivit\u00e0 del medico come un sacerdozio. Il padre mor\u00ec alla fine dello stesso anno, colpito da emorragia cerebrale.\nIl 3 marzo 1900, Giuseppe ricevette la cresima da monsignor Pasquale de Siena, vescovo ausiliare di Napoli.\nMedico, ricercatore, insegnante.\nIl 4 agosto 1903 si laure\u00f2 a pieni voti con una tesi sull'ureogenesi epatica considerata degna di stampa. Dopo pochi mesi si present\u00f2 ai concorsi per assistente ordinario e per coadiutore straordinario agli Ospedali Riuniti degli Incurabili, superando entrambe le prove, risultando anzi secondo in quello per assistente ordinario.\nIl 2 giugno 1904 mor\u00ec il fratello Alberto a causa di complicazioni delle patologie insorte con l'incidente a cavallo.\nNell'aprile 1906, mentre il Vesuvio incominci\u00f2 a eruttare ceneri e lapilli su Torre del Greco mettendo in pericolo un piccolo ospedaletto (succursale degli Ospedali Riuniti, presso cui era coadiutore straordinario), il Moscati si rec\u00f2 sul posto, contribuendo a salvare gli ammalati, dei quali ordin\u00f2 l'evacuazione, completata poco prima del crollo della struttura; l'intervento tempestivo di Moscati \u00e8 stato considerato essenziale per evitare una tragedia.\nNel 1908, dopo aver superato il concorso di assistente ordinario per la cattedra di Chimica fisiologica, incominci\u00f2 a svolgere attivit\u00e0 di laboratorio e di ricerca scientifica nell'Istituto di Fisiologia dell'ospedale per malattie infettive Domenico Cotugno. Divenne socio aggregato alla Regia Accademia Medico-Chirurgica.\nTre anni dopo, nel 1911, un'epidemia di colera colp\u00ec Napoli, e Moscati fu chiamato dall'Ispettorato della Sanit\u00e0 Pubblica, presso il quale present\u00f2 una relazione sulle opere necessarie per il risanamento della citt\u00e0, in parte condotte a compimento. Fu inoltre proposto per la libera docenza in Chimica biologica. In quello stesso anno, ancora trentunenne, aveva vinto il concorso come aiuto ordinario negli Ospedali Riuniti, anche con un certo clamore. Gli fu poco dopo conferita la libera docenza in Chimica fisiologica, su proposta di Antonio Cardarelli, e incominci\u00f2 l'insegnamento di Indagini di laboratorio applicate alla clinica e di chimica applicata alla medicina secondo i programmi del Consiglio superiore della Pubblica Istruzione.\nSempre nel 1911 Moscati fu inviato a Vienna da Gaetano Rummo (allora al Consiglio superiore della Pubblica Istruzione), per assistere al convegno internazionale di fisiologia, approfittando dell'occasione per visitare anche Budapest; collabor\u00f2 inoltre, per l'inglese e il tedesco, alla testata \"La Riforma Medica\", fondata da Rummo prima come quotidiano, quindi come settimanale e poi come quindicinale. Fu anche direttore dell'Istituto di Anatomia Patologica.\nLa notte del 25 novembre 1914 la madre, affetta da diabete, mor\u00ec. Allo scoppio della prima guerra mondiale Moscati present\u00f2 domanda di arruolamento volontario, ma la domanda venne respinta per tenerlo a prestare soccorso ai soldati feriti di ritorno dal fronte. Venne nominato direttore del reparto militare dal 1915 al 1918. In questo periodo, per quanto riportato dai registri dell'Ospedale degli Incurabili, visit\u00f2 2 524 soldati.\nTra il 1916 e il 1917 suppl\u00ec Pasquale Malerba nel corso ufficiale di chimica fisiologica. Dal 1917 al 1920, sostitu\u00ec Filippo Bottazzi, il padre della biochimica italiana, nell'insegnamento di Chimica clinica. Sempre nel 1917 rinunci\u00f2 alla cattedra universitaria e all'insegnamento, per continuare il lavoro in ospedale.\nIl consiglio d'amministrazione dell'Ospedale Incurabili lo nomin\u00f2 primario nel 1919, e il 2 maggio 1921 Giuseppe Moscati invi\u00f2 al Ministero della Pubblica Istruzione la domanda per essere abilitato per titoli alla libera docenza in Clinica Medica Generale; il 6 giugno 1922 la Commissione nominata dal Ministero esamin\u00f2 i titoli e lo ritenne idoneo a conseguire tale libera docenza esonerandolo all'unanimit\u00e0, in virt\u00f9 dei lavori proposti, dalla discussione dei lavori presentati, dalla lezione e dalla prova pratica.\nAll'inizio degli anni venti, Moscati si dedic\u00f2 anche ad alcuni importanti studi di storia della medicina, come quelli dedicati allo iatromeccanico del '600 Giovanni Alfonso Borelli, che Moscati definisce \"primo padre della medicina nuova\" e al \"fondatore della scuola medica napoletana\", Domenico Cotugno.. Giuseppe Moscati si prendeva cura di tutti i suoi pazienti e in particolare aiutava sempre i pi\u00f9 poveri con offerte in denaro per le spese delle medicine e degli alimenti, Moscati infatti era solito ogni mattina comprare il latte e donarlo personalmente ai poveri e ai pi\u00f9 bisognosi. Il Latte veniva portato in grandi quantit\u00e0 di litri ogni giorno ai bambini denutriti e agli indigenti dal medico San Giuseppe Moscati nei quartieri meno abbienti di Napoli.\nQuando nel gennaio 1922 venne sperimentata l'insulina per la cura del diabete, Moscati fu tra i primi in Italia a utilizzare quel procedimento terapeutico rivoluzionario.\nIl 18 luglio 1923 comp\u00ec un viaggio a Edimburgo per il Congresso internazionale di fisiologia, passando per Roma, Torino, Parigi, Londra, Lourdes. Rientrer\u00e0 a Napoli il 10 agosto.\nNumerose sue ricerche furono pubblicate su riviste italiane e internazionali, tra le quali le ricerche pionieristiche sulle reazioni chimiche del glicogeno. Sulla sua produzione scientifica, il biochimico Gaetano Quagliariello ha scritto che fu tale\nMorte e canonizzazione.\nIl 12 aprile 1927, marted\u00ec della Settimana santa, dopo aver assistito alla Messa e ricevuta la Comunione nella chiesa di San Giacomo degli Spagnoli e dopo aver svolto come di consueto il suo lavoro in ospedale e nel suo studio privato, verso le 15 si sent\u00ec male e spir\u00f2 sulla sua poltrona a causa di un infarto, all'et\u00e0 di 46 anni e 8 mesi La notizia della sua morte si diffuse rapidamente e alle esequie vi fu una notevole partecipazione popolare.\nIl 16 novembre 1930 i suoi resti furono traslati dal Cimitero di Poggioreale alla Chiesa del Ges\u00f9 Nuovo, racchiusi in un'urna bronzea, opera dello scultore Amedeo Garufi, motivo per il quale \u00e8 a questa data che fu posta la sua memoria liturgica.\nIl pontefice Paolo VI lo proclam\u00f2 beato il 16 novembre 1975. Il 16 novembre 1977, due anni esatti dopo la beatificazione, i resti vennero posti sotto l'altare della cappella della Visitazione, a seguito della ricognizione canonica. Fu proclamato santo il 25 ottobre 1987 da Giovanni Paolo II.\nLa sua festa liturgica si celebrava il 16 novembre; il Martirologio Romano del 2001 lo riport\u00f2 invece al \"dies natalis\" del 12 aprile (anche se \u00e8 tutt'ora ricordato il 16 novembre):\n\"A Napoli, san Giuseppe Moscati, che, medico, mai venne meno al suo servizio di quotidiana e infaticabile opera di assistenza ai malati, per la quale non chiedeva alcun compenso ai pi\u00f9 poveri, e nel prendersi cura dei corpi accudiva al tempo stesso con grande amore anche le anime.\"\nReligiosit\u00e0; la concezione del rapporto tra scienza e fede.\nMedico e ricercatore, si dedic\u00f2 all'assistenza dei sofferenti, spesso curandoli gratuitamente e anche aiutandoli economicamente.\nMoscati sosteneva che non dovesse esserci contraddizione o antitesi tra scienza e fede: entrambe dovevano concorrere al bene dell'uomo. Vedeva l'eucaristia come centro della propria vita ed era fortemente legato al culto della Vergine. Si preparava durante l'anno alle festivit\u00e0 della Madonna digiunando nei giorni in cui ci\u00f2 era richiesto. Inoltre, anche in et\u00e0 giovanile, scelse la castit\u00e0.\nLa sua concezione del rapporto tra fede e scienza fu peculiare e tipica della sua mentalit\u00e0 di ricercatore e di scienziato. Per lui, proprio perch\u00e9 solo i contenuti della fede sono certi al di l\u00e0 di ogni dubbio, ogni altra conoscenza umana andava continuamente sottoposta a un serrato vaglio critico. Scriveva, ad esempio, a un suo vecchio allievo:\nI miracoli per la beatificazione.\nAll'epoca erano necessari due miracoli per la beatificazione: nel caso di Giuseppe Moscati la Chiesa cattolica ha ritenuto miracolose le guarigioni di Costantino Nazzaro e Raffaele Perrotta.\nIl miracolo per la canonizzazione.\nAi fini della canonizzazione la Chiesa cattolica ritiene necessario un nuovo miracolo: nel caso di Giuseppe Moscati ha ritenuto miracolosa la guarigione di Giuseppe Montefusco, ammalato di leucemia, avvenuta nel 1979. Il giovane, di Somma Vesuviana, nel 1978 era ventenne e cominci\u00f2 ad avere disturbi a causa dei quali, il 13 aprile dello stesso anno, fu ricoverato all'ospedale Cardarelli di Napoli, dove gli fu diagnosticata una leucemia acuta mieloblastica. Mentre non rispondeva alle terapie ed era considerato senza speranze di guarigione, sua madre sogn\u00f2 una notte la foto di un medico in camice bianco: dopo essersi consultata col parroco, si rec\u00f2 alla Chiesa del Ges\u00f9 Nuovo, dove riconobbe nella foto di Giuseppe Moscati il medico visto in sogno. Furono rivolte allora al Moscati, all'epoca beato, preghiere collettive, e il Montefusco, nel giugno 1979, guar\u00ec, interrompendo ogni cura e riprendendo il lavoro di fabbro.\nIl caso fu sottoposto alla Congregazione per le Cause dei Santi che, il 27 marzo 1987, promulg\u00f2 il decreto sul miracolo, confermando \"La modalit\u00e0 della guarigione relativamente rapida, completa e duratura, non spiegabile secondo le conoscenze mediche\".\nIl 25 ottobre 1987, in piazza San Pietro, Giovanni Paolo II canonizz\u00f2 Giuseppe Moscati; alla cerimonia era presente anche Giuseppe Montefusco, che in quell'occasione don\u00f2 al Papa polacco un volto di Ges\u00f9 in ferro battuto, da lui realizzato. Il Pontefice disse del nuovo santo durante l'omelia:\nLe reliquie.\nNel 1977, due anni dopo la beatificazione, fu eseguita la ricognizione canonica del corpo: le ossa furono ricomposte e il corpo di Moscati fu collocato in un'urna bronzea, opera dello scultore Amedeo Garufi, posta sotto l\u2019altare della Cappella della Visitazione della Chiesa del Ges\u00f9 Nuovo, dove ancora si conserva. In un reliquiario argenteo si conserva un dito del piede destro di San Giuseppe Moscati; si espone durante i solenni festeggiamenti del santo e si porta in \"\u201cperegrinatio\u201d\" nelle chiese che ne fanno esplicita richiesta. Altre reliquie del santo si conservano nella Parrocchia dei SS. Filippo e Giacomo di Aversa, Chiesa di San Bernardino a San Marco in Lamis, Basilica di San Francesco d'Assisi di Piacenza, nella Chiesa parrocchiale di Santa Lucia di Serino, borgo irpino e paese di origine della famiglia del Medico santo in cui \u00e8 possibile visitare la casa della sua infanzia, presso il monastero di Santa Maria della Sanit\u00e0 sempre a Santa Lucia di Serino, nella Parrocchia di Caivano, nella Cappella Ospedaliera del Policlinico Santa Maria alle Scotte di Siena (\"ex arca sepulcralis S. Josephi Moscati\") e nella cappella del policlinico di Catanzaro (frammento del camice).\nA San Giuseppe Moscati \u00e8 intitolato l'Ambulatorio di Rivello in provincia di Potenza.\nPubblicazioni.\nDi seguito, viene riportato un elenco delle pubblicazioni scientifiche compilato dallo stesso Giuseppe Moscati:"}
{"id": "230714", "revid": "1543377", "url": "https://it.wikipedia.org/wiki?curid=230714", "title": "Nuoto ai Giochi della XXII Olimpiade", "text": "Il nuoto ai Giochi olimpici estivi del 1980 fece parte, assieme a pallanuoto e tuffi, del programma degli sport acquatici. Non si trattava di tre sport separati in quanto erano tutti governati dalla stessa federazione, la FINA. Le gare di nuoto prevedevano 26 eventi: 13 maschili e 13 femminili. Si tennero nelle piscine del \"Complesso Sportivo Olimpico\" dal 20 al 27 luglio."}
{"id": "230718", "revid": "125422201", "url": "https://it.wikipedia.org/wiki?curid=230718", "title": "Arteria epatica", "text": "L'arteria epatica (o arteria epatica comune) \u00e8 un vaso sanguigno di medio calibro che porta sangue ossigenato al fegato.\nDecorso e rapporti.\nOrigina dal tronco celiaco, biforcazione posta subito al di sotto del foro aortico del diaframma, decorre trasversalmente verso destra e obliquamente in direzione addominale, passando anteriormente al pilastro mediale destro del diaframma, ad di dietro della borsa omentale; mediante essa \u00e8 in rapporto con il margine superiore del pancreas. Successivamente decorre sul bordo superiore del duodeno orizzontale; da qui passa anteriormente alla vena porta e prosegue insieme ad essa e al dotto coledoco tra i foglietti del legamento epatoduodenale, terminando nel fegato al livello dell'ilo."}
{"id": "230722", "revid": "12582", "url": "https://it.wikipedia.org/wiki?curid=230722", "title": "Cosmetici", "text": ""}
{"id": "230725", "revid": "2225", "url": "https://it.wikipedia.org/wiki?curid=230725", "title": "La demoiselle d'honneur", "text": ""}
{"id": "230726", "revid": "438678", "url": "https://it.wikipedia.org/wiki?curid=230726", "title": "Tardo autunno", "text": " \u00e8 un film del 1960 diretto da Yasujir\u014d Ozu.\nTrama.\nIn occasione del settimo anniversario della morte di Miwa, tre suoi amici di mezza et\u00e0, Mamiya, Taguchi e Hirayama, ricordano alcuni momenti della loro giovent\u00f9, in particolare quando erano tutti e tre invaghiti della bellissima Akiko, quarantacinquenne vedova del defunto. Lei e sua figlia Ayako da ormai sette anni vivono da sole, traendo sostegno l'una dall'altra, ma \u00e8 opinione di molti che per la ventiquattrenne Ayako sia giunta l'ora di sposarsi. Ma a nulla servono i tentativi di Mamiya, Taguchi e Hirayama di trovarle un partner, n\u00e9 il desiderio di Akiko di vederla finalmente realizzata; Ayako non ne vuole sapere di maritarsi per poi lasciare sola sua madre.\n\u00c8 a questo punto che i tre amici capiscono che l'unico modo per convincerla \u00e8 trovare un marito anche ad Akiko: Hirayama, vedovo anche lui da diversi anni, \u00e8 il partito ideale. Ma i tre non hanno fatto i conti n\u00e9 con la donna, che vive ancora nel ricordo dell'amato marito e per questo non si vuole risposare, n\u00e9 con Ayako, che nel frattempo si \u00e8 innamorata del giovane Goto. La ragazza, ricevuta la falsa notizia dell'imminente matrimonio tra sua madre e Hirayama, va su tutte le furie, credendola ancora legata al defunto marito; chiarito alla fine l'equivoco e fatta la pace con sua madre, Ayako convola a nozze con Goto, per la felicit\u00e0 e la soddisfazione di tutti.\nDistribuzione.\nDivieti.\nIl film \u00e8 stato sottoposto a limitazioni in Portogallo, dove la visione \u00e8 vietata ad un pubblico minore di dodici anni.\nEdizione italiana.\nIndicato anche con il titolo Giorni sereni d'autunno, il film ha sub\u00ecto un adattamento in italiano a cura di Gianfranco Bellini e Alfredo Medori."}
{"id": "230727", "revid": "767487", "url": "https://it.wikipedia.org/wiki?curid=230727", "title": "Forse che s\u00ec forse che no (film 1916)", "text": "Forse che s\u00ec forse che no \u00e8 un film del 1916 diretto da Mario Gargiulo.\nIn Francia il film \u00e8 uscito col titolo \"La Mort de l'aviateur\"."}
{"id": "230729", "revid": "767487", "url": "https://it.wikipedia.org/wiki?curid=230729", "title": "Forse che s\u00ec forse che no (film 1920)", "text": "Forse che s\u00ec forse che no \u00e8 un film del 1920 diretto da Gaston Ravel."}
{"id": "230730", "revid": "767487", "url": "https://it.wikipedia.org/wiki?curid=230730", "title": "Fra Diavolo (film 1924)", "text": "Fra Diavolo \u00e8 un film del 1924 diretto da Emilio Zeppieri.\nTrama.\nLo svolgimento del film \u00e8 ispirato alla vita di ruberie condotta da un famoso bandito italiano vissuto nella seconda met\u00e0 del Settecento soprannominato Fra Diavolo."}
{"id": "230732", "revid": "767487", "url": "https://it.wikipedia.org/wiki?curid=230732", "title": "Psi (cirillico)", "text": "La \u0470, minuscolo \u0471, chiamata psi, \u00e8 una lettera arcaica dell'alfabeto cirillico, derivata direttamente dalla lettera greca psi (\u03a8, \u03c8). Venne usata in russo fino al 1708. La \u0470 rappresenta il suono composto . "}
{"id": "230734", "revid": "24529", "url": "https://it.wikipedia.org/wiki?curid=230734", "title": "Curtis Jackson", "text": ""}
{"id": "230735", "revid": "1272592", "url": "https://it.wikipedia.org/wiki?curid=230735", "title": "Capriglia (Pellezzano)", "text": "Capriglia \u00e8 una frazione del comune di Pellezzano, in provincia di Salerno.\nGeografia fisica.\nSi trova sotto il monte Diecimare, nella valle del fiume Irno, a 295 m s.l.m. L'abitato confina con Saragnano e Capo Saragnano, frazioni di Baronissi, e dista circa 2\u00a0km dal paese di Acquamela, al quale \u00e8 collegata dalla strada provinciale che passa per Baronissi e da una strada diretta che parte dal rione Pendino. Proprio nel rione Pendino \u00e8 stato costruito un Palazzetto dello sport, inaugurato il 29 settembre 2007.Dal centro del paese si raggiunge Pellezzano dopo 2\u00a0km e attraversando Coperchia, Capezzano e Fratte si arriva a Salerno, che dista 8\u00a0km.\nTradizioni e cultura.\nCapriglia \u00e8 il paese natio di Maddalena Rosa Notari (Serva di Dio Maria Pia Della Croce) fondatrice delle Suore Crocifisse Adoratrici dell'Eucaristia.\nDi grande interesse \u00e8 la chiesa parrocchiale dedicata alla Madonna delle Grazie. Al suo interno si possono ammirare affreschi di autori locali, tele di scuola napoletana, il simulacro della\nSantissima Vergine delle Grazie posto sull'altare maggiore della chiesa ed una tavola del primo Cinquecento, raffigurante la Beata Vergine delle Grazie, pregiatissima opera di Andrea Sabatini detto Andrea da Salerno, appartenente alla scuola di Raffaello. Il campanile della chiesa alto ben 47 metri \u00e8 di scuola vanvitelliana, molto simile a quello della basilica di Loreto, opera dell'architetto italo-olandese.\nSi pu\u00f2 ammirare inoltre la piccola cappella della Piet\u00e0, i resti della cappella della Madonna di Visita poveri e i resti di un antico convento sul monte Spirito Santo.\nL'eremo dello Spirito Santo, costruzione forse medievale, si trova su una collina fra Capriglia e Pellezzano. Era il convento degli Agostiniani di Collereto. Certa \u00e8 la data in cui il convento fu abbandonato dai religiosi: 6 maggio 1653. Si suppone che in seguito la struttura sia stata covo di briganti e contrabbandieri nel periodo dei moti rivoluzionari e carbonari. Oggi \u00e8 stato totalmente restaurato ad opera del comune ed \u00e8 sede museale. Vi si tengono mostre, convegni e concerti. Inoltre ospita una sede distaccata dell'Accademia Lirica Internazionale Katia Ricciarelli\nLa domenica successiva al 2 luglio, giorno della festa liturgica di Maria Santissima delle Grazie, il simulacro della Madonna viene portato in solenne processione per le vie del paese, con la partecipazione delle associazioni religiose del paese: \"Azione cattolica\", \"Figlie di Maria\" ed \"Apostolato del Sacro Cuore\", di moltissimi fedeli provenienti anche dalle zone circostanti e delle autorit\u00e0 locali. Tale \u00e8 la venerazione per la Madonna delle Grazie che ancora oggi donne e ragazze compiono l'intera processione (che dura circa 4 ore) a piedi nudi in segno di devozione, per voto o per grazia ricevuta.\nNei giorni della festa in onore della Madonna delle Grazie si svolgono la sagra della \"sfiziosella\" (una pizza speciale cotta in forno a legna) e la sagra della \"paiocca\" (pasta con zucca, scamorza affumicata e salsiccia).\nA fine settembre si svolgono le sagre del \"cuoppo\" (cartoccio a cono colmo di fritti tradizionali) e del \"panuozzo\" (una sorta di pizza cotta al forno a legna e farcita in vari modi), leccornie tipiche della zona.\nOpera sul territorio il Circolo culturale \"Madre Maria Pia Notari\", sorto in memoria della Fondatrice delle suore Adoratrici dell'Eucaristia. Il Circolo, con l'appoggio del \"Comitato Festa\", promuove il \"Gran Gala' dei dilettanti\", che si svolge durante il periodo dei festeggiamenti in onore della Santa Patrona e la \"pesca di beneficenza\" durante le Festivit\u00e0 Pasquali, il cui ricavato \u00e8 destinato al sostegno a distanza di bambini delle Filippine. Nel passato ha promosso la messa in scena di commedie della tradizione napoletana e ha organizzato fino al Natale 2006 e per i tre anni precedenti \"Il presepe Vivente\", che si snodava per i vicoli del paese proponendo pane appena sfornato e zeppole; ultima novit\u00e0 un giornalino mensile \"Circolando...Circolando\" la cui prima uscita \u00e8 avvenuta nel dicembre del 2007.\nCapriglia ha ospitato numerose famiglie dedite all'arte della lavorazione della lana e della pastorizia, che nel corso dei secoli hanno reso possibile lo sviluppo di una vera e propria zona proto industriale, arricchendosi enormemente e sviluppando un florido contesto socio economico.\nTra le famiglie storiche di Capriglia si citano i Pastore, con vaste propriet\u00e0 terriere nella zona del Pennino e di Casignano, un ramo di questa famiglia emigrata a Napoli successivamente ritornata al paese originario edific\u00f2 una sontuosa Villa, In virt\u00f9 del loro rango, i Pastore ospitarono pi\u00f9 volte i Re d'Italia in questa Villa. che gli ultimi discendenti fecero dono alle Suore Crocifisse Adoratrici dell'Eucaristia. \nI de Notariis (Notari) a cui appartenne la beata Maddalena Rosa Notari nata a Capriglia (Salerno) il 12 dicembre 1847.\nI Fumo (a cui appartenne il famoso scultore Nicol\u00f2 Fumo)\nI Murino, Forte, Fiore, i Conti Galdo del Galdo (Galdi), i Barbarulo e altre.\nInfrastrutture e trasporti.\nCapriglia \u00e8 collegata a Salerno e Baronissi tramite autobus della compagnia Busitalia Campania, con la linea 22."}
{"id": "230738", "revid": "599013", "url": "https://it.wikipedia.org/wiki?curid=230738", "title": "Social bookmarking", "text": "Il social bookmarking \u00e8 un servizio basato sul web, dove vengono resi disponibili elenchi di segnalibri (\"bookmark\") creati dagli utenti.\nQuesti elenchi sono liberamente consultabili e condivisibili con gli altri utenti appartenenti alla stessa comunit\u00e0 virtuale. \nIntroduzione.\nI siti di social bookmarking organizzano il loro contenuto tramite l'uso di tag (etichette, categorie). La popolarit\u00e0 di questi siti \u00e8 in costante crescita, in quanto sono uno strumento facile e intuitivo per individuare, classificare, ordinare e condividere le risorse Internet attraverso la pratica dell'etichettatura e categorizzazione (\"tagging\"). Ulteriori risultati possono essere ottenuti raggruppando insieme pi\u00f9 \"tag\".\nStoria.\nIl concetto di \"condivisione in rete dei bookmark\" \u00e8 databile verso la met\u00e0 del 1999, ma le prime proposte in questo senso furono di breve durata, travolte dalla crisi che invest\u00ec il comparto dell'alta tecnologia dopo il 2001. Il social bookmarking diviene una pratica diffusa solo nel settembre del 2003 con la nascita del sito \"del.icio.us\", che funge da apripista e si qualifica ancora oggi come punto di riferimento. Il 2005 vede l'ingresso nel settore del popolare motore di ricerca Yahoo! che lancia \"My Web 1.0\", un servizio di social bookmarking giunto nel 2006 alla versione 2.0: seppure ancora in fase di beta testing, il programma \u00e8 stabile ed ha attratto oltre un milione di utenti. Nel frattempo, nel dicembre 2005 \"Yahoo!\" incorpora \"del.icio.us\", conquistando una posizione di grande rilevanza nell'ormai affollato settore del social bookmarking.\nVisione d'insieme.\nIn un sistema di social bookmarking gli utenti registrano un catalogo di risorse Internet ritenute, a vario titolo, utili e stimolanti. Sovente questi elenchi sono pubblicamente accessibili e altre persone con analoghi interessi possono visionarli, casualmente o suddivisi per categorie. Alcuni sistemi di social bookmarking salvaguardano la privacy, consentendo la registrazione di segnalibri in forma anonima, ovvero non associati ad un nominativo.\nLa categorizzazione delle risorse avviene per mezzo di \"parole chiave\" (\"tag\") liberamente e informalmente scelte dall'utente (vedi Folksonomia). La maggioranza dei servizi di social bookmarking permette agli utenti la ricerca di segnalibri associati a determinate etichette (\"tag\"), oltre all'ordinamento delle singole risorse Internet in base al numero delle segnalazioni. Molti siti hanno altres\u00ec implementato algoritmi per ottenere risultati da ricerche condotte su gruppi di parole chiave.\nAspetti positivi.\nQuesto sistema gode di numerosi vantaggi rispetto ai tradizionali software per la localizzazione e la classificazione automatizzata di risorse Internet quali, ad esempio, i motori di ricerca. Nei sistemi di social bookmarking la classificazione di risorse si basa su etichette (\"tag\") create da esseri umani, che \"comprendono\" il contenuto del sito catalogato, all'opposto di quanto avviene con un software che \"cerca di comprendere\" il significato di una risorsa per mezzo di un algoritmo. Il social bookmarking introduce il concetto di etichette (\"tag\") classificate \"semanticamente\", una possibilit\u00e0 ancora assente negli attuali motori di ricerca.\nInoltre, poich\u00e9 la gente cataloga risorse che ritiene utili, i siti web di maggior interesse e valore sono segnalati da un alto numero di utenti. Di conseguenza, un simile sistema \"collocher\u00e0\" una risorsa in base alla sua utilit\u00e0 \"percepita\". Questo risultato \u00e8 di maggior interesse per l'utente finale rispetto a quello ottenibile con altri sistemi che \"collocano\" una risorsa in base al numero di collegamenti esterni che puntano su di essa.\nEsempio d'uso.\nImmaginiamo due risorse Internet: la prima ha molti collegamenti che conducono ad essa, ma presenta uno scarso interesse; la seconda ha relativamente pochi collegamenti, ma possiede maggiori attrattive per l'utente finale. I motori di ricerca tradizionali come Google tendono a privilegiare la prima risorsa collocandola nei primi risultati, mentre un sistema di social bookmarking, basato su un metodo d'ordinamento che considera prioritario il grado d'usabilit\u00e0, privilegia la seconda risorsa.\nNotifica automatica.\nLa classificazione e l'ordinamento delle risorse Internet \u00e8 un processo in continua evoluzione, cos\u00ec molti sistemi di social bookmarking offrono la sottoscrizione a feed RSS basati sulle categorie. In questo modo, l'utente abbonato al servizio riceve una notifica automatica non appena nuovi segnalibri appartenenti alla propria area d'interesse vengono aggiunti da altri utenti.\nInconvenienti.\nEsistono alcuni inconvenienti legati ai sistemi basati sull'attribuzione di etichette (\"tag\"): mancanza di una serie codificata di parole chiave, assenza di uno standard per la struttura delle etichette (ad es. singolare contro plurale, uso delle lettere maiuscole, ecc.), scorrette catalogazioni dovute a errori di ortografia, etichette che possono avere pi\u00f9 di un significato, schemi di categorizzazione altamente \"personalizzati\" da parte di alcuni utenti. Infine, non esiste la possibilit\u00e0 per l'utente di evidenziare le relazioni gerarchiche tra le etichette (ad es. un sito potrebbe essere catalogato sia \"formaggio\" che \"parmigiano\", senza un meccanismo indicante che quest'ultimo \u00e8 un \"perfezionamento\" o una \"sottocategoria\" di \"formaggio\").\nEsempi di Socialbookmarking.\nI socialbookmarking sono nati negli USA, e l\u00ec vi \u00e8 la maggiore concentrazione. Alcuni nomi: Digg, Delicious, Reddit, in Italia i pi\u00f9 popolari sono Oknotizie e Diggita. Si calcola che nel mondo vi siano oltre 2000 socialbookmarking."}
{"id": "230740", "revid": "767487", "url": "https://it.wikipedia.org/wiki?curid=230740", "title": "\u0408", "text": "La \u0408, minuscolo \u0458, chiamata i lunga, \u00e8 una lettera dell'alfabeto cirillico. Viene usata in serbo ed in macedone. Rimpiazz\u00f2 la tradizionale lettera cirillica accentata \u0419 nella nuova versione dell'alfabeto edita da Vuk Karad\u017ei\u0107, che cos\u00ec si attir\u00f2 accuse di sottomissione ai cattolici austriaci da parte del clero ortodosso."}
{"id": "230742", "revid": "1982", "url": "https://it.wikipedia.org/wiki?curid=230742", "title": "Antagonista", "text": "In narratologia (ma anche nel cinema, nei videogiochi, nella televisione e in altri campi della finzione) il termine antagonista viene usato generalmente per indicare il personaggio che, in una storia, si oppone al protagonista. Nei generi letterari che utilizzano la figura dell'eroe (bravo) in senso lato o in senso stretto (per esempio fiabe e romanzi cavallereschi), l'antagonista rappresenta l'antieroe o il cattivo. Tuttavia, l'associazione protagonista-buono e antagonista-cattivo non \u00e8 evidentemente universale e molte opere sono narrate dal punto di vista di un personaggio \"cattivo\".\nL'antagonista (inteso come l'elemento che si oppone all'azione e al successo del protagonista) non \u00e8 necessariamente un \"personaggio\" in senso stretto; pu\u00f2 corrispondere a un gruppo, un sistema sociale, una forza della natura, e via dicendo. Fra gli innumerevoli esempi in questo senso si possono citare \"1984\" di George Orwell (sistema sociale come antagonista) o \"Il vecchio e il mare\" di Ernest Hemingway (natura come antagonista). Addirittura, l'antagonista pu\u00f2 essere indefinibile; si pensi per esempio a opere di Franz Kafka come \"Il processo\", in cui proprio l'assenza di un antagonista chiaramente delineato contribuisce a creare una sensazione di angoscia e impotenza a cui ci si riferisce con l'aggettivo \"kafkiano\". \nLa relazione fra antagonista e protagonista pu\u00f2 essere ambigua. Un esempio celebre in questo senso \u00e8 \"Moby Dick\" di Herman Melville, in cui l'antagonista potrebbe essere la balena cacciata dal Capitano Achab o il capitano stesso (che con il suo fanatismo diventa antagonista del personaggio Ishmael rappresentato dalla voce narrante del romanzo)."}
{"id": "230745", "revid": "2033069", "url": "https://it.wikipedia.org/wiki?curid=230745", "title": "Settimo cielo (serie televisiva)", "text": "Settimo cielo (\"7th Heaven\") \u00e8 una serie televisiva statunitense trasmessa per undici stagioni sul network The WB prima, e sulla The CW poi, per l'ultima stagione.\nTrama.\nLa serie segue le vicende della famiglia del reverendo Camden, un pastore protestante residente nella cittadina fittizia di Glen Oak, in California.\nI personaggi principali sono il Reverendo Eric Camden, sua moglie Annie e i loro sette figli, in ordine di et\u00e0: Matt, Mary, Lucy, Simon, Ruthie e i gemelli Sam e David. Originalmente erano cinque fratelli, fino alla nascita dei gemelli David e Sam nell'episodio 14 della terza stagione \"Viva le donne\".\nLa serie si contraddistingue per la visione molto puritana e religiosa delle situazioni sociali e degli argomenti trattati, visione tipica dell'America anni sessanta profonda e conservatrice.\nAll'inizio della serie Matt e Mary sono adolescenti, Lucy sta attraversando la pubert\u00e0 mentre Simon e Ruthie sono bambini: questa variet\u00e0 permette di dedicare attenzione a problemi di diversa entit\u00e0, come il primo amore, il sesso o la voglia di libert\u00e0 e ribellione e gli sbalzi d'umore tipici dell'adolescenza e dell'et\u00e0 puberale, la necessit\u00e0 di accettazione e integrazione e la difficolt\u00e0 di crescere dimostrate in maniera differente per tutte le et\u00e0 e infine i problemi \"da adulti\" di gestione della famiglia.\nInoltre la difficolt\u00e0 della famiglia nel tenersi lontano dai guai, le amicizie e i fidanzati offrono la possibilit\u00e0 di approfondire argomenti specifici e delicati come l'uso di droghe, furto e vandalismo, bullismo, la genitorialit\u00e0 adolescenziale, fumo e alcolismo, abusi: proprio queste problematiche rendono di fatto la routine (i ragazzi a scuola, il reverendo a scrivere il sermone e ad aiutare il prossimo) della famiglia interessante, insieme alla comparsa di vari personaggi quali fidanzati o fidanzate, amici e parenti vari che spesso abitano casa Cadmen anche per lunghi periodi.\nCon la crescita dei figli (e la nascita dei gemelli) si intensificano i problemi, in particolare quelli di una dei sette figli, Mary (interpretata da Jessica Biel) che una volta diplomata decide di non andare al college ma di entrare nel mondo del lavoro: lavoro che non riesce a mantenere per molto, si trova quindi piena di debiti e di cattive abitudini per cui tutta la famiglia si trova a disagio, anche a causa dei pettegolezzi che circolano in citt\u00e0 sul conto della ragazza.\nMary viene perci\u00f2 mandata a stare dal \"Colonnello\" (il nonno paterno) e da nonna Ruth (nell'episodio Addio) per una \"raddrizzata\"; si stabilisce quindi da loro tornando comunque svariate volte a Glen Oak, ma da qui in poi si sapranno sempre meno particolari della sua vita. \u00c8 quindi la prima figlia ad andarsene da casa Camden. \nInvece Matt, dopo essersi diplomato con il massimo dei voti, si ritrova a cambiare spesso lavoro: ospedale, fattorino, tutoraggio per mantenersi gli studi e diventare dottore. Conosce un'altra studentessa di medicina, Sarah Glass, con cui decide quasi subito di sposarsi nonostante le difficolt\u00e0 religiose (lei \u00e8 ebrea e figlia di un rabbino). Successivamente al matrimonio i due si trasferiscono a New York per frequentare gli studi superiori.\nNel frattempo, con la crescita dei gemelli e il loro debutto nel mondo scolastico, Annie sceglie di iniziare a lavorare come insegnante piuttosto che continuare a fare la casalinga.\nEric invece \u00e8 costretto a riposarsi dal lavoro a causa di problemi di salute, per cui necessita di un'operazione a cuore aperto (Il cuore del problema) e la convalescenza e il sentirsi rimpiazzato da un aiuto-reverendo assunto dalla comunit\u00e0 lo portano in uno stato di depressione che lo portano alla decisione di lasciare il lavoro.\nLucy, che nel frattempo si \u00e8 diplomata e ha deciso di seguire le orme paterne, pretende che suo padre celebri il suo matrimonio con Kevin (un poliziotto conosciuto accompagnando Mary in uno dei suoi viaggi verso Buffalo e con cui avr\u00e0 una bambina di nome Savannah), proprio questo evento porta Eric a riprendere il suo lavoro (Matrimonio in pericolo).\nSimon uccide accidentalmente un ragazzo investendolo: questo lo sconvolge. Per evitargli il confronto con la comunit\u00e0 al rientro a scuola, Eric pensa a far diplomare Simon prematuramente, cos\u00ec Simon parte per il college in anticipo, tornando per l'estate successive.\nIn una delle sporadiche apparizioni di Mary, si scopre che si \u00e8 sposata con Carlos, da cui aspetta un bambino.\nAnche Matt fa ritorno a Glen Oak in un periodo in cui il suo matrimonio \u00e8 in crisi.\nEdizione e trasmissione italiana.\nL'edizione italiana \u00e8 curata da Sandro Fedele per Mediaset in tutte le stagioni, tranne la terza, la quarta e la quinta, in cui \u00e8 curata da Natasha Gerodetti sempre per Mediaset. Il doppiaggio \u00e8 eseguito dalla Cine Video Doppiatori. In Italia le prime quattro stagioni furono programmate di mattina su Canale 5 dal 1998 al 2001; successivamente, dal 15 dicembre 2003, le repliche delle prime quattro stagioni e la quinta inedita furono trasmesse su Italia 1 e, sempre sullo stesso canale, andarono in onda in preserale le stagioni 6, 7 e 8, quest'ultima a volte anche in prima serata. A luglio 2005 fu trasmessa la nona stagione, sempre in preserale. La serie \u00e8 stata lungamente in pausa per poi tornare con le repliche della nona stagione su Canale 5 dal 22 gennaio 2008 il quale ha trasmesso, per la prima volta, i primi cinque episodi della decima stagione inedita, soppressa subito dopo per bassi ascolti. Dopo quindi la falsa partenza su Canale 5, la decima stagione \u00e8 stata trasmessa da capo su Italia 1 ogni domenica con un episodio settimanale saltando l'episodio natalizio e fermandosi al quindicesimo episodio della stagione. I restanti episodi e l'undicesima stagione sono andati di nuovo in onda su Canale 5 dal 22 giugno 2009 tutti i giorni feriali fermandosi al diciottesimo episodio. Gli ultimi quattro episodi della serie sono andati in onda in chiaro a febbraio 2011 sul canale La5.\nPer quanto riguarda la piattaforma Sky, la serie \u00e8 andata in onda in prima visione dal 9 maggio 2006 al 5 luglio 2009 su due emittenti diverse. Le prime quattro stagioni sono state trasmesse da Fox. Quelle successive, invece, da Hallmark Channel.\nProduzione.\nLa serie \u00e8 stata creata e prodotta da Brenda Hampton. Lo show \u00e8 prodotto dalla Paramount e, dopo 10 stagioni sul canale The WB e una su The CW, la serie si \u00e8 conclusa, a maggio del 2007, dopo 11 stagioni.\nLa prima stagione \u00e8 stata girata e trasmessa nel 1996. La decima stagione \u00e8 stata trasmessa dal 19 settembre 2005 con l'episodio numero 200, nella quale hanno fatto ritorno diversi personaggi e attori. La serie televisiva \u00e8 stata ufficialmente conclusa dalla The CW il 3 aprile 2007. L'episodio finale \u00e8 stato girato prima dell'annuncio della cancellazione della serie ed \u00e8 andato in onda negli USA il 13 maggio 2007.."}
{"id": "230747", "revid": "126257", "url": "https://it.wikipedia.org/wiki?curid=230747", "title": "Fogliato", "text": ""}
{"id": "230748", "revid": "1516566", "url": "https://it.wikipedia.org/wiki?curid=230748", "title": "Fondato", "text": "Fondato \u00e8 un termine utilizzato in araldica per indicare la base sulla quale ergesi un edificio o altro oggetto non animato."}
{"id": "230752", "revid": "2225", "url": "https://it.wikipedia.org/wiki?curid=230752", "title": "Ronald Wilson Reagan", "text": ""}
{"id": "230754", "revid": "287204", "url": "https://it.wikipedia.org/wiki?curid=230754", "title": "Clara Haskil", "text": "Biografia.\nOriginaria della Romania da una famiglia ebraica - sefardita, \u00e8 stata una grande interprete di Mozart.\nInizia gli studi a Bucarest e li prosegue a Vienna con Richard Robert e a Parigi con Alfred Cortot. Nel 1910, a soli 15 anni, vince il \"Premier Prix\" a Parigi. Inizia ad esibirsi in concerto nella principali citt\u00e0 europee. Fra il 1914 e il 1919 interrompe l'attivit\u00e0 concertistica a seguito di una malattia.\nRiprende ad esibirsi in Europa fra il 1920 e il 1940, ma con scarso successo. Inizia a collaborare con Eug\u00e8ne Ysa\u00ffe e Pablo Casals. Durante la seconda guerra mondiale, ha un'attivit\u00e0 ridotta in Francia e in Svizzera. Nel 1949 ottiene la cittadinanza svizzera.\nIl periodo artisticamente pi\u00f9 importante la Haskil lo trova nel secondo dopoguerra (1947 - 1960) con un'intensa attivit\u00e0 concertistica in Europa e innumerevoli incisioni discografiche. Collabora con Arthur Grumiaux e, saltuariamente, con George Enescu e Pablo Casals. Sar\u00e0 in Tourn\u00e9e anche con Herbert von Karajan e suoner\u00e0 con grandi direttori come Ernest Ansermet, John Barbirolli, Rafael Kubel\u00edk, Hermann Scherchen, Igor Markevitch e, soprattutto con Ferenc Fricsay, col quale incider\u00e0 alcuni concerti per pianoforte di Mozart. Nel 1956 intraprende una tourn\u00e9e negli Stati Uniti.\nCon l'esecuzione dei concerti per pianoforte e delle sonate di Mozart, la Haskil ha forse potuto esprimere le proprie qualit\u00e0 musicali pi\u00f9 pienamente. Hanno avuto successo anche le sue interpretazioni di Beethoven e Domenico Scarlatti.\nDal 1942 ha vissuto a Vevey in Svizzera, dove ha luogo ogni due anni il \"Concorso Clara Haskil\" fondato nel 1963 in sua memoria.\nA Vevey divenne molto amica di Charlie Chaplin, che col\u00e0 si era trasferito dall'America alla fine degli anni '50.\nMor\u00ec a Bruxelles nel dicembre del 1960, ricoverata in ospedale in seguito a un trauma riportato pochi giorni prima cadendo dal predellino di un treno."}
{"id": "230755", "revid": "188323", "url": "https://it.wikipedia.org/wiki?curid=230755", "title": "Ciclomotore a iniezione elettronica", "text": ""}
{"id": "230756", "revid": "112947487", "url": "https://it.wikipedia.org/wiki?curid=230756", "title": "Acculturazione", "text": "Acculturazione (o trasmissione orizzontale) \u00e8 un concetto che si riferisce al processo di cambiamento culturale e psicologico dovuto al contatto duraturo con persone appartenenti a culture differenti. \nUna definizione pi\u00f9 formale \u00e8 stata avanzata da Redfield, Linton e Herskovits nel 1936. L'acculturazione era definita come \"quei fenomeni che si verificano quando gruppi di individui aventi culture diverse vengono in contatto continuo e diretto, con conseguenti cambiamenti nella configurazione culturale originaria di uno o entrambi i gruppi\".\nProcessi di acculturazione.\nI processi di acculturazione possono essere pacifici e parziali, come nel caso dell'assunzione delle forme letterarie greche da parte dei Romani in et\u00e0 regia e, soprattutto, repubblicana, oppure violenti e determinati da invasione, colonizzazione o conversione forzata, come nel caso delle popolazioni autoctone di America e Oceania, \"scoperte\" e soggiogate dagli Europei fra il XVI e il XVIII secolo.\nIl processo di acculturazione non \u00e8 mai a senso unico, bens\u00ec uno scambio a doppio binario (\"a two ways process\" secondo la definizione di Herskovits): anche la civilt\u00e0 che dona la propria cultura viene modificata dalle caratteristiche della cultura con cui \u00e8 entrata in contatto.\nTipologia di acculturazione.\nAlcuni studiosi individuano quattro tipi di acculturazione:"}
{"id": "230757", "revid": "1305772", "url": "https://it.wikipedia.org/wiki?curid=230757", "title": "Murialdo (disambigua)", "text": ""}
{"id": "230758", "revid": "2225", "url": "https://it.wikipedia.org/wiki?curid=230758", "title": "Charles E. Hughes", "text": ""}
{"id": "230759", "revid": "1543377", "url": "https://it.wikipedia.org/wiki?curid=230759", "title": "Ferrovie e Tramvie Vicentine", "text": "La Societ\u00e0 per l'Ammodernamento e la Gestione delle Ferrovie e Tramvie Vicentine, nota anche come Ferrovie e Tramvie Vicentine (FTV) era una societ\u00e0 per azioni di propriet\u00e0 dell'amministrazione provinciale di Vicenza, che esercitava il trasporto pubblico interurbano con autobus nella provincia vicentina e svolgeva servizio urbano nei comuni di Bassano del Grappa, Valdagno e Recoaro Terme.\nDal 2016 l'azienda \u00e8 confluita nella nuova Societ\u00e0 Vicentina Trasporti.\nStoria.\nLa storia della FTV \u00e8 strettamente legata a quella dello sviluppo della rete ferrotranviaria della zona, che trova eredit\u00e0 nel nome dell'azienda.\nProdromi.\nLa societ\u00e0 inglese \"The Province of Vicenza Company Limited\" costru\u00ec la tranvia a vapore Vicenza-Montecchio Maggiore-Valdagno, con diramazione Montecchio-Arzignano, che fu aperta all'esercizio il 2 agosto 1880. Nel 1890, venne aperto il tratto Arzignano-Chiampo.\nNel 1907 all'azienda inglese subentr\u00f2 la Societ\u00e0 Tramvie Vicentine (STV), istituita l'anno precedente. Per la raccolta dei capitali cur\u00f2 l'emissione nel 1907 di titoli al portatore di 100 azioni da 100 Lire e in pochi anni costru\u00ec la Valdagno-Recoaro (1909-1910), la tranvia Vicenza-Bassano del Grappa (1910) e la Vicenza-Noventa-Montagnana (1911).\nLa difficile congiuntura economica del periodo mise ben presto l'azienda in uno stato di crisi: con sentenza 8 febbraio 1916, n. 42, il tribunale di Vicenza dichiar\u00f2 il fallimento della Societ\u00e0 Tramvie Vicentine, che prosegu\u00ec tuttavia l'esercizio.\nLe difficolt\u00e0 economiche intanto proseguivano: fra il 1925 e il 1933 fu concesso alla STV l'esonero dalla partecipazione governativa sui prodotti lordi della tramvia Bassano-Vicenza-Montagnana, esteso a tutto il 1936 con regio decreto n. 672 del 26 marzo dello stesso anno, stante la persistente deficitariet\u00e0 dell'esercizio della linea, consentendo all'esercente di proseguire l'attivit\u00e0.\nNel momento di massimo sviluppo la rete raggiunse oltre 130\u00a0km, sui quali si avvicendarono al servizio 39 locomotive a vapore di diversi tipi e costruttori.\nCon il regio decreto n. 1818 del 7 luglio 1927 fu approvato il progetto per la sistemazione della stazione di Vicenza delle tramvie vicentine presentato il 4 aprile dalla STV, che prevedeva la sistemazione della stessa in conseguenza dell'elettrificazione della linea Vicenza-Recoaro e della diramazione San Vitale-Chiampo, nonch\u00e9 della costruzione di una progettata nuova linea che avrebbe dovuto congiungere Vicenza con Malo.\nPer l'esercizio delle linee verso Bassano del Grappa e Montagnana furono invece acquisite automotrici Diesel e ad accumulatori in sostituzione del servizio a vapore per i treni passeggeri.\nA partire dal 1929 furono diversi i progetti di elettrificazione della tranvia, coerentemente con ci\u00f2 che era gi\u00e0 stato fatto per la tranvia Vicenza-Valdagno, ma nessuno di essi ebbe poi seguito; nel 1938 fu presentato un progetto di trasformazione in filovia ben presto accantonato anch'esso a causa dell'imminente nuovo conflitto, durante il quale i binari, le strutture e i rotabili subirono ingenti danni.\nVerso la fine del 1943 un bombardamento danneggi\u00f2 gravemente il ponte stradale sul fiume Frassine, provocando la chiusura dell'esercizio tra Noventa e Montagnana; il servizio su tale tratta fu ripristinato dopo la cessazione delle ostilit\u00e0, per poi venir definitivamente sostituito da un autoservizio a partire dal 1948, anno in cui fu riaperto il tratto tra Vicenza e Noventa. Questo fu ricostruito e ammodernato, con un armamento pi\u00f9 pesante, tra il 1948 e il 1956, con lo spostamento dell'intero tracciato in sede propria.\nNel 1949 un progetto di legge rimasto lettera morta prevedeva, oltre alla costruzione del nuovo tronco Porta Monte-Campo Marzo, anche una nuova linea Noventa-Este Sant'Elena.\nLa rete, frattanto, vedeva l'impiego di 5,5 agenti per chilometro; il corrispondente ricavo risultava, per la linea di Recoaro e Chiampo di Lire 2.870.241, per la Vicenza-Bassano di Lire 683.313 e per la Vicenza Montagnana di Lire 625.526; i coefficienti di esercizio risultavano pari rispettivamente a 0,82, 1,31 e 1,37.\nLa Ferrovie e Tramvie Vicentine.\nNel 1951 alla STV subentr\u00f2 la societ\u00e0 Ferrovie e Tramvie Vicentine (FTV), che inizi\u00f2 ad attuare un piano di ammodernamento concretizzatosi nella nuova stazione di Vicenza inaugurata nel 1956.\nTale atto rappresent\u00f2 peraltro il canto del cigno della rete veneta: il tracollo finanziario anche di questa nuova societ\u00e0, unito all'incremento della motorizzazione privata e l'orientamento politico generale, che premeva per uno spostamento su gomma del trasporto pubblico, portarono nel 1961, con lo scadere dell'atto di concessione del 1910, alla chiusura delle tratte Valdagno-Recoaro e Vicenza-Bassano.\nNel 1970 l'azienda cambi\u00f2 nuovamente denominazione, divenendo Societ\u00e0 per l'Ammodernamento e la Gestione delle Ferrovie e Tramvie Vicentine ed attuando un piano di totale dismissione del servizio su ferro, affiancandolo e poi sostituendolo con uno automobilistico a partire dal 1\u00ba agosto 1978. Con ordine di servizio n. 11/1978, la sospensione venne prorogata sine die, in conseguenza dell'orientamento espresso a maggioranza dal consiglio provinciale il 28 settembre verso la sostituzione con autoservizi dell'intera rete FTV.\nSociet\u00e0 Vicentina Trasporti.\nIl 1\u00ba marzo 2016 la societ\u00e0 \u00e8 confluita assieme alla sezione di AIM Vicenza dedicata al trasporto pubblico urbano (AIM Mobilit\u00e0) in una nuova societ\u00e0 denominata SVT, Societ\u00e0 Vicentina Trasporti.\nMateriale rotabile ferrotranviario.\nLocomotive a vapore.\nPoche testimonianza rimangono dell'epoca in cui l'esercizio era affidato alla The Province of Vicenza Steam Tramway Company Limited e alla Societ\u00e0 Tramvie Vicentine. Il parco locomotive a vapore, inizialmente costituito da 6 locomotive di origine britannica, fu rapidamente incrementato a 10 unit\u00e0 a 2 e a 3 assi, di differenti costruzione e caratteristiche.\nA tali macchine si aggiunsero in seguito ulteriori locomotive di costruttori diversi, fra cui la Borsig per l'esemplare a 3 assi da 60\u00a0kW n.11, che prestarono servizio anche sulle altre linee sociali STV/FTV portando il parco a raggiungere la consistenza di 39 unit\u00e0.\nPer la linea Vicenza-Noventa-Montagnana, ricostruita a scartamento ordinario nel 1911, erano disponibili 3 locomotive tranviarie Henschel a 3 assi numerate 24-26.\nIntorno al 1920 un'unit\u00e0 cabinata a 3 assi di costruzione Krauss a suo tempo acquisita dalla societ\u00e0 Tranvie Provinciali Napoletane venne ceduta alla Tramvia Pisa Pontedera Calci (PPC) che eserciva le linee per Pontedera e Marina di Pisa.\nFra le locomotive provenienti da altre reti figurava la \"San Donato\", una Borsig del 1909 a 3 assi (n. di costruzione 7375) acquisita negli anni trenta dalla soppressa rete delle Tramvie Interprovinciali Padane (TIP).\nElettromotrici e locomotive.\nPer il servizio a trazione elettrica, la STV ordin\u00f2 all'Officina Meccanica della Stanga (OMS) 9 elettromotrici e 10 rimorchiate a carrelli contraddistinte da una caratteristica cassa a doghe in legno. Si trattava di unit\u00e0 costruite nel 1928/29 dotate di azionamenti elettrici TIBB con 4 motori da 110\u00a0kW con massa a vuoto di 42,3\u00a0t e lunghezza 17,1\u00a0m. La velocit\u00e0 massima era di 65\u00a0km/h, peraltro mai sviluppata a causa del limite a 60\u00a0km/h lungo la linea. I posti a sedere totali erano 45, di cui 6 di prima classe.\nAd esse si aggiungevano 3 locomotive elettriche dei medesimi costruttori per la trazione dei convogli merci; classificate DE 031-033 tali unit\u00e0 erano dotate di motori analoghi a quelli delle elettromotrici, erano lunghe 12,48\u00a0m e pesavano a vuoto 42,4\u00a0t. L'unit\u00e0 031 fu demolita nel 1973.\nAlcune delle elettromotrici, cos\u00ec come qualche rimorchiata, furono cedute alla LFI di Arezzo, che allora gestiva direttamente le linee per Stia e Sinalunga; a causa delle vicende societarie che portarono al provvisorio commissariamento della stessa, tuttavia, non tutti i rotabili giunsero effettivamente in Toscana; per altre unit\u00e0 \u00e8 stato tentato un riutilizzo a fini museali.\nAlle officine sociali LFI di Arezzo Pescaiola giunsero dunque le elettromotrici 006 e 009, trasferite ad Arezzo Pescaiola nel 1982 ove, permanentemente accoppiate fra loro, furono riclassificate EBDz 19-20. La 008, assieme alla rimorchiata 131, fu invece acquistata dalla Lima, societ\u00e0 che produceva modellini ferroviari presso la quale furono allestite a museo aziendale visitabile all'interno dello stabilimento di Isola Vicentina fino alla sua chiusura. Un'altra rimorchiata, la n. 134, fu ceduta alla SEPSA di Napoli presso cui venne utilizzata come carrozza appoggio in composizione al proprio treno cantiere. L'elettromotrice 005 infine, assieme alla rimorchiata 132 e a un bagagliaio utilizzato come carro scudo, vennero dapprima acquisite dal Comitato per la Storia delle Ferrovie e Tranvie di Bologna, per essere successivamente cedute all'AICS di Belluno, che le accanton\u00f2 all'aperto presso l'autoporto dell'Alpago una volta fallito l'obiettivo di restaurare il complesso ed esporlo presso la stazione FS per l'Alpago posta lungo la linea Vittorio Veneto-Ponte delle Alpi. L'unit\u00e0 004, anch'essa assegnata alla LFI, venne demolita in seguito a un incidente, mentre il rimanente materiale fu demolito all'inizio del 1983. L'unit\u00e0 001 fa bella mostra di s\u00e9 come monumento a Valdagno.\nAutomotrici Diesel e ad accumulatori.\nPer far fronte alle evidenti necessit\u00e0 di rinnovamento del parco, fra il 1947 e il 1948 furono acquistate dalle FS 12 automotrici FS di costruzione Breda fuori uso, dei tipi ALb 56, ALn 56 e ALn 556, dalle quali vennero ricavate 8 automotrici, 3 rimorchiate e una locomotiva. Il 18 ottobre 1903 fu inaugurato il prolungamento da Arzignano a Chiampo.\nI servizi passeggeri poterono dunque giovarsi dei seguenti rotabili:\nSempre per le linee di Noventa e Bassano, nel 1932 vennero acquistate due elettromotrici ad accumulatori realizzate dall'Officina Meccanica della Stanga con equipaggiamenti elettrici TIBB con batterie Tudor, le pi\u00f9 potenti e veloci automotrici ad accumulatori in servizio in Italia. B.021-022.. L'aspetto caratteristico di tali rotabili, con cassa in legno, li accomunava alle elettromotrici gi\u00e0 in servizio sulle linee per Recoaro Terme e Chiampo, contribuendo all'immagine di \"svecchiamento\" dei servizi.\nLocomotive e automotori da manovra.\nPer le manovre negli impianti sociali le FTV disponevano di tre caratteristici rotabili:\nLa FTV operava inoltre una locomotiva, di costruzione probabilmente artigianale, utilizzata per le manovre all'interno del raccordo Marzotto.\nRimorchiate.\nLe 10 rimorchiate OMS erano suddivise in due gruppi: le unit\u00e0 131-136 erano dall'origine di sola seconda classe, mentre le 171-175 entrarono in servizio come vetture miste di prima e seconda classe, per essere in seguito anch'esse convertite alla classe unica.\nAd esse si aggiunse nel 1955 un lotto di ulteriori 3 unit\u00e0 a cassa metallica costruite a cura delle stesse FTV nelle proprie officine sociali e classificate 121-123.\nCompletavano la dotazione del parco 3 bagagliai a 2 assi classificati 196-198.\nServizio di trasporto pubblico su gomma.\nNel 1983, la FTV incorpor\u00f2 il ramo vicentino della SIAMIC e la FINCATO, diventando cos\u00ec la pi\u00f9 importante societ\u00e0 di autolinee della provincia.\nIl valore della produzione \u00e8 pari a circa 10 milioni di chilometri/anno, con il trasporto complessivo di quasi 11 milioni di passeggeri.\nParco aziendale.\nAl 2008, la flotta FTV risultava composta da 260 veicoli di cui 247 autobus di linea e 13 autobus da rimessa, cio\u00e8 destinati ai servizi di turismo e noleggio con conducente."}
{"id": "230761", "revid": "122327096", "url": "https://it.wikipedia.org/wiki?curid=230761", "title": "John Addington Symonds", "text": "Biografia.\nJohn Addington Symonds, \"il primo esponente inglese di storia culturale\" e tra i pi\u00f9 grandi intellettuali dell'Ottocento \u00e8 uno dei nordici innamorato dell'Italia. Soprattutto, dei suoi abitanti, al punto da portarsi in Svizzera, ove si trasferisce ad un certo punto della sua vita, perfino un gondoliere veneziano, Angelo Fusato. \nCiononostante, si sposa e ha quattro figlie.\nIl suo capolavoro \u00e8 \"Il Rinascimento in Italia\" (dalle \"Storie del Rinascimento\", in sette volumi) ma scrive molto, anche, sulla Grecia classica, ed \u00e8 una delle poche voci a farsi sentire in difesa della traduzione dall'arabo delle \"Mille e una notte\" di Richard Burton, quando tutta l'Inghilterra protesta inorridita per le \"sconcezze di cui \u00e8 pieno il libro\". Nel 1877 perde la cattedra di poesia a Oxford perch\u00e9 troppo apertamente \"intimo\" con gli studenti. Lascia allora l'Inghilterra e si rifugia in Italia.\nPer un certo periodo collabora con Havelock Ellis ai suoi studi sulla sessualit\u00e0, firmando assieme a lui il primo volume dedicato alla \"inversione sessuale\"; pubblica privatamente, inoltre, due libretti sull'omosessualit\u00e0, \"A problem in Greek ethics\" (1883, in dieci copie), e pi\u00f9 tardi \"A problem in modern ethics\" (1891, in 50 copie), per esporre le sue idee. Una delle storie cliniche di omosessuali comprese nel libro di Ellis (il \"caso XVIII) \u00e8 la sua storia personale. Dopo la morte, tuttavia, gli eredi chiesero che il suo nome fosse tolto dall'opera, cosicch\u00e9 le edizioni successive, ivi inclusa la traduzione italiana, sarebbero apparse tutte col solo nome di Ellis.\nSymonds scrive anche un'autobiografia assai esplicita sui suoi amori omosessuali, che pertanto viene pubblicata solo nel 1984, mentre il suo epistolario, apparso nel 1967 in tre volumi quasi enciclopedici \u00e8 una sorta di \"summa homosexualis\" dell'epoca, visto che l'ex-studente di Oxford, nel corso della sua vita ha corrisposto con quasi tutte le personalit\u00e0 uraniste dell'epoca. \nPer vent'anni scrive anche a Walt Whitman chiedendogli se \u00e8 un \u201cinvertito\u201d, ed il poeta americano, ricevuta l'ultima lettera in punto di morte, circondato dai familiari e dai notabili di un Paese che vede nella sodomia il peggior peccato che si possa commettere, si decide a rispondergli che no, lui non \u00e8 mai stato nulla del genere...\nCuriosamente, Symonds muore lo stesso giorno in cui appare il suo ultimo libro intitolato \"Walt Whitman\", il 19 aprile del 1893, a Roma, dove \u00e8 sepolto nel cimitero acattolico di Roma, a pochi passi dalla tomba di Shelley.\nLa sua tomba \u00e8 oggetto di commemorazione da parte dei militanti del movimento gay di Roma."}
{"id": "230762", "revid": "287204", "url": "https://it.wikipedia.org/wiki?curid=230762", "title": "Acne endogena", "text": ""}
{"id": "230764", "revid": "1486225", "url": "https://it.wikipedia.org/wiki?curid=230764", "title": "Acne papulopustolosa", "text": ""}
{"id": "230765", "revid": "340520", "url": "https://it.wikipedia.org/wiki?curid=230765", "title": "Honky-tonk", "text": "Honky tonk \u00e8 un genere musicale, di derivazione del ragtime.\nNell'honky tonk appare un sorta di \"appello nostalgico\", che \u00e8 l'aspetto in qualche modo rivoluzionario che i revivalisti della Costa occidentale avevano enfatizzato nella loro musica. Per loro questo nuovo ragtime rappresentava un radicale allontanamento dalla futilit\u00e0 dello show-biz. Avevano abbracciato questo vecchio sound di colore nella ribellione poich\u00e9 esso risultava nella sua natura una musica di protesta o quantomeno un mezzo di espressione personale. Ma il nuovo ragtime che sorse negli anni Cinquanta veniva ad essere un vero e proprio \u2018remake\u2019, un\u2019invocazione alla sicurezza del passato e un rifacimento spersonalizzato a questo.\"\nEtimologia.\nIl termine \"Honky tonk\" ha origini incerte.\nSi ritiene che derivi da un termine scherzoso, nello slang del Sud e del Mid-west degli Stati Uniti d'America per definire gli sgangherati pianoforti verticali installati comunemente nelle taverne di quelle regioni, e destinati a fine ottocento per servire ai pianisti ragtime.\nNei primi anni del secolo XX il termine indicava spesso taverne e bettole riservate al sottoproletariato di colore (pi\u00f9 tardi solitamente definite \"juke-joints\").\nCon l'avvento del proibizionismo con tale termine si indicavano le mescite abusive di alcolici (sinonimo di \"speak-easy\"); dopo la fine del proibizionismo si chiamarono cos\u00ec (o con nomi simili come \"honkatonks\", \"honkey-tonks\", \"tonks\" o \"tunks\" bars), particolarmente in Texas e Oklahoma, anche le taverne (o bar) con annessa pista da ballo, frequentate da avventori bianchi, in genere operai, camionisti o contadini.\nMusica.\nFino agli anni quaranta il termine si usava talvolta come sinonimo di ragtime, o degli stili pianistici derivati (stride, barrel house).\n\"Honky-tonk sound\" ancora oggi fa riferimento alla sonorit\u00e0 leggera e metallica tipica dei pianoforti di tipo verticale.\n\"Sul calar degli anni Settanta la maggior parte dei sofisticati amanti del ragtime si indirizzava al ragtime sdolcinato proprio di quel periodo. Alla luce di ci\u00f2 \u00e8 opportuno dare una valutazione pi\u00f9 esatta di quel tipo di 'honk tonk'; sarebbe sciocco tentare di trovarvi qualche messaggio impegnato tuttavia vi sono alcuni punti su cui riflettere. La musica era vivace, ben composta e, in taluni casi, molto originale. Erano presenti alcune tracce precedenti dello stile pianistico \u2018back-room\u2019, ma le prime significative registrazioni del genere sembrano gi\u00e0 essere contenute in un album prodotto dall'etichetta Capitol nel 1940, con il titolo Honky-Tonk Piano.\"\nNegli anni quaranta il declino delle big-bands di Western swing obblig\u00f2 quei musicisti a ripiegare su formazioni pi\u00f9 modeste (caratterizzate dal suono del pianoforte, da cui il riutilizzo del termine), sviluppando uno stile che pur non ottenendo i consensi del country ortodosso ebbe un ampio seguito di pubblico fino agli anni sessanta.\nNumerosi esponenti di spicco della musica Country iniziarono la loro carriera nell'ambito Honky-tonk, da Hank Williams a Merle Haggard.\n\"Infatti l\u2019intera America accolse con successo il ritorno dell'honky-tonk ed era soddisfatta per tale invenzione. Basti dire che in un anno o quasi uno dei \u2018professori\u2019, Lou Buch, aveva rilanciato la carriera del suo alter ego, Joe \u201cFingers\u201d Carr, con l\u2019incisione di un brano originale, Ivory Rag che riscosse un buon successo anche a livello internazionale, soprattutto in Germania e Svizzera.\"\nRiferimenti.\nTesto parzialmente riferito alla voce Honky_tonk della versione anglosassone di Wikipedia\n\"Honky Tonk Man\", film diretto e interpretato da Clint Eastwood (1982)"}
{"id": "230767", "revid": "1486256", "url": "https://it.wikipedia.org/wiki?curid=230767", "title": "Acne papulo-pustolosa", "text": ""}
{"id": "230768", "revid": "1486284", "url": "https://it.wikipedia.org/wiki?curid=230768", "title": "Acne nodulo cistica", "text": ""}
{"id": "230769", "revid": "118032486", "url": "https://it.wikipedia.org/wiki?curid=230769", "title": "Pasolini (disambigua)", "text": "Pasolini \u00e8 il nome di famiglia di Pier Paolo Pasolini (1922-1975), giornalista, intellettuale e cineasta italiano."}
{"id": "230772", "revid": "126315", "url": "https://it.wikipedia.org/wiki?curid=230772", "title": "Tefriti", "text": ""}
{"id": "230775", "revid": "219110", "url": "https://it.wikipedia.org/wiki?curid=230775", "title": "Hula (software)", "text": "Hula \u00e8 un software libero per la gestione di posta e calendario annunciato il 15 febbraio 2005 da Novell.\n\u00c8 derivato da un prodotto preesistente della medesima software house, Netmail.\nDescrizione.\nIl protocollo adottato per la gestione delle funzioni di calendario \u00e8 CalDAV.\nNelle intenzioni degli sviluppatori Hula punta a coprire tre principali funzionalit\u00e0: uno strumento per la gestione di appuntamenti e impegni; un programma web per la gestione della posta con un'interfaccia \"ricca\"; un metodo di ricerca all'interno di tutte queste informazioni combinate all'interno del server.\nLa licenza sotto la quale viene distribuito \u00e8 la GNU General Public License, adottata recentemente in luogo della precedente scelta di una licenza congiunta MPL/LGPL.\nTra gli sviluppatori si possono citare i nomi di Dave Camp e Joe Gasiorek."}
{"id": "230776", "revid": "1543377", "url": "https://it.wikipedia.org/wiki?curid=230776", "title": "Vito Maurogiovanni", "text": "Biografia.\nNasce nella casa retrobottega del caff\u00e8 di suo padre, un caff\u00e8 \"notte giorno\", aperto agli avventori anche nelle lunghe ore notturne.\nVito Maurogiovanni \u00e8 stato sindacalista, direttore dei telefoni, giornalista, sceneggiatore radiofonico, scrittore e commediografo, bibliotecario in un istituto privato. Ha scritto una trentina di libri, trentadue commedie, e un centinaio di radio-drammi, e nei suoi lavori si avverte sempre la ricerca di quella grande comunicazione che era nel caff\u00e8 paterno.\nFra i suoi libri, \"Eravamo tutti Balilla\" (Bari, 1970) un viaggio con gli occhi di ragazzo nel ventennio fascista tra stendardi di cartone, preti, fascisti, e drammatici bombardamenti alleati.\n\"Nel tempo del silenzio e dei camini\" (Bari, 1983) appunti ed impressioni sulle vecchie masserie pugliesi, \u00e8 un resto in cui lo scrittore, come scrive Rita D'Amelio, docente dell'Universit\u00e0 degli Studi di Bari \"\u00e8 un compagno di viaggio che comunica senza insegnare, e trasmette la realt\u00e0 della vita\".\nLa tensione a comunicare e a scoprire mondi vecchi e nuovi \u00e8 ancora nei tre libri di Selezione dal Reader's Digest \"Lo splendore della natura in Italia\" (Milano, 1976), \"Le splendide citt\u00e0 italiane\" (Milano, 1979), \"Cento itinerari italiani\" (Milano, 1980) e nei volumi \"Tourn\u00e9e in Puglia\"(Bari, 1993), \"Tourn\u00e9e in Europa\"(Bari, 1996), \"Lezioni di telefono\"(Fasano, 1996), \"Lungo viaggio nella Basilicata del '50\" (\"official web site\", 2000).\nNotevole la presenza di Maurogiovanni nel teatro, per il quale si serve del linguaggio dialettale, per essere pi\u00f9 vicino ai problemi della gente umile. Ecco cos\u00ec \"Chidde d\u00ec...\" (1975), nel quale lo spettacolo di una nave dalla porte d'oro e di argento, e soprattutto dai piatti d'oro e d'argento, aiuta a vincere la miseria antica.\nIn \"Aminueamare\" (\"Mandorle amare\") (1976) appare all'improvviso - a poveracci che non hanno conosciuto mai immagini spettacolari - il teatro Petruzzelli, nei giorni del massimo splendore, ormai spariti per sempre.\nDa 25 anni, inoltre, \u00e8 continuamente messa in scena un'altra pi\u00e8ce del 1974, \"Jarche vasce\" (\"Arco basso\"), che ha conseguito successi anche in occasione di una sua rappresentazione a New York. Gli altri scritti teatrali sono indicati nella sezione del sito \"opere\".\nVito Maurogiovanni ha anche al suo attivo due libri di poesia \"Composizione 34\" (Bari, 1977) e \"I santi di casa mia\" (Bari, 1984).\n\u00ab... sono versi nati dalla sua vita, un prodotto naturale di tutto il suo essere poetico, del suo modo di guardare gli altri e sempre a cose sue, a pensieri suoi, al suo modo amaro di concepire la vita con la sua faccia liscia bianchissima con qualcosa di singolarmente puro, da francescano...\u00bb.\nDal 2002 al 2009 lo scrittore ha gestito un sito internet in cui pubblicava, articoli sulle attivit\u00e0 culturali della citt\u00e0 di Bari e dove aiutava soprattutto i ragazzi, e per questo fu chiamato Adulto-Bambino. Lo scrittore ha avuto tre figlie di cui una insegna e dirige tuttora, il liceo Flacco a Bari, scuola che venne costruita dai fascisti nel periodo in cui Vito Maurogiovanni era un ragazzino."}
{"id": "230778", "revid": "536103", "url": "https://it.wikipedia.org/wiki?curid=230778", "title": "Fugazi", "text": "I Fugazi sono un gruppo post-hardcore statunitense formato a Washington nel 1987 da Ian MacKaye (precedentemente componente del gruppo hardcore punk Minor Threat e poi leader degli Embrace), e da Guy Picciotto (ex leader della band emocore Rites of Spring).\nElemento caratterizzante dei Fugazi, oltre alla forte inclinazione verso la sperimentazione musicale e ai testi intensi e rabbiosi, \u00e8 l'assoluto DIY (\"Do It Yourself\"), espresso in una totale indipendenza da ogni circuito commerciale e da ogni \"svendita\" del progetto Fugazi. Tra le varie politiche del gruppo vanno citate l'autoproduzione musicale, la non commercializzazione di alcun merchandise, la calmierazione del prezzo sia dei concerti (che non supera mai i 5-10 dollari), eseguiti in spazi indipendenti e liberi come i centri sociali, sia dei dischi (sempre intorno ai 10 dollari); inoltre, non concedono interviste a riviste che non vengono lette dagli stessi componenti del gruppo.\nIl nome del gruppo ha origine da un acronimo utilizzato dall'esercito degli Stati Uniti durante la guerra del Vietnam per indicare delle situazioni di combattimento particolarmente pericolose, e sta per \"Fucked up, got ambushed, zipped in\" (traducibile in \"Fottuti, caduti in un'imboscata, ficcati in un sacco nero e mandati a casa\"). Il gruppo scelse questo nome per le sue caratteristiche ambigue e vagamente esotiche (anche se si narra che il nome fosse stato scelto per via della somiglianza con il termine \"focaccia\", visto che la band era amante di questo tipo di cibo).\nIl gruppo non si \u00e8 ufficialmente sciolto, ed \u00e8 \"in pausa\" dal 2002, periodo dal quale non \u00e8 stato scritto nuovo materiale, non sono stati effettuati tour o registrazioni in studio. I componenti del gruppo sono comunque impegnati ognuno in diversi progetti.\nStoria del gruppo.\n1987-1994.\nDopo lo scioglimento dei Minor Threat avvenuto nel 1983, Ian MacKaye (voce e chitarra) suon\u00f2 con diversi gruppi di breve durata prima di formare un nuovo trio, i Fugazi, insieme al batterista Colin Sears ed al bassista Joe Lally. Dopo alcuni mesi di prove, Sears lascia il gruppo per dedicarsi ai Dag Nasty, la sua band principale, e viene sostituito da Brendan Canty (precedentemente nei Rites of Spring).\nI Fugazi suonano esclusivamente dal vivo per diverso tempo, e durante questo periodo si aggiunge alla formazione Guy Picciotto (precedentemente con Canty nei gruppi Rites of Spring, Happy Go Licky e One Last Wish). All'inizio Picciotto cantava solamente con il gruppo, ma successivamente inizi\u00f2 anche a suonare la chitarra ed a comporre canzoni. L'inserimento di Picciotto alla chitarra e alla composizione cambi\u00f2 nettamente le dinamiche del gruppo. Precedentemente infatti, le canzoni venivano eseguite pi\u00f9 o meno sotto la visione di MacKaye, ma con la formazione a quattro, ognuno dei componenti contribu\u00ec al processo di creazione delle canzoni con nuovi riff e nuove idee, facendo s\u00ec che la produzione divenisse molto pi\u00f9 collaborativa degli inizi.\nLa collaborazione tra i componenti port\u00f2, dopo il primo periodo passato in tour, alla pubblicazione di un EP nel 1988, \"Fugazi\", ed uno nel 1989, \"Margin Walker\". Sempre nel 1989 pubblicarono il 7\" \"3 Songs\", e l'album-raccolta \"13 Songs\", che raccoglie i brani presenti negli EP \"Fugazi\" e \"Margin Walker\".\nNel 1990 \u00e8 la volta del primo album, \"Repeater\" (successivamente ristampato con l'aggiunta dei tre pezzi presenti nel 7\" \"3 Songs\"), unanimemente considerato da critica e appassionati uno dei dischi pi\u00f9 importanti degli anni '90 e una pietra miliare del post-hardcore.\nLa popolarit\u00e0 del gruppo cresce sempre di pi\u00f9, e nel 1991 pubblicano il secondo album, \"Steady Diet of Nothing\", che gli vale un WAMMIE (Washington Area Music Association Award) come migliore album e migliore gruppo del loro genere.\nNel 1993 pubblicano \"In on the Kill Taker\", album il cui titolo \u00e8 tratto da una lettera trovata da Picciotto sulla strada, e che viene riprodotta sulla copertina posteriore del disco. Una prima versione del disco fu incisa a Chicago sotto la supervisione di Steve Albini, tuttavia il gruppo si dichiar\u00f2 insoddisfatto del risultato e prefer\u00ec ri-registrare il disco da capo a Washington. Albini stesso approv\u00f2 la decisione, resosi conto che la band non era ancora sufficientemente preparata quando si present\u00f2 in studio. In seguito Picciotto afferm\u00f2 che quell'esperienza, pur non dando i frutti sperati, fu determinante per motivare il gruppo ad approfondire la loro conoscenza dello studio di registrazione e a migliorare la propria preparazione pre-incisione.\nDurante questi anni, il gruppo svolse tour in continuazione, e nei primi anni novanta i Fugazi vengono citati come riferimento da molti giovani gruppi. \"In on the Kill Taker\" entrer\u00e0 anche nelle classifiche di Billboard, raggiungendo la posizione 153 nella Billboard 200 e la numero 4 in quella Heatseekers. La loro abilit\u00e0 strumentale verr\u00e0 notata dai critici, come nel numero di gennaio del 1997 di \"Guitar Player\", che cita MacKaye e Picciotto come una delle maggiori ed inventive coppie di chitarristi del rock.\n1995-2002.\nCon la pubblicazione di \"Red Medicine\" nel 1995, i Fugazi iniziarono a diminuire le date che componevano i tour, sia per altri impegni professionali che per impegni personali. Nel frattempo anche la loro musica si era evoluta, allontanandosi dalle radici dell'hardcore punk degli inizi per arrivare alla contaminazione con l'art rock e l'alternative rock. Il tour in supporto a \"Red Medicine\" includeva tra le date Singapore, l'Alabama, ed il New Hampshire. Con le date nei due stati statunitensi il gruppo ha in pratica suonato in ognuno dei cinquanta stati degli USA almeno una volta. Altri problemi che si presentarono durante il tour di \"Red Medicine\" furono la polmonite contratta da MacKaye durante le date australiane, fatto che costrinse il gruppo a spostare per la prima volta in carriera delle esibizioni. Brendan Canty e Joe Lally nel frattempo si sposarono e Canty divenne il primo padre tra i componenti del gruppo, mentre Guy Picciotto svilupp\u00f2 il suo interesse per i film, producendo alcuni lungometraggi indipendenti.\nNel 1998 viene pubblicato \"End Hits\". La prolungata attesa per un nuovo album (\"Red Medicine\" fu pubblicato tre anni prima, nel 1995) e il titolo stesso dell'album iniziarono a far nascere dei dubbi sul futuro del gruppo. Dubbi che vennero per\u00f2 presto fugati da un nuovo tour e dalle dichiarazioni del gruppo di voler continuare a pubblicare dischi. \"End Hits\" continua il percorso di \"Red Medicine\", introducendo pi\u00f9 sperimentazione e ritmi diversi nelle canzoni.\nL'anno successivo (1999) il gruppo pubblica il video-documentario dal titolo \"Instrument\" (regia di Jem Cohen), e l'omonima colonna sonora (\"Instrument Soundtrack\"). Il documentario presenta diverse esibizioni dal vivo, interviste e alcune scene dietro le quinte, mentre il disco contiene diversi demo ed inediti, escludendo per\u00f2 il materiale live presente nel documentario.\nIl loro disco pi\u00f9 recente, \"The Argument\" del 2001, vede la prima massiccia collaborazione da parte di musicisti esterni al gruppo, tra i quali il roadie e fonico Jerry Busher, che sull'album suona le percussioni o una seconda batteria nella maggior parte dei pezzi. Contemporaneamente a \"The Argument\", viene pubblicato l'EP \"Furniture + 2\".\nDopo il 2002.\nI Fugazi sono ufficialmente \"in pausa\" dal 2002, situazione dovuta al fatto che sia Canty che Lally hanno avuto dei figli e di conseguenza avevano bisogno di pi\u00f9 tempo da passare con le proprie famiglie.\nNel frattempo i componenti hanno avviato dei progetti paralleli. MacKaye ha formato il duo The Evens insieme alla sua fidanzata, la batterista e cantante Amy Farina (ex The Warmers). Nel 2004 MacKaye ha prodotto il disco dal titolo \"DC EP\" del chitarrista dei Red Hot Chili Peppers John Frusciante, disco nel quale compare anche Jerry Busher.\nCanty ha composto diversi pezzi per colonne sonore e suona il basso nel trio Garland of Hours, insieme a Jerry Busher e Amy Domingues. Ha inoltre partecipato alle registrazioni dell'album \"Body of Song\" di Bob Mould del 2005, ed ha suonato dal vivo con Mary Timony. Attualmente sta lavorando alla realizzazione della serie in DVD \"Burn to Shine\", che verr\u00e0 pubblicata dalla Trixie DVD.\nLally ha suonato nel disco \"Disconnection Imminent\" dei concittadini post punk Decahedron, oltre ad aver partecipato insieme a John Frusciante (RHCP) e Josh Klinghoffer (The Bicycle Thief) nell'album \"Automatic Writing\" del supergruppo Ataxia. Ha anche pubblicato tre album solisti: \"There to Here\" nel 2006, \"Nothing is Underrated\" nel 2007 e \"Why Should I Get Used to It\" nel 2011.\nGuy Picciotto attualmente lavora come produttore discografico, ed ha prodotto tra gli altri il disco dei Blonde Redhead \"Misery is a Butterfly\", oltre ad essersi esibito insieme a componenti dei The Ex al Jazz festival di Wels, Austria. Nel 2007 ha suonato nell'album di Vic Chesnutt, \"North Star Deserter\" ed \u00e8 stato in tour con l'artista per la promozione dal vivo del disco, prima che quest'ultimo si togliesse la vita il 25 dicembre 2009.\nNel 2011 due dj newyorchesi danno vita all'azzeccato progetto \"WuGazi\", che unisce il suono dei Fugazi alle voci accappella dello storico gruppo rap dei Wu Tang Clan. Il disco \u00e8 disponibile in free download come regalo ai fan di entrambi i gruppi.\nIl DIY.\nI Fugazi hanno sempre seguito l'ideale del DIY (\"Do It Yourself\") gi\u00e0 dai primi tour. Ad esempio non vendevano merchandise (magliette, dischi ed altro) ai concerti, perch\u00e9 ci\u00f2 implicava avere una persona che si occupasse di questo, e di conseguenza la persona doveva avere un posto dove dormire, da mangiare ed altri costi. Per non avere questi costi il gruppo decise di non vendere alcun \"merchandise\" durante i tour.\nUn'altra considerazione era quella dei prezzi dei concerti che il gruppo tentava di tenere sempre il pi\u00f9 bassi possibile. Il loro obiettivo era quello di farli aggirare sempre intorno ai 5 dollari, cosa che per\u00f2 non fu sempre semplice da effettuare, soprattutto nelle coste est ed ovest degli Stati Uniti, dove riuscirono a tenere i prezzi solamente intorno ai 10 dollari (aumento dovuto anche al fatto che il gruppo, in qualche maniera, doveva pur avere un qualche profitto, seppur minimo). Ad ogni modo, il gruppo non afferm\u00f2 mai che la regola dei 5 dollari a concerto fosse inviolabile, e tent\u00f2 sempre di utilizzare prezzi che fossero abbordabili per il pubblico e vantaggiosi per il gruppo. I concerti del gruppo furono comunque quasi sempre remunerativi, anche grazie ai costi di gestione dell'organizzazione molto bassi.\nI primi tour fecero guadagnare al gruppo una buona reputazione grazie al passaparola, sia per le loro esibizioni potenti, sia per la loro predisposizione a suonare in posti non convenzionali.\nIl gruppo (MacKaye in particolare) tent\u00f2 sempre di scoraggiare i violenti pogo e le risse che si sviluppavano durante i concerti, affermando che erano ricordi del periodo fine anni settanta-primi anni ottanta dell'era hardcore punk. Occasionalmente il gruppo prendeva uno spettatore protagonista di qualche rissa e, prima di allontanarlo dal concerto, gli consegnava una busta contenente 5 dollari come rimborso del prezzo del biglietto."}
{"id": "230780", "revid": "599013", "url": "https://it.wikipedia.org/wiki?curid=230780", "title": "Forato", "text": ""}
{"id": "230781", "revid": "124022415", "url": "https://it.wikipedia.org/wiki?curid=230781", "title": "Regio V Picenum", "text": "La Regio V Picenum \u00e8 la quinta regione romana in epoca augustea.\nDenominazione.\nPur non avendo all'epoca le regioni augustee un nome ufficiale la regione \u00e8 nota oggi come Regio V Picenum, dal nome della popolazione che qui abitava prima della conquista romana, i Piceni. Nella \"regio V\" fu incluso anche il territorio dei Pretuzi (\"ager Pretutianus\")\nTerritorio.\nCorrispondeva al territorio delle attuali Marche, a sud del fiume Esino, dell'attuale Provincia di Teramo e parte dell'attuale provincia di Pescara in Abruzzo, compreso grosso modo tra il fiume Esino a Nord, l'Adriatico ad Est, l'Appennino a Ovest e il fiume Saline a Sud.\nUna descrizione del territorio della \"Regio V\" \u00e8 presente nella \"Naturalis Historia\" di Plinio il Vecchio (Plinio il Vecchio, \"Naturalis Historia\", Libro III, paragrafi 110-111) con l'elenco delle citt\u00e0 che con i propri territori costituivano la regione.\nStrade.\nLa quinta regione era percorsa da due tra le pi\u00f9 importanti strade romane: \nL'interno della regione era invece servito dalla via Salaria Gallica.\nLe citt\u00e0 della \"Regio V\".\nLa \"Regio V\" comprendeva il territorio di diverse citt\u00e0. Plinio il Vecchio enumera le 24 citt\u00e0 principali oltre ad altre localit\u00e0 secondarie, di queste citt\u00e0 oggi 19 ricadono nella regione Marche, 5 nell'Abruzzo:\nStoria.\nNell'et\u00e0 del ferro era abitata dalla popolazione dei Piceni (inumatori), a differenza dei vicini Villanoviani, che erano incineratori.\nLa cultura materiale della zona picena meridionale ha forti affinit\u00e0 con la costa orientale dell'Adriatico, cos\u00ec come il vasto impiego di ambra nel periodo orientaleggiante (circa VII secolo a.C.) sembra indicare stretti contatti commerciali con le zone adriatiche settentrionali.\nLa regione entr\u00f2 a far parte del territorio romano nel III secolo a.C.\nFu luogo natale del senatore e console romano Gneo Pompeo Strabone, padre di Pompeo Magno.\nNell'Editto di Diocleziano si menzionava che il vino del Picenum era considerato il vino pi\u00f9 costoso, insieme al Falerno. Il \"Vinum Hadrianum\", prodotto nel Picenum, presso la citt\u00e0 di Hadria, era ritenuto da Plinio tra i pi\u00f9 apprezzati."}
{"id": "230782", "revid": "126257", "url": "https://it.wikipedia.org/wiki?curid=230782", "title": "Forcato", "text": ""}
{"id": "230783", "revid": "126257", "url": "https://it.wikipedia.org/wiki?curid=230783", "title": "Forcuto", "text": ""}
{"id": "230784", "revid": "1516566", "url": "https://it.wikipedia.org/wiki?curid=230784", "title": "Frammezzato", "text": "Frammezzato \u00e8 un termine utilizzato in araldica per le figure che si frappongono ad altre."}
{"id": "230788", "revid": "486946", "url": "https://it.wikipedia.org/wiki?curid=230788", "title": "Lev Trotskij", "text": ""}
{"id": "230790", "revid": "465169", "url": "https://it.wikipedia.org/wiki?curid=230790", "title": "Salon des Refus\u00e9s", "text": "\u00c8 chiamata Salon des Refus\u00e9s (\"Salone dei Rifiutati\") l'esposizione, organizzata nel 1863 da Napoleone III, per accogliere le opere degli artisti rifiutate dal Salon \"ufficiale\", ovvero quello dell'Acad\u00e9mie des beaux-arts di Parigi.\nStoria.\nNel 1863 la giuria di ammissione dell'Accademia parigina rifiut\u00f2 di esporre una notevole quantit\u00e0 di dipinti (circa 3000, secondo le fonti). A seguito di proteste, l'Imperatore organizz\u00f2 un'esposizione parallela a quella ufficiale, consentendo ad artisti come \u00c9douard Manet con il suo \"Le d\u00e9jeuner sur l'herbe\" (la principale causa dello scandalo), Claude Monet, Camille Pissarro, James Whistler e altri di esporre le loro opere. La frequentatissima esposizione divenne per\u00f2 anche oggetto di critiche e persino di derisione. Le opere esposte venivano infatti denigrate non solo dalla critica ufficiale, ma anche dal pubblico parigino stesso. Il Salon des Refus\u00e9s ebbe il merito di consentire una prima apertura verso l'arte \"non ufficiale\" e tradizionalista, ma anche lo svantaggio di esporre i giovani artisti al pubblico ludibrio. Al nuovo Salon parteciparono anche artisti come Degas (anche se si definiva realista) e Renoir. Il 1863 \u00e8 la data convenzionale dalla quale si fa iniziare l'impressionismo, data in cui proprio quest'anno si tenne a Parigi il primo Salon des Refus\u00e9s.\nL'inizio ufficiale dell'impressionismo viene tuttavia fatto risalire al 1874. In quell'anno si tenne infatti, nello studio del fotografo Nadar, la prima mostra degli \"artisti indipendenti\", organizzata dagli stessi artisti che vi presero parte, conseguenza della loro ripetuta esclusione dalle mostre ufficiali, in primis il Salon.\n\u00c9mile Zola essendo stato testimone di quegli eventi, nel suo romanzo \"L'Opera\" descrisse l'esposizione e la reazione del pubblico."}
{"id": "230792", "revid": "767487", "url": "https://it.wikipedia.org/wiki?curid=230792", "title": "\u0419", "text": "La \u0419, minuscolo \u0439, chiamata i breve, \u00e8 una lettera dell'alfabeto cirillico. \u00c8 composta dalla lettera \u0418, che appare come una versione allo specchio della N latina, sovrastata dal diacritico breve. \n\u00c8 l'undicesima lettera della versione russa e in questa lingua viene chiamata \u0438 \u043a\u0440\u0430\u0442\u043a\u043e\u0435 (\"i kratkoe\", cio\u00e8 \"i breve\").\n\u00c8 anche l'undicesima lettera della versione bulgara del cirillico.\n\u00c8 la quattordicesima lettera della versione ucraina del cirillico e in questa lingua viene chiamata \u0439\u043e\u0442, (jot) o \u0438\u0439 (yj, pronunciata ).\nLa i kratkoe rappresenta una consonante approssimante palatale IPA , corrispondente all'antica J o I consonantica usata tempo fa anche in italiano. Questa lettera in russo si pu\u00f2 porre solo dopo un'altra vocale. Viene usata per comporre dittonghi, ed \u00e8 traslitterata in maniera diversa a seconda delle lingue. Per la sua funzione, in italiano viene traslitterata preferibilmente con \"j\". Nel mondo anglosassone si traslittera invece con \"y\", creando un po' di confusione con la lettera \u042b, anch'essa traslitterata \"y\". Altre traslitterazioni la considerano pari alla i.\nIn serbo e in macedone, la lettera \u0408 viene usata per rappresentare il medesimo suono.\nI suoi corrispondenti codici HTML sono: codice_1 o codice_2 per il maiuscolo e codice_3 o codice_4 per il minuscolo."}
{"id": "230793", "revid": "121699390", "url": "https://it.wikipedia.org/wiki?curid=230793", "title": "Pierrafortscha", "text": "Pierrafortscha (toponimo francese; in tedesco \"Perfetschied\", desueto) \u00e8 un comune svizzero di 154 abitanti del Canton Friburgo, nel distretto della Sarine.\nStoria.\nIl comune di Pierrafortscha \u00e8 stato istituito nel 1832.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "230794", "revid": "599013", "url": "https://it.wikipedia.org/wiki?curid=230794", "title": "Marco Delvecchio", "text": "Chiamato familiarmente dai suoi tifosi e dalla stampa \"Super Marco\" e \"Uomo derby\" per le sue marcature nei derby di Roma, \u00e8 stato uno degli attaccanti di riferimento della alla fine degli anni novanta e l'inizio degli anni duemila. Con i giallorossi vinse uno scudetto e una Supercoppa italiana, diventando per alcuni anni, dal 2002 al 2009, il miglior marcatore di sempre nei derby di Roma con 9 gol, prima di essere superato da Francesco Totti. Conta inoltre 22 presenze e 4 gol con la Nazionale italiana, con cui \u00e8 stato vicecampione d'Europa nel 2000.\nBiografia.\nOriginario di Barletta, Marco Delvecchio \u00e8 stato sposato per 15 anni con Sara e ha tre figli: Nicolas (ex terzino degli Allievi Nazionali e attualmente in serie C nella Virtus Francavilla), Federica e Greta.\nIl suo gesto dopo aver segnato un gol consisteva nel portare le mani all'altezza delle orecchie spalancate; questo suo gesto nacque come risposta polemica alle contestazioni della curva Sud.\nCaratteristiche tecniche.\nMancino, abile nel dribbling, realizzava spesso assist per i compagni, ma aveva anche uno spiccato senso del gol e sapeva segnare sia di piede che di testa. Queste sue qualit\u00e0 lo resero un avversario molto pericoloso per l'ex-capitano della Alessandro Nesta, che aveva il compito di marcarlo nei derby di Roma.\nDal punto di vista tattico prediligeva il ruolo di prima punta (che ha ricoperto anche in Nazionale), anche se era in grado di ricoprire diversi ruoli del reparto avanzato: ha infatti giocato come esterno d'attacco o, addirittura, come centrocampista esterno del 4-4-2.\nCarriera.\nGiocatore.\nClub.\nInter e prestiti.\nCresciuto nel settore giovanile dell'Inter e lanciato nella Primavera neroazzurra da Gianpiero Marini, Delvecchio ha fatto il suo debutto assoluto con i neroazzurri ancora prima di aver compiuto 19 anni, il 26 febbraio 1992 nella partita di Coppa Italia Inter-Juventus (1-2), entrando durante il primo tempo per sostituire Davide Fontolan.\nIl debutto in Serie A \u00e8 avvenuto a 19 anni, in Fiorentina-Inter (1-1) del 1\u00ba marzo 1992, quando \u00e8 entrato al 64' per sostituire Fontolan. Non riesce a trovare un posto in squadra (solo cinque apparizioni stagionali tra campionato e Coppa Italia), pertanto il 10 luglio 1992 viene ceduto in prestito al Venezia in Serie B e l'anno seguente all'Udinese.\nIl 25 giugno 1994 torna all'Inter. L'allenatore Ottavio Bianchi gli permette di giocare con continuit\u00e0. Il 30 novembre 1994, all'89\u00ba minuto di gioco, segna il suo primo gol in Serie A contro la . Il 4 giugno 1995, all'ultima giornata di campionato, segna al 91\u00ba il gol del definitivo 2-1 in Inter-, vittoria che vale ai neroazzurri la qualificazione per la Coppa UEFA. Conclude la stagione con 29 presenze e 4 gol stagionali.\nNella stagione 1995-1996 realizza un gol in Inter-Torino (4-0) del 1\u00ba ottobre 1995, ma dopo un mese viene ceduto in prestito alla in cambio del cartellino di Marco Branca. Delvecchio apprende la notizia mentre si trova in Under-21 e rimane stupito e amareggiato.\nRoma.\n1995-1999: gli esordi.\nIl 9 novembre 1995 passa alla Roma in prestito per 4 miliardi di lire, debutta con la squadra romana nella stagione 1995-1996, unendosi ad un attacco composto da Abel Balbo, Daniel Fonseca e un giovanissimo Francesco Totti. L'approccio con la tifoseria giallorossa non \u00e8 dei migliori: i tifosi lo fischiano, non considerandolo all'inizio un buon investimento. Il 17 dicembre 1995 realizza il suo primo gol in maglia giallorossa nella vittoria in trasferta contro il Napoli (0-2). Non gioca con continuit\u00e0 nel girone di andata, poich\u00e9 l'allenatore Carlo Mazzone gli preferisce Balbo, Fonseca e Totti. Tuttavia, all'inizio del girone di ritorno, Mazzone lancia Delvecchio titolare, permettendogli di giocare con continuit\u00e0 e di guadagnarsi a suon di gol l'affetto della tifoseria giallorossa. Il 20 aprile 1996, ancora contro il Napoli, realizza la sua prima tripletta in carriera e trascina i compagni di squadra al successo, ribadendo di essere in una condizione di forma eccezionale e di rappresentare un investimento non di poco conto per il futuro della societ\u00e0 giallorossa. Il 5 maggio realizza una doppietta in Fiorentina-Roma (1-4), gara che segna l'ultima apparizione calcistica del capitano Giannini. Conclude la sua prima stagione a Roma con 24 presenze e 10 gol, secondo capocannoniere giallorosso dopo Balbo.\nIl 19 giugno 1996 viene riscattata la met\u00e0 del cartellino per 6 miliardi di lire. L'annata non si rivela fortunata per Delvecchio: in 27 presenze stagionali \u00e8 autore solo di 4 gol. Il 20 ottobre realizza il momentaneo pareggio giallorosso in Verona-Roma (2-1). Sei giorni pi\u00f9 tardi realizza al 90' il gol del pareggio in Roma-Juventus. Il 1\u00ba dicembre realizza il gol del momentaneo pareggio giallorosso in Roma-Fiorentina (3-3), mentre il 5 gennaio segna da ex contro l'Inter nella partita terminata 3-1 in favore dei neroazzurri. \nIl 24 giugno 1997 viene riscattato l'intero cartellino per 4 miliardi e 300 milioni di lire. Con l'arrivo sulla panchina giallorossa di Zden\u011bk Zeman, Delvecchio parte come riserva di Balbo. Realizza il suo primo gol stagionale in Empoli-Roma (1-3), prima partita della stagione 1997-1998. Il 1\u00ba novembre 1997 realizza al 90' il suo primo gol nel derby di Roma, Roma-Lazio (1-3). Il 26 novembre seguente realizza il suo primo gol in Coppa Italia in Roma-Udinese (2-1), decidendo il match e qualificando i giallorossi ai quarti di finale. Il 1\u00ba marzo 1998 \u00e8 autore di una doppietta in Roma-Fiorentina (4-1), mentre il 3 maggio realizza un gol in Roma-Milan (5-0), concludendo cos\u00ec la stagione con 27 presenze e 7 gol in campionato.\nNella stagione 1998-1999 conquista un posto da titolare nel modulo 4-3-3 zemaniano e viene schierato al centro nel tridente offensivo composto da Paulo S\u00e9rgio e Totti. Delvecchio si adatta perfettamente al modulo impostato dall'allenatore e realizza ben 18 gol in campionato (miglior marcatore stagionale dei giallorossi). Tra questi anche le tre marcature ai danni della Lazio: un gol il 29 novembre 1998 in Lazio-Roma (3-3) (partita in cui gli viene annullato un gol regolare) e dunque una doppietta l'11 aprile 1999 in Roma-Lazio (3-1). Delvecchio realizza anche un gol in Coppa Italia contro l'Atalanta e quattro in Coppa UEFA, tra cui quello all'Atletico Madrid che risulta inutile ai fini del risultato per accedere alla semifinale.\n1999-2005: gli anni di Capello e lo scudetto.\nNella stagione 1999-2000, con l'arrivo di Capello, Delvecchio arretra la sua posizione e va a giocare come seconda punta, lasciando il ruolo di attaccante pi\u00f9 avanzato al neo-acquisto Montella. Nonostante il nuovo ruolo, Delvecchio \u00e8 comunque decisivo in campionato. Il 19 settembre realizza una doppietta in Venezia-Roma (1-3), mentre qualche giorno pi\u00f9 tardi, il 16 settembre, realizza un gol in Roma-Vit\u00f3ria Futebol Clube (7-0), unico suo gol stagionale in Europa. Il 21 novembre 1999 segna una doppietta alla Lazio e poi si ripete la giornata di campionato successiva contro l', realizzando anche in questa occasione una doppietta. Il 27 febbraio realizza un gol alla Juventus per il momentaneo 1-1 (la partita finir\u00e0 2-1 per i piemontesi) e, il 5 marzo seguente, decide con il suo gol il match Roma-Torino (1-0), concludendo cos\u00ec la stagione con 28 presenze, 11 gol e con la convocazione da parte del C.T. della Nazionale Dino Zoff per la fase finale di Euro 2000.\nRitornato titolare l'anno seguente, Delvecchio gioca quasi da esterno di centrocampo (ruolo che ricoprir\u00e0 sempre pi\u00f9 frequentemente con l'andare degli anni, tra club e nazionale), formando con Totti e Batistuta un prolifico tridente d'attacco. La nuova posizione non gli permette di essere prolifico in rete, ma Delvecchio gioca un ottimo campionato, contribuendo alla vittoria del terzo scudetto giallorosso, il primo e unico a livello personale. Realizza solo 3 gol in campionato, tra cui spicca su tutti quello contro la Lazio il 29 aprile 2001 (2-2), mentre in Coppa UEFA, in 8 presenze, \u00e8 autore di ben 6 gol, tra cui quattro gol al Gorica e uno all'Amburgo nei sedicesimi di ritorno.\nIl 19 agosto 2001 Delvecchio vince con la Roma la Supercoppa italiana, ottenuta battendo la Fiorentina all'Olimpico per 3-0. Non gioca titolare, ma entra in campo al 61\u00ba minuto sostituendo Montella. Il 26 settembre 2001 debutta in UEFA Champions League, nella vittoria per 2-1 contro il . Il 27 ottobre apre le marcature del derby capitolino, Roma-Lazio (2-0), realizzando uno dei suoi gol pi\u00f9 famosi: dopo aver dribblato Mihajlovic, Delvecchio salta Nesta e infila la palla di sinistro all'incrocio dei pali, spiazzando il portiere Peruzzi. Tre giorni dopo, invece, realizza la sua prima marcatura in Champions League, il gol del pareggio in Roma-Anderlecht (1-1) che qualifica i giallorossi al turno successivo. Conclude la stagione con 24 presenze e 2 gol in campionato.\nNella stagione successiva, segna il primo gol in campionato il 27 ottobre: \u00e8 il 9\u00ba gol contro la Lazio, con cui apre le marcature della gara conclusasi con un pareggio (2-2) e diventa il miglior marcatore di sempre nei derby di Roma con 9 gol (a pari merito con Dino da Costa). Tale primato verr\u00e0 battuto da Totti qualche anno dopo, durante la stagione 2014-2015. Il 6 novembre torna al gol in campionato contro il Como nel recupero della prima giornata, e il 12 segna il gol del pareggio nella sfida di UEFA Champions League 2002-2003 Roma- (1-1), ultima gara della prima fase a gironi. Il 22 gennaio realizza una tripletta nel vittorioso quarto di finale di Coppa Italia Roma- (6-2). Conclude la stagione con 4 gol e 16 presenze in campionato.\nLa stagione 2003-2004 inizia per Delvecchio con un gol all'Udinese alla prima di campionato. In Coppa Italia segna un gol al Palermo nella gara di andata degli ottavi. Si ripete nella gara di ritorno, segnando il definitivo 2-1 per i giallorossi. Realizza anche l'ultima rete della prima gara di Coppa UEFA tra Roma-Vardar (6-0). Nel gennaio 2005, dopo aver giocato solo quattro gare, decide di lasciare la Roma, dopo dieci anni di militanza.\nCon la Roma, Delvecchio ha disputato 300 gare, mettendo a segno 83 reti (di cui 231 gare e 62 reti in Serie A), e ha vinto uno scudetto e una Supercoppa italiana.\nBrescia, Parma e Ascoli.\nIl 27 gennaio 2005 dice addio alla Roma dopo dieci anni, si trasferisce al Brescia, giocando con la squadra bresciana solo 4 partite. Il 20 agosto si trasferisce poi al (8 presenze e 1 gol alla nella stagione 2005-2006) e nell'agosto 2006 passa all'. Con questa squadra gioca 10 partite e realizza 2 gol, uno dei quali messo a segno in Roma-Ascoli (2-2). Ancora prima della fine della stagione 2006-2007, rescinde il contratto con l'Ascoli per via di un infortunio al ginocchio.\nPescatori Ostia.\nNella stagione 2008-2009 \u00e8 approdato alla Pescatori Ostia nel campionato di Eccellenza. All'esordio con la nuova squadra, in cui milita anche il suo ex-compagno di squadra Massimiliano Cappioli, Delvecchio segna una doppietta e contribuisce alla vittoria dei Pescatori Ostia per 3-1. Durante Pescatori Ostia-Tanas Casalotti (gara in cui segna un gol e contribuisce al successo della sua squadra per 2-1) viene espulso dall'arbitro per proteste e, successivamente, squalificato per 4 turni. Nel derby del litorale romano Ostiamare - Pescatori (1-0) viene espulso per doppia ammonizione e, a seguito di ulteriori proteste nei confronti dell'arbitro, viene punito con 5 giornate di squalifica. Dopo questo evento decide di lasciare la squadra per protesta contro le decisioni arbitrali, concludendo cos\u00ec la sua carriera agonistica. Con la maglia dei Pescatori Ostia ha realizzato 34 reti in 39 presenze.\nNazionale.\nDelvecchio ha giocato con la Nazionale Under-21, con la quale ha partecipato a due campionati europei, nel 1994 e nel 1996 (quest'ultimo vinto dall'Italia ai rigori). Con la Nazionale olimpica partecipa alle Olimpiadi del 1996 ad Atlanta, dove non brilla a causa di una brutta influenza. Nello stesso anno, anche grazie ai suoi 10 gol nella stagione 1995-1996, viene indicato come possibile convocato per Euro 1996, ma il C.T. Arrigo Sacchi lo esclude dalla lista definitiva.\nL'esordio in Nazionale maggiore coincide con la sfida Italia-World Stars, una partita amichevole celebrativa dei 100 anni della Federazione. Il C.T. Dino Zoff decide di convocarlo per Euro 2000, a cui partecipa con il numero 21 sulle spalle. Debutta il 14 giugno nella seconda gara del Gruppo B, la vittoria dell'Italia sulla Turchia (2-1), subentrando al 77' dal termine a Inzaghi. Nella semifinale contro i Paesi Bassi, subentrato nella ripresa ancora a Inzaghi, sfiora il golden goal, ma il suo tiro viene parato da Van der Sar, che riesce a toccare la palla con la punta del piede e deviarla in calcio d'angolo. Preferito in extremis a Inzaghi, Delvecchio gioca dal primo minuto la finale contro la Francia e realizza il gol (il primo per lui in nazionale) del momentaneo vantaggio azzurro, prima di uscire all'86' minuto di gioco per far posto al compagno di club Montella. Dopo pochi minuti dalla sua uscita, per\u00f2, la Francia pareggia con Wiltord e protrae la partita fino ai supplementari, dove Trezeguet realizza il golden gol che consegna ai transalpini il secondo titolo europeo.\nIl C.T. Giovanni Trapattoni, scelto dopo le dimissioni di Zoff, utilizza Delvecchio in molte gare di qualificazioni ai Mondiali 2002. Delvecchio segna contro Romania e Georgia e convince Trapattoni a convocarlo per la fase finale del mondiale, competizione che lo vede sempre in panchina e mai protagonista in campo.\nDopo il mondiale, Delvecchio segna un gol in amichevole all'Irlanda del Nord e, il 18 febbraio 2004, gioca la sua ultima partita in nazionale contro la Repubblica Ceca, poich\u00e9 Trapattoni lo esclude dalla lista dei 23 per Euro 2004.\nFuori dal campo.\nHa prestato la voce a Wong Kai Tug nel ruolo di Testa d'acciaio nel film \"Shaolin Soccer\". Dal gennaio 2012 partecipa all'ottava edizione del talent show di Rai Uno, \"Ballando con le stelle\", in coppia con Sara Di Vaira con la quale si \u00e8 classificato al secondo posto finale. Nel 2013 \u00e8 protagonista insieme all'ex compagno di nazionale Christian Vieri del programma tv \"Bobo&amp;Marco - I Re del ballo\" in onda su Sky Uno. \u00c8 stato inoltre commentatore per Sky Sport e Teleradiostereo.\nHa partecipato ad alcune edizioni dell'Italia Beach Soccer tour con la nazionale italiana di beach soccer.\nDal 19 gennaio 2018 \u00e8 tra i concorrenti, in coppia con Federica Delvecchio, della seconda edizione del talent show \"Dance Dance Dance\", in onda su Fox Life.\nStatistiche.\nPresenze e reti nei club.\n\"Statistiche aggiornate al 30 giugno 2011.\""}
{"id": "230795", "revid": "1305772", "url": "https://it.wikipedia.org/wiki?curid=230795", "title": "Algoritmo di Goertzel", "text": "L'algoritmo di Goertzel \u00e8 una tecnica di digital signal processing (DSP) utilizzata per identificare le diverse componenti in\nfrequenza di un segnale. La pi\u00f9 generale Fast Fourier transform (FFT) considera la completa\nbanda passante del segnale; l'algoritmo di Goertzel si riferisce invece ad alcuni punti specifici predeterminati.\nPremessa.\nDato il segnale tempo-discreto \"x[n]\" causale e di lunghezza \"N\", dal quale si desidera estrarre una o pi\u00f9 componenti in\nfrequenza, si consideri la sequenza complessa:\nanch'essa causale di lunghezza \"N\", e dipendente dal parametro formula_2. L'algoritmo di Goertzel sfrutta il fatto che l'ultimo\ncampione (ossia l(N-1)\"-esimo) di questa sequenza coincide, a meno di un riscalaggio, con la trasformata di Fourier tempo-discreta\"'\n(DTFT) di \"x[n]\", calcolata nella pulsazione angolare formula_2 (rad).\nPer poter verificare ci\u00f2, \u00e8 sufficiente passare alla funzione di trasferimento del sistema IIR che calcola\n\"y[n]\":\nSvolgendo il rapporto tra polinomi, si ottiene:\nper cui:\nove nel terzultimo passaggio \u00e8 stato operato il cambio di variabile \"m = n-k\". La sommatoria \u00e8 inoltre stata troncata sull'intervallo \"(0;n)\"\nessendo \"x[n]\" una sequenza nulla per \"n &lt; 0\". L'ultimo campione risulta quindi:\ncio\u00e8 la trasformata di Fourier tempo-discreta formula_8 del segnale \"x[n]\" (calcolata nella pulsazione formula_2)\nmoltiplicata per la costante complessa formula_10.\nPonendo formula_11, il problema che l'algoritmo di Goertzel affronta \u00e8 il calcolo di\nformula_12 passando attraverso un certo numero di operazioni puramente reali. Notare che, per semplice\ndefinizione di trasformata, non \u00e8 possibile ottenere con operazioni reali la quantit\u00e0 complessa formula_8; pur tuttavia,\nl'algoritmo di Goertzel mira all'ottenimento del modulo, che spesso riveste maggior importanza pratica. Ad esempio, la\nrilevazione sul segnale \"x[n]\" della presenza di un tono DTMF pu\u00f2 essere compiuta andando ad esaminare\nl'ampiezza delle componenti spettrali alle due frequenze di tono, non considerando minimamente la loro fase. Gli algoritmi\ndi calcolo della DFT e della DTFT richiedono invece il passaggio attraverso calcoli non reali anche nel caso\nsia richiesto il solo modulo delle componenti, pertanto da questo punto di vista sono pi\u00f9 svantaggiosi rispetto all'algoritmo di Goertzel.\nSpiegazione dell'algoritmo.\nPer poter calcolare formula_11, occorre prima di tutto ottenere la sequenza \"y[n]\" partendo\ndall'ingresso \"x[n]\". L'algoritmo di Goertzel adempie a ci\u00f2 interpretando la trasformata Z riportata in precedenza come la\ncascata tra le funzioni di trasferimento di due sistemi discreti: un filtro IIR del secondo ordine (a coefficienti\npuramente reali), ed un filtro FIR del primo ordine (a coefficienti complessi). Infatti si ha:\nL'uscita \"s[n]\" del filtro IIR \u00e8 facilmente calcolabile per via ricorsiva come:\nLa sequenza \"y[n]\" espressa in funzione di \"s[n]\" risulta invece:\nA questo punto \u00e8 sufficiente calcolare:\nSi noti come in realt\u00e0 non occorre affatto tutta la sequenza \"y[n]\", ma solo l'ultimo suo campione. Per ottenerlo, sono a loro volta necessari\ngli ultimi due samples di \"s[n]\", sequenza che comunque dovr\u00e0 essere calcolata per intero (dipendendo ciascun campione dai due precedenti). Si\nadottano come condizioni iniziali \"s[-1] = s[-2] = 0\".\nNel caso comune, piuttosto che la DTFT si preferisce lavorare con la trasformata discreta di Fourier (essendo questa per l'appunto una sequenza);\nla pulsazione formula_2 d'interesse \u00e8 ottenuta in questo caso discretizzando l'asse delle frequenze sull'intervallo\nformula_20:\nAdottando questa sostituzione, si ottiene:\nEssendo infine \"s[n]\" una sequenza reale (se \"x[n]\" \u00e8 reale), il complesso coniugato di formula_25 risulta banalmente:\nPertanto, \u00e8 possibile ottenere l'intensit\u00e0 della componente di pulsazione formula_27 come:\ncio\u00e8 con una sequenza di operazioni reali. Ripetendo il calcolo di \"s[n]\" e \"|X|2\" per ulteriori altre pulsazioni, \u00e8 possibile\nottenere lo spettro di ampiezza del segnale \"x[n]\", sebbene l'algoritmo di Goertzel sia maggiormente impiegato per l'estrazione di singole\ncomponenti a frequenze predeterminate.\nSegue un esempio di programma che riconosce la presenza di toni DTMF in un segnale digitale (ottenuto ad esempio per\ncampionamento e quantizzazione), sfruttando l'algoritmo di Goertzel per\nl'individuazione delle componenti spettrali (DFT bins).\nCodice d'esempio per un decodificatore Goertzel.\nint sample_count;\ndouble q1[ MAX_BINS ];\ndouble q2[ MAX_BINS ];\ndouble r[ MAX_BINS ];\ndouble coefs[ MAX_BINS*2 ] = {\n1.7088388,\n1.6339398,\n1.5514226,\n1.4616719,\n1.1533606,\n1.0391679,\n0.7968022,\n0.5395935,\n-0.6697592,\n-1.0391679,\n-1.3651063,\n-1.7088388};\n * post_testing\n * Qui \u00e8 dove guardiamo nei bin e decidiamo se abbiamo un segnale valido.\nvoid\npost_testing()\nint row, col, see_digit;\nint peak_count, max_index;\ndouble maxval, t;\nint i;\nchar * row_col_ascii_codes[4][4] = {\n {\"1\", \"2\", \"3\", \"A\"},\n {\"4\", \"5\", \"6\", \"B\"},\n {\"7\", \"8\", \"9\", \"C\"},\n {\"*\", \"0\", \"#\", \"D\"}};\n /* Trova il maggiore nel gruppo delle righe. */\n row = 0;\n maxval = 0.0;\n for ( i=0; i&lt;4; i++ )\n if ( r[i] &gt; maxval )\n maxval = r[i];\n row = i;\n /* Trova il maggiore nel gruppo delle colonne. */\n col = 4;\n maxval = 0.0;\n for ( i=4; i&lt;8; i++ )\n if ( r[i] &gt; maxval )\n maxval = r[i];\n col = i;\n /* Controlla per energia minima */\n if ( r[row] &lt; 4.0e5 ) /* 2.0e5 ... 1.0e8 non \u00e8 significativo */\n /* energia non abbastanza elevata */\n else if ( r[col] &lt; 4.0e5 )\n /* energia non abbastanza elevata */\n else\n see_digit = TRUE;\n /* Controllo di inversione\n * CEPT =&gt; inversione &lt; 6dB\n * AT&amp;T =&gt; inversione diretta &lt; 4dB e inversione inversa &lt; 8dB\n * -ndB &lt; 10 log10( v1 / v2 ), where v1 &lt; v2\n * -4dB &lt; 10 log10( v1 / v2 )\n * -0.4 &lt; log10( v1 / v2 )\n * 0.398 &lt; v1 / v2\n * 0.398 * v2 &lt; v1\n if ( r[col] &gt; r[row] )\n /* Inversione diretta */\n max_index = col;\n if ( r[row] &lt; (r[col] * 0.398) ) /* inversione &gt; 4dB, errore */\n see_digit = FALSE;\n else /* if ( r[row] &gt; r[col] ) */\n /* Inversione inversa */\n max_index = row;\n if ( r[col] &lt; (r[row] * 0.158) ) /* inversione &gt; 8db, errore */\n see_digit = FALSE;\n /* Controllo del rapporto segnale/rumore\n * AT&amp;T afferma che il rumore deve essere inferiore di 16dB rispetto al segnale.\n * Qui contiamo il numero di segnali sopra la soglia e\n * dovrebbero essercene solo due.\n if ( r[max_index] &gt; 1.0e9 )\n t = r[max_index] * 0.158;\n else\n t = r[max_index] * 0.010;\n peak_count = 0;\n for ( i=0; i&lt;8; i++ )\n if ( r[i] &gt; t )\n peak_count++;\n if ( peak_count &gt; 2 )\n see_digit = FALSE;\n if ( see_digit )\n printf( \"%s\", row_col_ascii_codes[row][col-4] );\n fflush(stdout);\n * goertzel\n */\nvoid\ngoertzel( int sample )\ndouble q0;\nui32 i;\n if ( sample_count &lt; GOERTZEL_N )\n sample_count++;\n for ( i=0; i&lt;MAX_BINS; i++ )\n q0 = coefs[i] * q1[i] - q2[i] + sample;\n q2[i] = q1[i];\n q1[i] = q0;\n else\n for ( i=0; i&lt;MAX_BINS; i++ )\n r[i] = (q1[i] * q1[i]) + (q2[i] * q2[i]) - (coefs[i] * q1[i] * q2[i]);\n q1[i] = 0.0;\n q2[i] = 0.0;\n post_testing();\n sample_count = 0;"}
{"id": "230796", "revid": "1934238", "url": "https://it.wikipedia.org/wiki?curid=230796", "title": "Ortaggio", "text": "Per ortaggio si intende il prodotto dell'orto. Se utilizzati per l'alimentazione, gli ortaggi possono apportare buone quantit\u00e0 di vitamine, sali minerali, oli essenziali ed enzimi importanti per l'organismo.\nPer piante ortive si intendono le piante destinate a produrre gli ortaggi.\nA seconda della parte della pianta usata nell'alimentazione, gli ortaggi si dividono in:\nDopo la raccolta gli ortaggi subiscono un calo di vitamine, anche se la conservazione \u00e8 refrigerata, dovuto all'interruzione della loro attivit\u00e0 metabolica: questo calo \u00e8 proporzionato al tempo trascorso tra la raccolta e il consumo.\nDal punto di vista gastronomico, gli ortaggi sono considerati verdura.\nCottura.\nGli ortaggi possono essere cucinati con diversi sistemi di cottura:\nConservazione.\nLe innovazioni tecnologiche (bassa temperatura, alta temperatura, confezionamento, eccetera) nel corso della storia hanno permesso di conservare gli ortaggi. Tali innovazioni ne hanno permesso il loro trasporto ed accessibilit\u00e0 di consumo in zone diverse del pianeta.\nSi inizi\u00f2 a classificare gli ortaggi anche in base al termine \"Gamma\" a seconda del processo tecnologico.\nGli ortaggi di IV, ad esempio, sono ortaggi di filiera controllata, selezionati, eventualmente tagliati (porzionati o dimensionati), lavati, asciugati e confezionati gi\u00e0 pronti al consumo.\nGli ortaggi di V gamma sono ortaggi di filiera controllata, selezionati, eventualmente tagliati (porzionati o dimensionati), lavati, asciugati, cotti e confezionati gi\u00e0 pronti al consumo.\nQuesti sono i sistemi di conservazione conosciuti:\nIl lavaggio rappresenta una serie di procedure quali il prelavaggio dei vegetali interi, il lavaggio dei vegetali tagliati e il risciacquo. \nIl \"prelavaggio\" effettuato con acqua corrente ha lo scopo di assicurare una preliminare pulizia dei di ortaggi e frutta con lo scopo di allontanare eventuali residui di pesticidi, terreno, detriti.\nInoltre, questa prima operazione dovrebbe ridurre l'effetto meccanico e dilavante dell'acqua, nonch\u00e9 la carica microbica, abbassare la temperatura del vegetale."}
{"id": "230798", "revid": "339392", "url": "https://it.wikipedia.org/wiki?curid=230798", "title": "Venezia Calcio", "text": ""}
{"id": "230799", "revid": "1776051", "url": "https://it.wikipedia.org/wiki?curid=230799", "title": "Tafers", "text": "Tafers (toponimo tedesco; in francese \"Tavel\") \u00e8 un comune svizzero di 3\u00a0354 abitanti del Canton Friburgo, nel distretto della Sense del quale \u00e8 capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "230801", "revid": "74801", "url": "https://it.wikipedia.org/wiki?curid=230801", "title": "Andrea Sacco", "text": "Biografia.\nAndrea Sacco \u00e8 nato in una famiglia di cantatori e suonatori di musica tradizionale: tali erano infatti gli zii e suo fratello Rocco Antonio. La sua occupazione primaria \u00e8 stata quella di contadino, fino alla Guerra d'Etiopia a causa della quale fu chiamato al fronte.\nFatto prigioniero e trasferito in varie localit\u00e0, rimase assente dal suo paese natale e lontano dalla moglie per 13 anni. Rimpatriato, fu assunto come dipendente comunale con il ruolo di messo. Ha vissuto gli ultimi due anni della sua vita a letto, per le conseguenze di una brutta caduta.\nIl suo talento come cantatore e suonatore \u00e8 unanimemente riconosciuto. Un ruolo altrettanto grande gli \u00e8 riconosciuto per la sua memoria, che gli ha consentito, fino alla sua scomparsa, di essere depositario di centinaia di sonetti. Il pi\u00f9 noto di questi \u00e8 \"Accom\u00eb j'eia fa' p'ama 'sta donn\u00eb\", impropriamente diffusa e conosciuta (grazie soprattutto alla versione della Nuova Compagnia di Canto Popolare) come Tarantella del Gargano.\nRicerche etnomusicologiche.\nLa figura di Andrea Sacco \u00e8 molto nota tra gli etnomusicologi che hanno operato negli anni Sessanta e Settanta.\nIl suo particolare virtuosismo nel cantare e suonare la chitarra battente \u00e8 stato oggetto di numerosi studi e pubblicazioni.\nLa prima ricerca documentata risale al 1966, ad opera di Roberto Leydi e Diego Carpitella. Tale ricerca si concluse con la pubblicazione di un suo brano sul disco \"Folklore Musicale Italiano, vol.3\" e con uno spettacolo di musica popolare (Sentite buona gente) al Teatro Piccolo di Milano.\nStando alle dichiarazioni di Roberto de Simone, Andrea Sacco fu anche oggetto di una ricerca da lui condotta nel 1965 che condusse alla nota \"Tarantelle del Gargano\", pubblicata sull'album \"Lo Guarracino\" dalla Nuova Compagnia di Canto Popolare. Tuttavia, sebbene la copertina interna dell'album riporti che il brano \u00e8 stato raccolto a Carpino, il nome di Andrea Sacco non \u00e8 comunque citato.\nNegli anni settanta, il gruppo Musicanova, di cui facevano, all'epoca, parte Eugenio Bennato, Teresa De Sio, Carlo d'Angi\u00f2 e Robert Fix, si rec\u00f2 pi\u00f9 volte a Carpino per documentare Andrea Sacco, Rocco Antonio Sacco, Rocco Di Mauro ed altri depositari della musica tradizionale carpinese. Molte di quelle registrazioni furono rielaborate e pubblicate tanto da Musicanova quanto dai singoli componenti nelle loro carriere da solisti.\nNegli anni ottanta sono documentate una serie di ricerche. \u00c8 del 1987 la ricerca di Ettore de Carolis depositata nel Centro Nazionale Studi di Musica Popolare di Roma, col numero 135. La raccolta, come spiega lo stesso De Carolis, contiene 23 brani registrati tutti a Carpino e si completa con 28 foto \"che scattai personalmente. Non professionali, ma che raccontano...\". Del 1988 ulteriori rilevazioni di Roberto Leydi, che per\u00f2 non coinvolgono Andrea Sacco ma Antonio Piccininno.\nNegli anni novanta \u00e8 la volta di Salvatore Villani, autore di una ricerca confluita nel CD \"I cantatori e sunatori di Carpino\", pubblicato dalla casa discografica Nota di Udine, e di Pino Gala confluita nel CD \"La Tarantella del Gargano\", pubblicato dalla casa discografica Ethnica.\nUna lunga intervista sulla sua vita \u00e8 stata pubblicata nel 2005. Il libro contiene anche due cd audio, uno con stralci dell'intervista trascritta, e l'altro con una serie di sonetti suonati e cantati da Andrea, raccolti in diversi periodi storici (\"Andrea Sacco suona e canta\", a cura di Enrico Noviello, edizioni Aramir\u00e8).\nIl film di 50' di Maurizio Sciarra, \"Chi ruba donne\" (2000), prodotto da Fandango e Rai, mai mandato in onda dalla televisione pubblica, contiene lunghe interviste a tutti i Cantori di Carpino, ed in special modo ad Andrea Sacco. C'\u00e8 la storia dei suoi inizi, i gruppi di cui ha fatto parte e quelli che lui ha fondato. C'\u00e8 una serenata con la sua pi\u00f9 famosa tarantella \"Donna che stai affacciata alla finestra\", conosciuta anche come \"Garofano d'ammore\", composta quando faceva la corte alla ragazza che sarebbe diventata sua moglie, serenata cantata davanti alla tomba di sua moglie. L\u00ec lui indicava anche quello che sarebbe stato il loculo in cui voleva essere seppellito. Ma diceva anche \"Io non morir\u00f2 mai perch\u00e9 chi canta non muore mai\". Il film si chiude con un suo saluto, ironico e favolistico insieme, come sapeva fare lui: \"Buona notte a tutti quanti. Pure al lupo!\""}
{"id": "230802", "revid": "339392", "url": "https://it.wikipedia.org/wiki?curid=230802", "title": "A.C. Parma", "text": ""}
{"id": "230808", "revid": "339392", "url": "https://it.wikipedia.org/wiki?curid=230808", "title": "Biblioteca Marciana", "text": ""}
{"id": "230810", "revid": "122869740", "url": "https://it.wikipedia.org/wiki?curid=230810", "title": "Diego Valeri", "text": "Biografia.\nNacque da una famiglia borghese e studi\u00f2 letteratura all'Universit\u00e0 di Padova dove divenne allievo del filologo Vincenzo Crescini laureandosi in lettere nel 1908 con una tesi dal titolo \"Efficacia del teatro francese sul teatro di Paolo Ferrari\", esordendo assai giovane, nel 1913, con \"Monodia d'amore\" e \"Le gaie tristezze\".\nNel 1914 frequent\u00f2 un corso alla Sorbona di Parigi e, al suo ritorno in Italia, inizi\u00f2 la carriera di insegnante. Fu professore di italiano e latino nei licei e si allontan\u00f2 dalla scuola solamente negli anni in cui le sue idee antifasciste gli rendevano difficile parlare sinceramente con i suoi alunni. In quel periodo si impieg\u00f2 presso la Sovrintendenza alle Arti di Venezia, che considerava un luogo pi\u00f9 appartato.\nContemporaneamente all'insegnamento nei licei, collabor\u00f2 assiduamente alla rivista \"Nuova Antologia\" con una rubrica fissa di letteratura francese in una sezione dal titolo \"Note e consegne\". Su \"Nuova Antologia\" pubblic\u00f2 anche traduzioni e numerosi versi che verranno in seguito ristampati con il titolo di \"Umana\" nel 1916, di \"Crisalide\" nel 1919 e \"Ariele\" nel 1924. Queste confluiranno nel 1939 nella prima vera raccolta di Valeri con il titolo \"Poesie vecchie e nuove\".\nNel 1939 divenne ordinario di lingua e letteratura francese presso l'Universit\u00e0 di Padova, dove in seguito otterr\u00e0 la cattedra di Storia della letteratura italiana moderna e contemporanea. A Padova rimase in carica per circa venti anni, esclusi gli anni dell'occupazione nazista, dal 1943 al 1945, durante i quali ripar\u00f2 in Svizzera come rifugiato politico.\nIn questo periodo continu\u00f2 la sua attivit\u00e0 di pubblicista e soprattutto di traduttore su \"Il Gazzettino\", il \"Trivium\", \"Lo Smeraldo\", \"L'Approdo\". Nel 1944 uscir\u00e0 il volume \"Romanzi e racconti d'amore del Medio Evo francese\", nel 1954 quello sugli \"Antichi poeti provenzali\" e \"W. Goethe, Cinquanta poesie\" e nel 1959 \"Lirici tedeschi\".\nValeri fu anche civilmente impegnato nel campo della cultura, aderendo nel 1948, insieme con altri intellettuali dell'epoca, all'\"Alleanza della cultura\". Nel 1950 si rec\u00f2 con Benedetto Croce al convegno di Berlino e pi\u00f9 tardi si impegn\u00f2 come Sovrintendente alle Belle Arti di Venezia.\nPer qualche anno, dopo il periodo padovano, insegn\u00f2 anche nella nuova Universit\u00e0 di Lecce, a quei tempi privata.\nDopo il congedo della cattedra, visse a Venezia e fece parte della Giunta comunale.\nTra il 1969 e il 1973 fu presidente dell'Istituto veneto di scienze, lettere ed arti a Venezia.\nOpere e poetica.\nEsord\u00ec come poeta nel 1913 con la raccolta \"Le gaie tristezze\", alla quale fecero seguito \"Umana\" nel 1915, \"Crisalide\" nel 1919 e \"Ariele\" nel 1924, che confluiranno nel 1930 nel volume \"Poesie vecchie e nuove\".\nPubblic\u00f2 nel 1937 \"Scherzo e finale\" e nel 1942 \"Tempo che muore\", che furono riuniti nel 1950 in \"Terzo tempo\".\nDopo la guerra pubblic\u00f2 \"Metamorfosi dell'angelo\" (1957), \"Il flauto a due canne\" nel 1958, \"Poesie\" nel 1967 con il quale ottenne il premio Viareggio, \"Verit\u00e0 di uno\" nel 1970 e \"Calle del vento\" nel 1975.\nLa poesia di Valeri \u00e8 una poesia apparentemente facile, i cui versi possiedono ritmo e colore: \"Sotto la fuga leggera del vento / s'apre il ventaglio del mandorlo bianco. / Alto sta un cielo di rosa e d'argento / ma il cuore \u00e8 stanco\".\nOltre che poeta, Valeri fu anche fine saggista di letteratura francese e italiana e prosatore d'arte.\nGrande successo ebbe inoltre una sua raccolta di poesie per bambini, che risale al 1928, dal titolo \"Il campanellino\".\nLa sua formazione letteraria avviene attraverso Pascoli, dal quale acquisisce in gran parte il lessico, la sintassi e le forme metriche, il D'Annunzio dell\"Alcyone\", i crepuscolari e nella sua lirica si avvertono gli influssi di Verlaine e dei post-simbolisti.\nIl tema principale della poesia valeriana \u00e8 la natura, una natura che vive autonomamente, escludendo cos\u00ec qualsiasi elemento antropomorfico."}
{"id": "230811", "revid": "1776051", "url": "https://it.wikipedia.org/wiki?curid=230811", "title": "Tentlingen", "text": "Tentlingen (toponimo tedesco; in francese \"Tinterin\") \u00e8 un comune svizzero di 1\u00a0342 abitanti del Canton Friburgo, nel distretto della Sense.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "230814", "revid": "1776051", "url": "https://it.wikipedia.org/wiki?curid=230814", "title": "Giffers", "text": "Giffers (toponimo tedesco; in francese \"Chevrilles\") \u00e8 un comune svizzero di 1\u00a0606 abitanti del Canton Friburgo, nel distretto della Sense.\nStoria.\nIl comune di Giffers fu istituito nel 1831; nel 1850 inglob\u00f2 il comune soppresso di Neuhaus, tornato autonomo nel 1895.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Giffers sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "230816", "revid": "109536802", "url": "https://it.wikipedia.org/wiki?curid=230816", "title": "Frank Gilbreth", "text": "Con la moglie e collaboratrice Lillian Moller Gilbreth, cerc\u00f2 di comprendere le abitudini lavorative degli impiegati dell'industria, per trovare un modo di aumentarne la produzione. Erano soci nella loro societ\u00e0 di consulenza, \"Gilbreth Inc.\", il cui scopo principale era proprio lo studio di questi comportamenti.\nBiografia.\nGilbreth fu un ricercatore prolifico che utilizz\u00f2 spesso la sua grande famiglia e s\u00e9 stesso come cavie nei suoi esperimenti. Le loro avventure sono affettuosamente raccontate nei dettagli nel libro, scritto dai figli Frank Jr. e Ernestine, pubblicato nel 1950, \"Sconto comitive\" (\"Cheaper by the Dozen\"). \"Pi\u00f9 economico per la dozzina\" sarebbe il titolo originale, riferito al fatto che la famiglia comprendeva 12 figli, 6 maschi e 6 femmine, e che negli Stati Uniti c'\u00e8 la consuetudine di applicare degli sconti se si acquistano 12 articoli. \nEsempio clamoroso, e infruttuoso, \u00e8 quando uno dei figli deve essere operato alle tonsille e Frank fa in modo che l'intera operazione venga ripresa per poter studiare i movimenti del chirurgo: per un disguido la cinepresa non viene azionata, e pur di non perdere parte dello studio, egli stesso si sottopone a un intervento non necessario.\nIl libro \u00e8 stato tradotto anche in un film nel 1950 (Dodici lo chiamano pap\u00e0), con protagonisti Clifton Webb e Myrna Loy. Un altro film, nel 2003, interpretato da Steve Martin e Bonnie Hunt \u00e8 una versione che segue molto lontanamente i fatti narrati nell'opera originale.\nGilbreth mor\u00ec improvvisamente di un attacco di cuore, nel New Jersey mentre stava preparandosi per una conferenza sul suo lavoro. La sua attivit\u00e0 venne di conseguenza proseguita con successo dalla moglie, che riusc\u00ec contemporaneamente a crescere la numerosa famiglia di 11 figli che erano a quel momento sopravvissuti al padre. Le avventure successive alla morte del padre sono narrate in un altro libro, scritto dagli stessi figli del precedente, e pubblicato nel 1952.\nIl suo studio principale, \"Therblig\" (anagramma del suo cognome), forn\u00ec uno schema preciso per l'ottimizzazione dei tempi sul lavoro in 18 elementi.\nOpere scritte.\nIn italiano si trovano pubblicate:"}
{"id": "230818", "revid": "1776051", "url": "https://it.wikipedia.org/wiki?curid=230818", "title": "Le Mouret", "text": "Le Mouret (toponimo francese) \u00e8 un comune svizzero di 3\u00a0134 abitanti del Canton Friburgo, nel distretto della Sarine.\nStoria.\nIl comune di Le Mouret \u00e8 stato istituito il 1\u00ba gennaio 2003 con la fusione dei comuni soppressi di Bonnefontaine (che a sua volta 1989 aveva inglobato il comune soppresso di Mont\u00e9cu), Essert, Mont\u00e9vraz, Oberried, Praroman e Z\u00e9nauva; fino ad allora la localit\u00e0 di Le Mouret era stata una frazione di Praroman.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Le Mouret sono:"}
{"id": "230819", "revid": "228587", "url": "https://it.wikipedia.org/wiki?curid=230819", "title": "Mix", "text": ""}
{"id": "230820", "revid": "767487", "url": "https://it.wikipedia.org/wiki?curid=230820", "title": "Lillian Moller Gilbreth", "text": "Biografia.\nLa si pu\u00f2 definire la prima pioniera dell'industria e dell'organizzazione. Lei e il marito Frank Gilbreth furono pionieri nel campo dell'ingegneria gestionale. Il suo interesse nella razionalizzazione del tempo, oltre che dei movimenti necessari per compiere una determinata azione, potrebbe esser collegato al fatto stesso che avevano una famiglia tradizionale veramente ampia, come si pu\u00f2 anche leggere nei libri \"Dodici lo chiamano pap\u00e0\" e \"Belles on their Toes\", scritti da due dei suoi 12 figli. Alla morte del marito, avvenuta nel 1924, divenne parte attiva nella societ\u00e0 di famiglia, che si occupava appunto di consulenze aziendali.\nNel 1984 la sua memoria venne ricordata con uno stampato del servizio postale statunitense, emesso in suo onore.\nHollywood ha dedicato alla storia della sua famiglia il film del 1950 Dodici lo chiamano pap\u00e0 di Walter Lang con Clifton Webb e Myrna Loy"}
{"id": "230827", "revid": "125922186", "url": "https://it.wikipedia.org/wiki?curid=230827", "title": "John Gotti", "text": "Era noto anche con i soprannomi di \"\"The Dapper Don\" e \"The Teflon Don\"\": il primo per il modo di vestire fin troppo ricercato, il secondo per la facilit\u00e0 con cui riusciva a far decadere tutte le accuse a lui rivolte. Fu proprio la seconda caratteristica a spingere il suo uomo di fiducia Sammy Gravano a tradirlo, per paura di vedersi addossate tutte le responsabilit\u00e0 ed essere condannato al posto di Gotti.\nDopo aver fatto assassinare il suo primo capo, Paul Castellano, divent\u00f2 il boss della famiglia Gambino, una delle pi\u00f9 potenti famiglie criminali di New York City; la sua personalit\u00e0 esuberante e lo stile sgargiante, che ne causarono poi la caduta, lo portarono tuttavia ad un'inaspettata fama sui mass media. Nel 1992 fu arrestato con le accuse di ricatto, omicidio (gliene furono imputati ben sei), intralcio alla giustizia, furto, istigazione all'omicidio, gioco d'azzardo illegale, estorsione, evasione fiscale, usura e altri crimini per i quali fu condannato alla prigione a vita, dove mor\u00ec dieci anni dopo per un cancro alla gola.\nBiografia.\nPrimi anni.\nGotti nacque nel Bronx da una famiglia originaria di San Giuseppe Vesuviano, Giovanni \u201cJohn\u201d Gotti Sr e Filomena \"Fannie\" De Carlo. Aveva 12 anni quando la sua famiglia si trasfer\u00ec a Sheepshead Bay, Brooklyn, dove lui ed i fratelli Peter e Richard entrarono a far parte di una locale gang di strada. Agli inizi dell'estate del 1954, mentre tentava di rubare un miscelatore di cemento, questo si ribalt\u00f2 andando a schiacciargli un piede; da allora, per il resto della vita, Gotti cammin\u00f2 zoppicando. All'et\u00e0 di 19 anni vantava gi\u00e0 5 arresti, il primo all'et\u00e0 di 10 anni.\nNel 1962, Gotti spos\u00f2 Victoria DiGiorgio; la coppia ebbe cinque figli: Angela (Angel), Victoria, John Angelo III, Peter e Frank. Tra i suoi nipoti c'\u00e8 John Gotti III (figlio di John Angelo III), atleta di arti marziali miste, ha esordito in maniera vittoriosa il 27 ottobre 2017 in quello che sarebbe stato il giorno del settantasettesimo compleanno del nonno.\nCarriera criminale.\nLa carriera criminale di Gotti con i Gambino, inizi\u00f2 rubando merce dall'aeroporto di Idlewild (in seguito rinominato Aeroporto internazionale John F. Kennedy) fuori dal Bergin Hunt e dal Fish Club a Ozone Park, Queens. Un camion spar\u00ec dall'area di carico della United Airlines insieme a dollari di merce. Alcuni giorni pi\u00f9 tardi, l'FBI cominci\u00f2 a sorvegliare Gotti e Ruggiero e li sorprese mentre movimentavano le merci; l'FBI fece irruzione ed arrest\u00f2 Gotti e due complici.\nNel febbraio 1968, gli impiegati della compagnia United Airlines identificarono Gotti come la persona che firm\u00f2 per la merce che fu poi rubata; l'FBI lo arrest\u00f2 per il furto alla United poco dopo. Due mesi dopo, mentre era fuori, Gotti fu arrestato una terza volta per furto (un carico di sigarette del valore di dollari sull'autostrada del New Jersey). Alla fine di quell'anno Gotti fu dichiarato colpevole per il furto NorthWest e condannato a 4 anni da scontare nel penitenziario federale di Lewisburg. I procuratori evitarono le accuse per il furto di sigarette; tuttavia Gotti fu condannato per il furto alla United. Rimase poco pi\u00f9 di 3 anni a Lewisburg.\nDopo l'uscita di prigione, fu messo alla prova e gli fu ordinato di cercarsi un lavoro onesto. Torn\u00f2 alla sua vecchia banda al Bergin club, dove lavorava ancora Carmine Fatico. Fatico fu accusato di usura e fece di Gotti il sostituto caporegime della Banda del Bergin che rispondeva a Carlo Gambino e Aniello Dellacroce. La banda di Gotti ad ogni modo fu sorpresa mentre rubava eroina, contro le regole della \"famiglia\". Gotti e gli altri ebbero sei scontri a fuoco con Paul Castellano e le sue guardie del corpo, finch\u00e9 riuscirono ad ucciderlo fuori dallo Sparks Steak House, un ristorante a Manhattan il 16 dicembre 1985; l'omicidio non fu autorizzato dalla commissione e a seguito di questo evento Gotti prese cos\u00ec il controllo della famiglia.\nGotti fu arrestato molte volte nella sua carriera, e fu ristretto nelle prigioni federali di molti stati, ricevendo diversi capi d'accusa, compresa quella per omicidio non premeditato, in relazione alla morte nel 1973, in una taverna di Staten Island, di James McBratney, un gangster statunitense di origini irlandesi di basso livello, che aveva rapito ed ucciso Emmanuel Gambino, nipote di Carlo Gambino.\nMorte di Frank Gotti.\nIl 18 marzo 1980 il dodicenne Frank Gotti, il minore dei figli di John, fu investito e ucciso sulla sua minimoto dal vicino John Favara, il cui figlio era suo amico. La polizia stabil\u00ec che Favara non era responsabile dell'incidente, che fu ufficialmente classificato come \"accidentale\", e nessun provvedimento fu preso contro di lui. Il 28 maggio, Victoria DiGiorgio, madre di Frank, aggred\u00ec Favara con una mazza da baseball, mandandolo all'ospedale. Favara non sporse denuncia e pianific\u00f2 di andare via da Howard Beach. Ma successivamente, secondo l'FBI, il 28 luglio 1980, Favara fu rapito ed ucciso da membri della banda di Gotti, mentre lui e sua moglie erano fuori citt\u00e0; nel gennaio 2009 un collaboratore di giustizia rivel\u00f2 che Favara venne sciolto nell'acido mentre era stipato in un barile.\nProcesso e imprigionamento.\nGotti era da tempo sotto sorveglianza elettronica da parte dell'FBI; nonostante le microspie fossero in molti luoghi frequentati da Gotti, la polizia fatic\u00f2 a trovare un nastro incriminante del \"Teflon Don\"; una di queste nel 1990 registr\u00f2 su un nastro mentre discuteva il numero degli omicidi ed altre attivit\u00e0 criminali ad alta voce con i suoi soci. L'FBI inoltre immortal\u00f2 Gotti mentre denigrava il suo capomandamento e braccio destro, Sammy Gravano. L'11 dicembre 1990, agenti dell'FBI e detective di New York City fecero irruzione nel Ravenite Social Club ed arrestarono Gotti, Gravano, Frank Locascio e Thomas Gambino.\nGotti fu accusato di 13 omicidi (includendo Paul Castellano e Thomas Bilotti), cospirazione per commettere omicidio, usura, racket, ostacolo alla giustizia, gioco d'azzardo illegale, evasione fiscale.\nGotti fu portato nella corte distrettuale per il Distretto orientale di New York sotto il giudice Leo Glasser. Le prove che il procuratore federale mostr\u00f2 furono schiaccianti. Non solo aveva le registrazioni su nastro, ma anche diversi testimoni pronti a deporre contro Gotti. Philip Leonetti, un caporegime nella violenta famiglia criminale di Philadelphia, testimoni\u00f2 che Gotti si era vantato di aver dato l'ordine per l'uccisione di Castellano. Quindi Gravano, il caporegime di Gotti, acconsent\u00ec volontariamente a testimoniare contro il suo boss, stessa cosa fece il \"consigliere\" LoCascio con la promessa di entrare nel programma di protezione testimoni. Il 2 aprile 1992 dopo solo 13 ore di deliberazione, la giuria dichiar\u00f2 Gotti e LoCascio colpevoli di tutte e 13 le accuse. Il 23 giugno 1992 il giudice Glasser condann\u00f2 Gotti al carcere a vita senza la possibilit\u00e0 di libert\u00e0 condizionata. Fu mandato nel Penitenziario Statale a Marion (Illinois), dove era tenuto in cella per 23 ore al giorno. Dopo 4 giorni, suo padre mor\u00ec di attacco cardiaco. Dopo aver subito una aggressione in prigione, si dice che Gotti abbia offerto dollari alla Fratellanza ariana per uccidere Walter Johnson, un afroamericano che lo aveva brutalmente picchiato. Gotti era certo che la sua offerta sarebbe stata accettata, ma i secondini capirono che Johnson era in pericolo e lo spostarono in un luogo diverso, ed infine in un'altra prigione, da dove usc\u00ec poi sulla parola.\nMorte e funerale.\nGotti mor\u00ec di cancro alla gola nel pomeriggio del 10 giugno 2002, presso il Centro Medico Statunitense per i Prigionieri Federali a Springfield, Missouri, dove era stato trasferito dopo la diagnosi. Aveva la porzione inferiore della mandibola rimossa a causa del cancro, ed era alimentato attraverso un tubo. Il corpo di Gotti fu portato a New York su un jet privato. Fu vestito con un completo blu e messo in uno scrigno di bronzo per 2 notti di veglia al \"Papavero Funeral Home\". Limousine e auto piene di fiori sfilarono per le strade, mentre otto persone portarono la bara. La processione funebre pass\u00f2 davanti alla sua casa e al suo quartier generale, sulla via per il cimitero. La diocesi di Brooklyn annunci\u00f2 che la famiglia Gotti non avrebbe ricevuto una cerimonia di sepoltura cristiana, ma le sarebbe stata concessa una messa di requiem dopo la sepoltura. Gotti \u00e8 stato sepolto presso il Saint John's Cemetery di New York."}
{"id": "230840", "revid": "6435", "url": "https://it.wikipedia.org/wiki?curid=230840", "title": "WI-FI", "text": ""}
{"id": "230841", "revid": "287204", "url": "https://it.wikipedia.org/wiki?curid=230841", "title": "Federazione", "text": "La federazione (dal latino \"foedus\", 'patto, alleanza, unione') \u00e8 un ente costituito dall'associazione di pi\u00f9 enti per eseguire scopi comuni."}
{"id": "230847", "revid": "339392", "url": "https://it.wikipedia.org/wiki?curid=230847", "title": "Wendl\u00e4ndisch", "text": ""}
{"id": "230848", "revid": "486946", "url": "https://it.wikipedia.org/wiki?curid=230848", "title": "Nordm\u00e4rkisch", "text": ""}
{"id": "230849", "revid": "486946", "url": "https://it.wikipedia.org/wiki?curid=230849", "title": "Mittelm\u00e4rkisch", "text": ""}
{"id": "230854", "revid": "767487", "url": "https://it.wikipedia.org/wiki?curid=230854", "title": "August L\u00f6sch", "text": "Gli studi di economia internazionale lo portarono all'analisi economica spaziale. Durante gli anni '30 ha uno scambio di lettere con Schumpeter in America.\nBench\u00e9 ostile al regime nazista, decise di rimanere in Germania, ma il suo atteggiamento non gradito al regime gli procura problemi e difficolt\u00e0 anche materiali, coinvolgendo aspetti scientifici e politici nel confronto con l'altro economista spaziale tedesco Walter Christaller, aderente quest'ultimo alle teorie naziste.\nNel 1940 trova impiego presso l'istituto di economia nell'universit\u00e0 di Kiel che gli garantisce cos\u00ec un reddito. L'anno successivo viene nominato a capo di un gruppo di ricerca. Rifiuta per motivi politici la proposta di diventare docente.\nMuore di stenti pochi giorni dopo la resa della Germania nazista agli Alleati.\nLa \"\"August-L\u00f6sch-Gesellschaft zur F\u00f6rderung der Regionalwissenschaft\" per gli studi regionali e il premio \"August-L\u00f6sch-Preis\"\" sono a lui dedicati."}
{"id": "230855", "revid": "1120856", "url": "https://it.wikipedia.org/wiki?curid=230855", "title": "Rocciamelone", "text": "Il Rocciamelone (\"Rociamlon\" in piemontese, \"Rochemelon\" in francese) \u00e8 una montagna delle Alpi Graie della Catena Rocciamelone-Charbonnel, alta 3.538\u00a0m s.l.m., situata in Piemonte, al confine tra la Valle di Susa e la Valle di Vi\u00f9, sulla cui vetta convergono i territori comunali di Mompantero, Novalesa e Usseglio.\nEtimologia.\nL'origine del nome \u00e8 controversa. Secondo alcune fonti il nome deriva dal celtico \"Roc Maol\" dove \"Maol\" significa sommit\u00e0 in riferimento al fatto che la montagna appare come la pi\u00f9 alta del circondario. Un'altra fonte fa derivare il nome dal ligure \"Roc Mulun\" o \"Roc Mul\u00e9\" in relazione al termine \"molek\" che significa sacrificio (specialmente umano).\nIl nome venne poi latinizzato dai Romani diventando \"Mons Romuleus\", a sua volta cambiato in \"Monte Romuleo\" nell'XI secolo. Questo nome fece nascere tante leggende come quella legata ad un certo re Romolo che si diceva passasse l'estate sulle sue pendici e che vi avrebbe nascosto i suoi tesori.\nStoria.\nNel medioevo era considerato la pi\u00f9 alta cima delle Alpi. Questa convinzione, che oggi sappiamo errata, era supportata da diversi fattori: il monte infatti incombe su Susa con un balzo che supera i tremila metri; inoltre era ben visibile per la sua caratteristica forma conica dalla frequentatissima Via Francigena, che portava oltralpe attraverso il Moncenisio, palesandosi anche al viaggiatore pi\u00f9 distratto in un periodo in cui vaste zone alpine erano pressoch\u00e9 inesplorate.\nPrima ascensione e trittico.\nNel medioevo vi furono diversi tentativi di salita alla vetta, compreso uno da parte dei monaci dell'abbazia di Novalesa che - si legge negli annali dell'Abbazia - vengono respinti da vento e grandine. La prima salita documentata risale al 1\u00ba settembre 1358, probabilmente un primato nell'arco alpino. Il crociato astese Bonifacio Rotario, catturato dai Turchi, si affida alla Madonna, promettendo, qualora fosse tornato in patria, di dedicarle un simulacro sulla vetta della prima montagna che avesse visto tornato sul suolo natio. \nAssistito da alcuni portatori, raggiunse effettivamente la vetta portando con s\u00e9 come ex voto un pregevole trittico in bronzo inciso con il bulino, fatto realizzare a Bruges e dedicato appunto alla Madonna. Colloc\u00f2 l'opera in una grotta scavata nella roccia sulla cima della montagna. Questo storico evento aliment\u00f2 per secoli una importante devozione popolare verso la Madonna, e molti altri pellegrini si aggiunsero a Bonifacio Rotario.\nIl 5 agosto 1673 per\u00f2 un tale Giacomo Gagnor, soprannominato \"il matto di Novaretto\", fece un pellegrinaggio sul Rocciamelone e si port\u00f2 via il famoso trittico dalla vetta recapitandolo poco tempo dopo al castello di Rivoli, convinto di fare un piacere al Duca di Savoia Carlo Emanuele II affinch\u00e9 potesse ammirarlo con la sua corte senza doversi sobbarcare la faticosa ascesa. Successivamente la preziosa opera fu collocata all'interno della cattedrale di San Giusto a Susa ove si trova tuttora.\nDescrizione.\nOggi la vetta del Rocciamelone \u00e8 molto frequentata dagli escursionisti e dai pellegrini particolarmente avventurosi, in particolare in occasione della festa della Madonna della Neve che si svolge ogni anno il 5 agosto. \nLa sommit\u00e0 \u00e8 quasi \"affollata\": vi si trovano il santuario pi\u00f9 alto d'Europa, intitolato a \"Nostra Signora del Rocciamelone\" e una statua in bronzo, dedicata sempre alla Madonna, realizzata nel 1899 ed inaugurata il 28 agosto di quell'anno grazie ad una grandiosa sottoscrizione di 130.000 bambini di tutta Italia, ideata dal Vescovo di Susa Mons. Edoardo Giuseppe Rosaz. La statua, portata in vetta a spalle dagli alpini del battaglione \"Susa\" appartenenti al 4\u00ba Reggimento alpini (era stata preventivamente divisa in otto pezzi), \u00e8 alta 3 metri ed ha al suo interno una fitta armatura di rinforzo e sostegno in ferro dal peso complessivo di ben 800\u00a0kg.\nOltre a ci\u00f2 sono presenti un rifugio, detto \"Rifugio Santa Maria\", da 15 posti per le emergenze, e un busto realizzato da Cesare Biscarra che raffigura il re Vittorio Emanuele II, il quale aveva effettuato la salita al Rocciamelone nel 1838 quando era ancora solo principe di Sardegna. Sul versante ovest, a quota 3.200\u00a0m, \u00e8 presente un ghiacciaio nel quale, nel 1985, si \u00e8 formato un lago che \u00e8 andato via via ingrandendosi a causa delle estati calde che hanno determinato la fusione del ghiaccio.\nOgni anno a marzo i pastori e i malgari delle valli di Susa e limitrofe dedicano una grande cena alla Madonna del Rocciamelone, chiedendo la grazia per le mandrie che saliranno in alpeggio l'estate seguente, esibendo campane e campanacci dipinti.\nGeodesia.\nSulla cima della montagna si trova il vertice trigonometrico della rete primaria di inquadramento IGM95, con un centrino GPS fissato alla roccia nei pressi della statua della Madonna e denominato \"Rocciamelone\" (cod. 055903).\nAscesa alla vetta.\nVia normale.\nLa salita si effettua dal rifugio \"La Riposa\" (2050\u00a0m) dove si pu\u00f2 lasciare il mezzo meccanico. A vista si procede verso il rifugio C\u00e0 d'Asti (il primo in Italia, 2854\u00a0m) su ampi pendii erbosi. Dal rifugio si sale seguendo la segnaletica bianco-rossa su pietraie stabili se asciutte e con una serie di tornanti si arriva alla Crocetta di Ferro (3306\u00a0m). Inizia qui la parte dove bisogna prestare attenzione perch\u00e9 il percorso \u00e8 facile ma esposto; per questo motivo, il sentiero \u00e8 stato attrezzato con corde fisse fino al santuario e quindi alla vetta. In assenza di neve o ghiaccio, la salita non comporta alcuna difficolt\u00e0 tecnica; si svolge per\u00f2 in alta quota, quindi occorre essere protetti da un abbigliamento consono. La difficolt\u00e0 del percorso \u00e8 valutata E o EE a seconda delle relazioni.\nVia dalla valle di Vi\u00f9.\nAltra via di salita si effettua dalla valle di Vi\u00f9 partendo dal lago di Malciaussia. L'itinerario, alquanto lungo ed impegnativo, ha come punto di appoggio e di passaggio obbligato il rifugio Ernesto Tazzetti. Questa via passa anche sul ghiacciaio del Rocciamelone, ed ha alcuni tratti di facile arrampicata. La difficolt\u00e0 complessiva \u00e8 valutata diversamente da diversi autori: secondo quanto riportato sul sito del C.A.I. di Lanzo, \u00e8 un itinerario con difficolt\u00e0 escursionistica, valutato come EE; secondo quanto riportato su \"gulliver.it\" si tratta invece di un percorso con difficolt\u00e0 alpinistica, valutata F.\nSport.\nLa vetta del Rocciamelone costituisce l'arrivo della corsa denominata Red Bull K3, sponsorizzata dall'azienda austriaca Red Bull, prima gara di triplo chilometro verticale che ha la sua partenza da Susa, si snoda lungo i sentieri della montagna per la prima parte fino alla localit\u00e0 \"Trucco\" (1.670 m), nella seconda segue i prati e la pietraia fino al rifugio C\u00e0 d'Asti (2.854 m) ed infine, di nuovo, lungo il sentiero roccioso parzialmente attrezzato fino alla vetta. Si tratta di un tracciato molto particolare: infatti \u00e8 l'unico possibile in Europa che consente di superare un impressionante dislivello di 3.036 m in neanche 10\u00a0km di sviluppo orizzontale (9,7 km) senza dover attraversare ghiacciai o arrampicare.\nLa prima edizione si \u00e8 svolta il 2 agosto 2014. L'atleta piemontese Marco Moletto vi ha subito stabilito il nuovo record di ascesa della montagna a partire dalla centrale piazza Savoia di Susa (503 m) con il tempo di 2 h e 6 min, infrangendo il vecchio primato del 1988 di 2 h e 14 min che apparteneva a Daniele Ivol. Tale record \u00e8 stato ulteriormente migliorato nell'edizione successiva del 2015 dove lo scialpinista svizzero Remi Bonnet ha fermato il cronometro a sole 2 h 1 min e 57 s. L'edizione 2017 della corsa viene vinta dallo svizzero Martin Anthamatten, che infrange per la prima volta il muro delle due ore (1 h 58 min e 53 s) stabilendo cos\u00ec il nuovo primato di salita della montagna con partenza da Susa.\nTutela naturalistica.\nL'area del Rocciamelone costituisce un Sito di Importanza Comunitaria anche'esso denominato \"Rocciamelone\" e con codice \"IT1110039\"."}
{"id": "230858", "revid": "180559", "url": "https://it.wikipedia.org/wiki?curid=230858", "title": "Andrea Brigaglia", "text": "Biografia.\nNel 1919 si laure\u00f2 in matematica all'Universit\u00e0 di Palermo con una tesi in balistica, sotto la guida di Antonio Signorini. Insegn\u00f2, nei primi anni della sua carriera, a Marsala e Alcamo, passando poi al Liceo \u201dGaribaldi\u201c di Palermo fino al pensionamento.\nFigura di insegnante tra le pi\u00f9 autorevoli dell'istituto, lo contraddistinse sempre una dignitosa e seria compostezza, nonch\u00e9 la volont\u00e0 di non cedere ad inutili quanto vane ostentazioni. La sua attivit\u00e0 di insegnamento fu caratterizzata da una visione di completezza del sapere, integrando ed armonizzando la cultura scientifica con quella umanistica.\nSvolse parallelamente studi scientifici e ricerche in geometria algebrica, che condusse sotto la guida di Michele De Franchis e Giuseppe Marletta, di cui, del primo, fu pure assistente all'Universit\u00e0 di Palermo.\nSocio del Circolo Matematico di Palermo, ne fu a lungo segretario.\n\u00c8 il padre di Aldo Brigaglia, ordinario fuori ruolo di matematiche complementari presso l'Universit\u00e0 di Palermo, uno dei fondatori della Societ\u00e0 Italiana di Storia della Matematica, e nonno dell'omonimo Andrea Brigaglia, africanista e docente di studi islamici presso l'Universit\u00e0 di Citt\u00e0 del Capo (Sudafrica)."}
{"id": "230862", "revid": "6923", "url": "https://it.wikipedia.org/wiki?curid=230862", "title": "Reggatta de Blanc", "text": "Reggatta de Blanc \u00e8 il secondo album in studio del gruppo musicale britannico The Police, pubblicato il 5 ottobre 1979 dalla A&amp;M Records.\nNel 2012 \u00e8 stato inserito nella classifica di \"Rolling Stone\" dei 500 migliori album di tutti i tempi, alla posizione numero 372.\nIl disco.\nL'album \u00e8 stato registrato ai Surrey Sound Studios di Londra richiedendo quattro settimane di lavorazione, intervallate da diversi mesi. Contro il volere della A&amp;M Records, che intendeva mettere a disposizione della band uno studio pi\u00f9 grande e un produttore pi\u00f9 famoso, i Police decisero di ritornare ai Surrey Sound con il produttore Nigel Gray, lo stesso del primo disco \"Outlandos d'Amour\". La band decise di autofinanziare la lavorazione, coprendo il piccolo budget (tra le 6,000 e 9,000\u00a3) con i profitti ottenuti dall'album di debutto, in modo che la casa discografica non potesse esercitare alcun controllo sull'effettiva creazione della musica del gruppo.\nIn questo secondo album del trio inglese si pu\u00f2 notare il notevole perfezionamento del discorso musicale intrapreso col precedente \"Outlandos d'Amour\", in cui convivono elementi di punk rock, new wave e qualche pizzico di reggae. In particolare diventa pi\u00f9 evidente l'influenza del reggae giamaicano, a partire perfino dal titolo stesso. \"Reggatta de Blanc\" infatti potrebbe essere inteso come una sorta di storpiatura francese di \"reggae per i bianchi\". I singoli \"Message in a Bottle\" e \"Walking on the Moon\" regalarono alla band il primo posto della classifica britannica.\nPer la realizzazione dell'album, la band dichiar\u00f2 che non aveva alcun materiale da cui partire: infatti, fino a quel momento l'unica canzone scritta era \"Message in a Bottle\", tra l'altro gi\u00e0 suonata dal vivo; inoltre si pens\u00f2 addirittura di registrare nuovamente il primo singolo \"Fall Out\". Perci\u00f2 fu necessario recuperare canzoni fino a quel momento suonate solo dal vivo, come \"Landlord\" (lato B del singolo \"Message in a Bottle\") oppure vecchi riff inutilizzati, come l'intro di pianoforte di \"Does Everyone Stare\", composto da Copeland ai tempi del college. In particolare, Sting fu costretto anche a rimaneggiare brani gi\u00e0 scritti o composti nel periodo in cui militava nei Last Exit: a questo periodo risalgono parte del testo di \"Bring on the Night\", mentre \"The Bed's Too Big Without You\" era gi\u00e0 un'idea in fase embrionale.\nLa traccia strumentale \"Reggatta de Blanc\", una delle poche composizioni del gruppo accreditata a tutti e tre i membri, proviene dal lungo break strumentale suonato durante le performance dal vivo di \"Can't Stand Losing You\". Il brano ha permesso ai Police di vincere il loro primo Grammy per la miglior interpretazione rock strumentale.\n\"Reggatta de Blanc\" ha dato ispirazione al gruppo italiano Elio e le Storie Tese per il titolo dell'album \"Figgatta de Blanc\" del 2016."}
{"id": "230872", "revid": "6923", "url": "https://it.wikipedia.org/wiki?curid=230872", "title": "Bimota", "text": "La Bimota \u00e8 una casa motociclistica italiana con sede a Rimini.\nDopo alterne vicende societarie, dal 2013 l'azienda diviene di propriet\u00e0 elvetica, mantenendo la produzione in Italia. Nel 2019 Kawasaki Heavy Industries acquisisce il 49,9% della societ\u00e0.\nIl nome \u00e8 l'acronimo delle prime due lettere dei tre cognomi dei soci fondatori Bianchi, Morri e Tamburini.\nStoria e produzione stradale.\nLa Bimota nacque nel 1966 come azienda operante nel settore degli impianti di riscaldamento e condizionamento, ma negli anni successivi la forte passione motociclistica di Massimo Tamburini, che costru\u00ec nel 1971 la sua prima \"special\" sulla base di una \"MV Agusta 600 Turismo 4C 6\" comprata di seconda mano, indirizz\u00f2 la societ\u00e0 verso la produzione di componenti destinate a dare un'impronta pi\u00f9 sportiva alle caratteristiche di guida delle motociclette di serie e da corsa. La tappa successiva fu la produzione e la commercializzazione di modelli stradali a proprio nome, iniziata nel 1975 con la vendita di alcune repliche della \"special\" ideata da Tamburini su base Honda CB 750 Four nel 1973. Questo primo modello stradale Bimota \u00e8 la HB1, prodotta in sole 10 unit\u00e0. Pi\u00f9 precisamente si trattava di un kit (dotato di regolare certificato di omologazione) costituito da telaio, forcella, forcellone e altre componenti da applicare sulla moto nipponica.\nNei primi anni di vita dell'azienda, le moto Bimota erano offerte sia come kit sia come motociclette gi\u00e0 interamente assemblate. Soltanto all'inizio degli anni novanta verranno abbandonate le forniture in kit e la produzione si baser\u00e0 esclusivamente su moto complete. Fino al 1984 i modelli Bimota monteranno propulsori Honda, Kawasaki e Suzuki (HB2, HB3, KB1, KB2, KB3, SB2, SB2 80, SB3, SB4). Nel 1985 giunge la DB1, primo abbinamento con propulsore Ducati. A partire dalla met\u00e0 degli anni ottanta saranno abbandonate le motorizzazioni Honda e Kawasaki in favore di Ducati, Suzuki e Yamaha. Nascono le DB1 S, DB1 SR, SB5, YB4 EI (anche in variante SP), YB5, YB6 (anche nelle versioni Exup e Tuatara).\nBimota \u00e8 sempre stata un'azienda di nicchia, poich\u00e9 ha sempre puntato ad affiancare a motori di serie di affermati produttori europei e giapponesi, spesso sottoposti ad elaborazione, una parte ciclistica all'avanguardia con l'impiego di materiali particolarmente pregiati per le componenti. In funzione di questa ricercatezza tesa ad esaltare le qualit\u00e0 sportive, i modelli Bimota sono sempre stati prodotti in quantit\u00e0 limitate (in genere poche centinaia, ma a volte anche solo alcune decine) e con prezzi di listino sensibilmente pi\u00f9 elevati della concorrenza.\nLa guida della casa riminese ha subito nel corso degli anni importanti avvicendamenti, a seguito di divergenze tra i proprietari sulle scelte aziendali: infatti Valerio Bianchi avrebbe poi lasciato l'azienda da lui stesso co-fondata ancor prima dell'inizio dell'attivit\u00e0 motociclistica mentre, nel 1983, Federico Martini prese il posto di Massimo Tamburini, che se ne and\u00f2 alla Ducati in seguito a contrasti con Morri. Nel luglio 1984 Bimota fin\u00ec addirittura in amministrazione controllata in seguito all'inaspettato crollo delle vendite generato dalle aspettative dei clienti dopo la presentazione all'EICMA del 1983 del prototipo della rivoluzionaria Tesi: ai loro occhi sembr\u00f2 che gli altri modelli gi\u00e0 in produzione fossero tecnicamente obsoleti al confronto della futuristica Tesi, che per\u00f2 non era ancora pronta per il mercato, ma Martini progett\u00f2 nel 1985 la DB1, costruita intorno al motore della Ducati 750 F1, le cui vendite risollevarono le sorti dell'azienda, che usc\u00ec dall'amministrazione controllata entro i 24 mesi concessi dalla legge. Lo stesso progettista introdusse il successivo utilizzo di telai in alluminio scatolato (sua anche la YB4 R vincitrice del Mondiale TT F1 con Virginio Ferrari) e l'iniezione elettronica sui motori 750\u00a0cm\u00b3, sia in gara sia nella produzione di serie. A Federico Martini successe Pierluigi Marconi sul finire degli anni ottanta. Nel 1993 Giuseppe Morri, ultimo rimasto tra i fondatori, lasci\u00f2 l'azienda.\nIl decennio conclusivo del secondo millennio vede nella sua prima parte l'utilizzo dei motori Ducati per DB2, DB2 SR, DB2 EF, DB3 Mantra (primo modello \"naked\" della casa riminese, dalla vocazione vagamente turistica). I quattro cilindri Yamaha danno origine a YB8 (pure nelle varianti Furano ed E), YB9 Bellaria, YB9 SR, YB Dieci (anche biposto). Nel 1994 ritorna l'abbinamento ai propulsori Suzuki con le SB6 e SB7. L'anno successivo si adopera per la prima volta un motore BMW e nasce la Supermono (in seguito disponibile anche in configurazione biposto). Poi giungeranno le SB6 R, YB9 SRi, YB11 (anche in edizione speciale), SB8 R (con telaio in alluminio e carbonio e di cui sar\u00e0 realizzata anche la variante Special disponibile solo su specifico ordine) e DB4, quest'ultima dapprima con alimentazione a carburatori e poi ad iniezione elettronica.\nUn discorso a parte merita il modello Tesi. Frutto di lunghe sperimentazioni, esso deve il suo nome alla tesi di laurea presentata dall'ingegner Pier Luigi Marconi (successivamente assunto in Bimota) che proponeva una motocicletta dalla sospensione anteriore anticonvenzionale: al posto della classica forcella telescopica era presente un forcellone a due bracci che prevedeva un azionamento indiretto dello sterzo. I vantaggi in termini di stabilit\u00e0 in frenata e bassa collocazione del baricentro erano lampanti. Parallelamente a una serie di prototipi da competizione culminati con la \"Tesi V-due\" del 1993 (il cui motore avrebbe poi spinto la \"500 V-due\" con telaio convenzionale) il progetto viene industrializzato e la prima versione commercializzata della Tesi \u00e8 la 1D del 1990 dotata di motore Ducati a quattro valvole per cilindro e cubatura di 851 cm\u00b3. Nel 1991 la cilindrata sar\u00e0 elevata a 904\u00a0cm\u00b3 mentre l'anno successivo sar\u00e0 presentata la Tesi 1D SR. Il 1993 \u00e8 l'appuntamento per la Tesi con una veste completamente ridisegnata: \u00e8 la Tesi 1D ES che concluder\u00e0 la sua vita commerciale nella versione EF (Edizione Finale).\nAltra Bimota altamente innovativa e simbolicamente importante \u00e8 la 500-V due; si tratta infatti dell'unica moto con motore progettato internamente al reparto di ricerca e sviluppo aziendale. Il propulsore era un bicilindrico a V di 90\u00b0 a 2 tempi di 500\u00a0cm\u00b3 di cilindrata con alimentazione ad iniezione elettronica diretta nella camera di combustione (la prima per un motore a due tempi). La difficolt\u00e0 di messa a punto dell'alimentazione ad iniezione convinse la Casa a commercializzare successivamente una variante allestita a carburatori (500V due Evoluzione). Fu prodotta in 200 esemplari (150 la prima serie e 50 la Evoluzione)\nSuccessivamente tutte la 500V-due non vendute sono state acquistate da una societ\u00e0 di Meda.\nAlla fine degli anni novanta arriva il declino, dovuto a problemi finanziari, culminato con il fallimento dell'azienda Bimota originale nel 2001.\nLa rinascita dopo il fallimento.\nNel 2003 il nuovo proprietario, il milanese Roberto Comini, riavvia l'attivit\u00e0 effettuando investimenti. La prima moto del nuovo corso inizia con i pochissimi esemplari della SB8K disponibili in magazzino, allestita nelle versioni Gobert (celebrativa per la vittoria di Anthony Gobert in una manche del Mondiale Superbike in Australia) e l'altra dedicata alla pista di Santamonica. Le differenze riguardavano principalmente la dotazione dei cerchi e l'avantreno; Dopo la SB8K e la SB8K Santamonica che differivano per la dotazione dei cerchi e della forcella, viene presentata la DB5 con motore Ducati. La sportiva, disegnata da Sergio Robbiano, sar\u00e0 insignita nel 2004 del \u201cMotorcycle Design Award\u201d, premio rilasciato dalla \u201cMotorcycle Design Association\u201d.. Fra i vezzi stilistici della DB5 vanno considerati il forcellone con struttura a traliccio e la carenatura che, pur essendo integrale, lascia in vista il propulsore bicilindrico. Venne prodotta in due serie: una motorizzata con il motore Ducati 1000 e l'altra con il 1100. Inoltre furono prodotte nove versioni: DB5 Monoposto (140 esemplari), DB5 C (65 esemplari), DB5 R (12 esemplari), DB5 S Biposto (17 esemplari), DB5 C (12 esemplari), DB5 R (45 esemplari), DB5 Borsalino (1 esemplare), DB5 S Biposto (46 esemplari) e DB5 EVO (10 esemplari). Nello stesso anno viene presentata, con motore Ducati 1000, la Tesi 2D in appena 25 esemplari, un'elaborazione della Tesi 1D che per\u00f2 non viene sviluppata da Bimota ma dalla Vyrus (Azienda motociclistica artigianale di Coriano). \nNel 2005 il Salone di Milano \u00e8 la vetrina per la presentazione della naked \"DB6 Delirio\", ricavata sulla base della DB5 e anch'essa opera di Robbiano che viene prodotta in due serie, una con motore 1000 e una con motore 1100 derivato dalla Ducati. Come la DB5, viene declinata in diverse versioni tra cui DB6 Borsalino, DB6 EVO, DB6 R e DB6 5 EVO. Nel 2007 viene presentata la \"Tesi 3D\", terza generazione della Tesi nata dal tecnico Acquaviva ed elaborata partendo dal progetto Tesi 1D di Marconi. Le principali novit\u00e0 riguardavano il forcellone anteriore e quello posteriore che erano a traliccio di tubi di acciaio. Fu costruita in due versioni: La Tesi 3D in 123 esemplari e la Tesi 3D Evo in 32 esemplari. Furono poi allestiti ulteriori 39 esemplari in serie limitata con targhetta oro e verniciatura speciale. Nel 2008, al Salone di Milano, Bimota presenta la \"DB7\", disegnata da Enrico Borghesan, moto che presenta diverse innovazioni tecniche come il sistema della sospensione posteriore infulcrato sul motore (soluzione impiegata in MotoGP) e il telaietto posteriore interamente in fibra di carbonio autoportante, come il telaietto anteriore. Il telaio \u00e8 una struttura mista: traliccio in tubi a sezione ovale e piastre in alluminio ricavate dal pieno. La DB7 vanta una dotazione ciclistica di prim'ordine, mentre la motorizzazione \u00e8 affidata all'unit\u00e0 Ducati da 1099\u00a0cm\u00b3 che equipaggia la 1098. Fu prodotta in due versioni: una base realizzata in 271 esemplari e l'altra definita \"Oro Nero\" con carrozzeria in carbonio in soli 25 esemplari. Nel 2010 viene prodotta la DB8, sulla base della DB7 con cui condivideva la ciclistica ma differiva per il motore (1198 da ben 170 cv) e offerta anche in versione biposto. Fu costruita in diverse versioni: la base in 33 esemplari, una chiamata Oro Nero con carrozzeria in carbonio in 10 esemplari e una versione SP in 70 esemplari.\nSempre nel 2010 viene presentato il modello \"HB4\", con motore Honda, per il Campionato Moto2 per le stagioni 2010 e 2011 con il pilota Willairot. Il miglior risultato sar\u00e0 un quarto posto.\nAl salone di Eicma 2011 vengono presentate la Bimota \"DB9 Brivido\" e la \"DB9 Brivido S\" una nuda con sospensioni Marzocchi a steli rovesciati da 43 mm e freni Brembo: doppio disco da 320 mm all\u2019 anteriore e disco da 220 mm con pinza a due pistoncini al posteriore. Il motore \u00e8 un bicilindrico a L, 4 tempi desmodromico da 1198 cc che eroga una potenza massima di 162 cavalli a quota 9500 giri di cui saranno realizzati 47 esemplari, di cui 11 della Brivido S; e la motard \"DB10 B.MOTARD,\" la prima motard della storia Bimota con motore Ducati da 1078 cc e 95 cv. Fu realizzata in 33 esemplari.\nNel 2012, al salone di Milano, vengono presentati diversi modelli tra cui la \"BD11\" (prodotta poi in 8 esemplari) col motore della Ducati Diavel; la \"DB11 VLX\" con compressore volumetrico che portava la potenza a ben 191 CV a 9750 giri. (Fu la prima moto al mondo ad adottare questa caratteristica) ma che non vedr\u00e0 mai la produzione; la \"DBX\", su base DB10 e prima fuoristrada della storia di Bimota, con motore Ducati da 1078 cc; la singolare versione \"Tesi 3D Naked\", che si differenzia dalla Tesi per l'adozione di un manubrio tubolare rialzato e per la sella biposto; la \"DB12 B. TOURIST\" (la prima Bimota turistica) spinta dal noto bicilindrico desmodromico Ducati da 1198 cc che per\u00f2 non fu mai prodotta. Venne presentata anche la \"BB2,\" con motore BMW 4 cilindri e con una potenza di 193 cv che non entr\u00f2 mai in produzione e due anni pi\u00f9 tardi venne presentata la \"BB3\", l'ultima Bimota con motore BMW, che corse nel campionato Mondiale Superbike con i piloti Badovini e Iddon e il Tourist Trophy (Fu commercializzata anche la versione \"BB3 TTROFEO\" con grafiche celebrative). Fu prodotta in 26 esemplari.\nIl 30 agosto 2013 Bimota S.p.A. \u00e8 stata ceduta agli imprenditori svizzeri Marco Chiancianesi e Daniele Longoni e la sede legale \u00e8 stata spostata a Lugano, lasciando a Rimini la sede amministrativa e quella produttiva.\nAl salone di Milano del 2014 vengono presentate la Bimota \"Tesi 3D Race Caf\u00e8\", ispirata alle moto cafe-racer ma reinterpretato in chiave post-moderna col faro anteriore tondo con LED, col serbatoio rastremato e la sella monoposto corta, che lascia in bella vista la ruota posteriore dove sono sistemate anche luci e targa. Il motore \u00e8 il bicilindrico Ducati Desmodue raffreddato ad aria; e la \"Impeto 1198:\" Una hyper naked contraddistinta da un look spigoloso e tecnologico. Il telaio in tubi quadri di carbonio e piastre d'alluminio abbraccia il Testastretta 11\u00b0 a doppia accensione che equipaggia la Ducati Diavel. Entrambe le moto rimasero solo prototipi.\nNel Settembre del 2019 voci credibili parlano di una acquisizione della Bimota da parte di Kawasaki Heavy Industries, la conferma arriva ad EICMA 2019, quando nello stand Kawasaki viene presentata la Bimota-Kawasaki \"Tesi H2\", basata sul motore sovralimentato della Kawasaki H2, su cui \u00e8 stato costruito un telaio con forcellone oscillante anteriore, tipo \"Tesi\". Viene anche chiarito che le quote societarie sono ripartite al 49,9% per Kawasaki ed al 50,1% per Chiancianesi e Longoni, che restano gli azionisti di maggioranza dell'azienda.\nNel 2020 inizia la produzione della Tesi H2, una supersportiva caratterizzata dal forcellone anteriore in pieno stile \"Tesi\". Monta un motore Kawasaki, 4 tempi, 4 cilindri, da 998 cc che sprigiona una potenza di ben 231 cv a 11.500 giri.\nA febbraio 2021 viene presentata la \"Tesi H2 Carbon\", in edizione limitata da 250 esemplari in vendita solo in Europa.\nAl salone di Milano del 2021, vengono presentati due nuovi modelli: la KB4 e la KB4 RC (Race Caf\u00e8) che montano entrambi il motore Kawasaki quattro cilindri in linea da 1.043 cc da 142 cavalli a 10.000 giri al minuto, raffreddato attraverso un radiatore monoblocco ad alta pressione posizionato tra la sella e la ruota posteriore.\nLa produzione.\nIl nome dei modelli.\nAd eccezione di pochi casi, la denominazione dei modelli Bimota ha sempre seguito lo schema costituito da due lettere ed un numero:\nCasi particolari:\nL'attivit\u00e0 agonistica.\nMotomondiale.\nClasse 250.\nBimota esordisce in questa categoria nel 1976, dopo aver gi\u00e0 disputato un paio di stagioni nella 350. Viene messa in pista una motocicletta motorizzata Morbidelli che ottiene un secondo posto al Gran Premio del Belgio con Paolo Pileri. Nel 1977 i piloti italiani Franco Uncini e Walter Villa iniziano la stagione con un telaio Bimota abbinato al motore Harley-Davidson ottenendo qualche vittoria prima di passare ai telai Bakker con cui concludono la stagione rispettivamente al secondo e terzo posto in classifica. Torna in questa categoria nel 1980 quando il pilota francese Thierry Espi\u00e9 chiude quarto in classifica mondiale con tre piazzamenti a podio. Nel 1981 conquista qualche altro podio con Patrick Fernandez. Nel 1982 vengono messe in pista motociclette motorizzate Yamaha e Bartol ottenendo qualche punto iridato.\nClasse 350.\nL'esordio nel mondiale per prototipi avviene nella stagione 1974 nella Classe 350 con una motocicletta motorizzata Yamaha. Ottiene i primi punti iridati in occasione del Gran Premio delle Nazioni con il settimo posto del pilota italiano Giuseppe Elementi. Nella satgione successiva ottiene la prima vittoria, Otello Buscherini taglia per primo il traguardo nel Gran Premio della Cecoslovacchia.\nNel 1979 il pilota francese Michel Rougerie ottiene un paio di piazzamenti a punti chiudendo 17\u00ba in classifica. La partecipazione alle competizioni viene premiata nel 1980 quando il sudafricano Jon Ekerold, in sella alla YB3 vince il Campionato del Mondo ottenendo tre vittorie nei singoli Gran Premi. In questo contesto Bimota ottiene anche il titolo costruttori di categoria e piazza altri tre piloti nelle prime dieci posizioni: i francesi \u00c9ric Saul e Patrick Fernandez nonch\u00e9 l'italiano Massimo Matteoni, che ottengono diversi piazzamenti a podio in stagione.\nNel 1981 pur non vincendo nuovamente il titolo, la casa Riminese ottiene altre tre vittorie nei singoli Gran Premi con diversi piloti a punti e nelle posizioni alte della classifica. Nel 1982, ultima stagione di questa categoria, vengono messe in pista motociclette motorizzate Yamaha e Bartol ottenendo qualche piazzamento a podio.\nThunderbike Trophy.\nNelle stagioni 1995 e 1996 si disputa, in concomitanza con le gare in territorio europeo del motomondiale la Thunderbike Trophy, categoria riservata a motociclette da 600\u00a0cm\u00b3 con motori a quattro tempi con quattro cilindri. Bimota, unica casa costruttrice non giapponese, partecipa ad entrambe le edizioni ottenendo i risultati migliori con Mario Innamorati a partire dal Gran Premio di Germania del secondo anno.\nMoto2.\nAl termine della stagione 2009, nell'ottica della riduzione delle emissioni inquinati e per creare una classe propedeutica alla MotoGP, l'organizzatore sceglie di optare per un cambio radicale. La nuova classe di mezzo prevede infatti, oltre al regime di monogomma, l'utilizzo di un motore unico per tutte le case costruttrici: il quattro cilindri in linea a quattro tempi derivato da quello di serie della Honda CBR600RR. Bimota assembla una motocicletta per partecipare a questa nuova classe: la HB4 che viene affidata a tre differenti squadre. Il pilota thailandese Ratthapark Wilairot in forza al team Thai Honda PTT SAG, ottiene le migliori prestazioni collezionando trenta punti e sfiorando il podio nel Gran Premio d'Olanda. Non vengono schierate moto per la stagione 2011. L'ultima apparizione in Moto2 risale alla stagione 2012, con il team SAG, senza ottenere punti.\nParallelamente al Motomondiale, la HB4 viene schierata nelle due edizioni del Campionato Italiano Velocit\u00e0 in cui si \u00e8 disputata la classe Moto2: il 2011 e il 2012. Nella seconda stagione, con il pilota danese Robbin Harms, conquista una vittoria a Imola ed il titolo costruttori.\nSuperbike.\n1988-1991 e la YB4.\nIl 1988 sancisce la nascita del mondiale Superbike e La Bimota, reduce dalla conquista del Campionato mondiale Formula TT 1987 con Virginio Ferrari e la YB4 R (a spese del pluricampione Joey Dunlop e della Honda), partecipa al nuovo campionato con la una versione evoluta della moto iridata, la YB4 E.I.. Vince la prima gara della storia del mondiale delle moto derivate dalla serie a Donington Park con Davide Tardozzi che rimane in corsa per il titolo fino al termine della stagione. Durante l'anno conquista altri sei Gran Premi per un totale di sette andando a sfiorare anche la conquista del titolo costruttori. Nel 1989 la casa riminese \u00e8 quarta tra i costruttori ed ottiene tre vittorie nei singoli Gran Premi con l'italiano Giancarlo Falappa. Nel 1990 le YB4 vengono schierate solo in alcune gare racimolando quattro punti. Il 1991 vede ancora Bimota a mezzo servizio e con qualche punto conquistato prima del temporaneo ritiro.\n1997-1999 mondiale Supersport.\nNel 1997 si disputa la prima edizione della Supersport World Series, categoria propedeutica al mondiale Superbike e disputatasi in concomitanza con lo stesso. Bimota mette a disposizione le sue motociclette a diversi piloti chiudendo al sesto posto tra i costruttori e ottenendo come miglior risultato il sesto posto al Gran Premio di Hockenheim con Roberto Panichi. Nel 1998 e nel 1999 replica il sesto posto ottenendo piazzamenti di minor rilievo.\n2000 e la SB8R.\nChiusasi la parentesi nel mondiale Supersport, Bimota torna in Superbike nel 2000 mettendo in pista una motocicletta a motore Suzuki: la SB8 K affidata al team italiano MVR Bimota Exp. con il pilota australiano Anthony Gobert. Il team disputa solo dieci gare relegando Bimota all'ultimo posto tra i costruttori ma, in occasione del Gran Premio d'Australia conquista una vittoria prestigiosa rifilando quasi mezzo minuto al pi\u00f9 prossimo degli inseguitori.\n2014 e la BB3.\nPer la stagione 2014 Bimota fa il suo ritorno in Superbike mettendo in pista la BB3 motorizzata col quattro cilindri BMW, gi\u00e0 in uso sulle moto ufficiali della casa tedesca nello stesso campionato, portando cos\u00ec a quattro il numero delle motociclette italiane partecipanti visto il contemporaneo impegno di Ducati, Aprilia e MV Agusta. Bimota si avvale della collaborazione del Team Alstare che schiera il confermato Ayrton Badovini e l'inglese Christian Iddon proveniente dalla Supersport. Sfortunatamente la casa motociclistica Italiana non riesce a produrre entro il tempo limite concesso dall'organizzatore il numero di motociclette di serie sufficienti per poter prendere punti nel mondiale. Per questo motivo pur avendo preso parte a otto gran premi, per un totale di sedici gare, i risultati non vengono omologati. Questo nonostante la bont\u00e0 del mezzo, che permetteva ad entrambi i piloti di passare quasi sempre sotto la bandiera a scacchi nei primi quindici posti.\nAltre competizioni.\nNel 1987 l'italiano Virginio Ferrari vince il Campionato del Mondo TT F1 pilotando la YB4 R.\nLa 725\u00a0cm\u00b3 Supermono, prototipo della \"Supermono\" con motore derivato BMW e reso competitivo dal Bimota Experience Department, condotta da Gianluca Galasso contende alla Ducati \"batacchio\" pilotata da Pierfrancesco Chili la vittoria nella gara del Campionato Europeo di categoria al Mugello. nel Settembre 1994.\nCon il rilancio dell'azienda, parecchie sono le Bimota impegnate in gara nei trofei nazionali ed internazionali da piloti privati: Tesi 3D, DB5, DB6 ed anche DB7. Una DB7 in configurazione standard ha partecipato alla gara del Mugello del Desmo Challenge 2008 con Danilo Marrancone, centrando un importante risultato: la vittoria all'esordio. Nel 2015 partecipa, con la BB3, alle quattro principali competizioni su strada: Tourist Trophy, North West 200, Ulster GP, Macao GP."}
{"id": "230902", "revid": "92723", "url": "https://it.wikipedia.org/wiki?curid=230902", "title": "Santa Maria in Legarano", "text": "Santa Maria in Legarano \u00e8 una frazione del comune di Casperia in provincia di Rieti. A circa 1\u00a0km dalla frazione \u00e8 situata l'antica chiesa di Santa Maria, alla quale era annesso un monastero dei seguaci del \"beato Colombano\", oggi propriet\u00e0 privata.\nCostruita su resti visibili (pavimenti musivi, fondamenta, sculture e mura di costruzione visibilissime) di una villa romana, Santa Maria in Legarano, eretta in una rettoria, per coadiuvare l'arciprete nella cura delle anime e udire le confessioni fu, in ogni tempo, oggetto di molta venerazione nei popoli circonvicini per una miracolosa Immagine di Maria Vergine.\nAspetto e vicende.\nAlla sinistra dell'ingresso, di propriet\u00e0 privata, vi \u00e8 un vasto salone dove si trova il grande dipinto del \u201c\"Giudizio universale\"\u201d dei fratelli Torresani veronesi (1561), autori fra l'altro di un dipinto simile a Rieti nell'oratorio di San Pietro martire.\nLa chiesa presenta l'altare maggiore del XV secolo. Su di esso vi \u00e8 un trittico in un'apposita nicchia: nella parte centrale di essa sta la statua in legno policromo di Santa Maria Leva Pene, opera firmata da Carlo dall'Aquila, dell'anno 1489.\nDue santi dipinti su tavola, rappresentanti San Sebastiano e San Giovanni Battista, occupano gli sportelli laterali del trittico: autore delle tavole \u00e8 Antoniazzo Romano. \u00c8 considerata opera di maniera. Il dipinto di San Sebastiano \u00e8 interessante dal punto di vista anatomico ed del colore.\nSull'altare, il ciborio della fine del Quattrocento, ha nella porticina la figura ad alto rilievo di San Giovanni Battista.\nNella cappella sinistra due grosse statue in terracotta rappresentano la Vergine in ginocchio e San Giuseppe: dovevano far parte di un \u201cMistero\u201d.\nLe statue sono policrome ed assai interessanti: pi\u00f9 bella la figura della Vergine dalla dolce espressione, di larga fattura e dalle mani accuratamente modellate.\nSi ritiene che le due statue fossero parti \u201cdel bellissimo e devoto\u201d presepio, descritto dalle visite pastorali dei cardinali Paleotti e Corsini.\nLa chiesa possedeva una bellissima transenna in legno: fu asportata e tenuta in consegna dal Ministero della Educazione Nazionale.\nNell'anno 1686 la chiesa fu restaurata per interessamento del cardinale vescovo di Sabina, Carlo Pio di Savoia. Un'epigrafe, sul pavimento della chiesa, dinanzi all'altare maggiore, ricorda il sacerdote professore di Teologia fra Giovanni Battista De Filippis di Monterotondo Sabino."}
{"id": "230910", "revid": "339392", "url": "https://it.wikipedia.org/wiki?curid=230910", "title": "Cisco Calcio Roma", "text": ""}
{"id": "230911", "revid": "26630", "url": "https://it.wikipedia.org/wiki?curid=230911", "title": "Piroclasto", "text": "Il termine piroclasto identifica ogni tipo di clasto o granulo prodotto dalla frammentazione di rocce o di lava non consolidata durante l'attivit\u00e0 esplosiva di un vulcano.\nIn senso ampio il termine pu\u00f2 essere applicato ai frammenti costituenti i depositi per caduta gravitativa, per flusso piroclastico e per onda basale (\"surge\"), come pure i lahar, le brecce di intrusione (ad es. nelle kimberliti) e di estrusione (ad es. alla base di duomi di lava) e i diatremi. \nL'accumulo di qualunque origine dei piroclasti sciolti o non consolidati prende il nome generico di tefra. Se invece l'accumulo \u00e8 consolidato si definisce \"roccia piroclastica\". I termini \"piroclastite\" e \"deposito piroclastico\" comprendono sia gli accumuli consolidati che quelli non consolidati.\nEtimologia.\nLa parola \"piroclasto\" deriva dal greco, pyr (fuoco) e klast\u00f3[s], (spezzato), cio\u00e8 spezzato dal fuoco.\nCaratteristiche dei piroclasti.\ni piroclasti possono essere singoli cristalli o frammenti di cristalli, di vetro o di roccia. La loro forma non deve essere alterata da processi di rideposizione successiva. Se i piroclasti sono stati alterati, allora prendono il nome di \"piroclasti rielaborati\" o \"epiclasti\" se la loro origine piroclastica \u00e8 incerta.\nI piroclasti vengono ulteriormente distinti sulla base delle loro dimensioni:"}
{"id": "230912", "revid": "1748167", "url": "https://it.wikipedia.org/wiki?curid=230912", "title": "Alessandro Solbiati", "text": "Biografia.\nHa compiuto gli studi presso il conservatorio \"G. Verdi\" di Milano dove si \u00e8 diplomato in pianoforte e in composizione; si \u00e8 in seguito perfezionato presso l'Accademia Chigiana di Siena sotto la guida di Franco Donatoni. Ha vinto numerosi premi in concorsi nazionali e internazionali, e ricevuto commissioni da istituzioni quali il \"Teatro alla Scala\" di Milano, la \"RAI\", il \"Teatro Comunale di Bologna\", \"Radio France\", il \"Mozarteum\" di Salisburgo, la \"Fondazione Gubelkian\" di Lisbona, il \"South Bank Center\" di Londra, etc. \nSue musiche sono state eseguite in rilevanti festival italiani ed esteri (Australia, Austria, Croazia, Francia, Germania, Giappone, Grecia, Regno Unito, Paesi Bassi, Portogallo, Russia, Spagna, Stati Uniti d'America, Svezia, Svizzera, etc.), oltre che registrate e trasmesse da diverse emittenti radiofoniche in Europa e America. Le sue opere sono edite dalle \"Edizioni Suvini Zerboni\" (Milano).\n\u00c8 docente di Composizione presso il Conservatorio \"G. Verdi\" di Milano. In precedenza ha insegnato al conservatorio \"G.B. Martini\" di Bologna. Ha inoltre tenuto corsi di perfezionamento a Parigi (\"Conservatoire National Superieur de Musique\"), Avignone (\"Centre Acanthes\"), San Marino e Milano (\"Scuola Civica\").\nCollegamenti esterni.\nhttp://www.esz.it/it/cataloghi/musica-contemporanea/315-solbiati-alessandro"}
{"id": "230921", "revid": "1429175", "url": "https://it.wikipedia.org/wiki?curid=230921", "title": "John Venn", "text": "\u00c8 noto per i suoi contributi nel campo della logica, della teoria della probabilit\u00e0 e per l'ideazione di un particolare diagramma, il diagramma di Eulero-Venn, utilizzato per la rappresentazione grafica di elementi di insiemi e delle loro reciproche relazioni.\nBiografia.\nFiglio primogenito di un pastore anglicano, Henry Venn, rimase orfano della madre, Martha Sykes Venn, a soli tre anni. Ricevette un'istruzione da insegnanti privati per poi essere ammesso al Gonville and Caius College dell'Universit\u00e0 di Cambridge dove si laure\u00f2 in matematica. Divenne sacerdote nel 1859 spintovi dalle tradizioni familiari, abbandonando tuttavia la carriera ecclesiastica ventiquattro anni dopo, ritenendo la religione anglicana troppo distante dalle sue convinzioni. Insegn\u00f2 logica e filosofia della scienza presso lo stesso college che aveva frequentato come studente, per poi concludere il percorso di insegnamento come preside dell'istituto, dal 1903 fino alla morte, nel 1923. Nel 1867 spos\u00f2 Susanna Carnegie Edmonstone da cui ebbe un figlio, John Archibald Venn.\nPer quanto riguarda la logica deduttiva Venn approfond\u00ec i procedimenti logici introdotti da George Boole. Egli, inoltre, riteneva che la logica simbolica (termine da lui stesso coniato) non fosse in contrasto con il ragionamento tipico del senso comune."}
{"id": "230923", "revid": "767487", "url": "https://it.wikipedia.org/wiki?curid=230923", "title": "Big Star", "text": "I Big Star sono un gruppo statunitense indicato come progenitore del power pop.\nLa loro musica univa le armonie vocali dei Beatles e dei Beach Boys con le melodie e gli arpeggi di chitarra dei Byrds, il tutto filtrato attraverso un'energia rock che, solo a posteriori, i critici e gli storici definiranno come power pop.\nStoria del gruppo.\nLa formazione nasce a Memphis, nel 1971, da un'idea di Alex Chilton (1950\u20132010), gi\u00e0 voce nei Box Tops, e Chris Bell (1951 - 1978).\nEsordiscono nel 1972 con \"#1 Record\", disco pubblicato dall'etichetta soul Stax.\nL'ingombrante personalit\u00e0 creativa dei due leader porta Bell a lasciare la band nel 1973, subito prima di registrare il secondo disco, \"Radio City\" (1974) che, fondandosi sulla scrittura del solo Chilton, denota molte pi\u00f9 influenze soul e r'n'b.\nLo scarso successo di pubblico crea un'inevitabile crisi che porta la band - ovvero, Chilton, il bassista Andy Hummell e il batterista Jody Stephens - allo scioglimento. Era il 1975 ed era appena stato registrato un disco che vedr\u00e0 la luce solo tre anni pi\u00f9 tardi, per onorare la prematura scomparsa di Chris Bell, morto nel 1978 in un incidente d'auto. Il disco sar\u00e0 \"Third/Sister Lovers\" e chiude la prima fase della carriera dei Big Star.\nDalla fine degli anni settanta in poi, i Big Star diventano quello che si definisce un \"gruppo di culto\". Moltissime formazioni citano Chilton e Bell tra le influenze della loro musica (ricordiamo i R.E.M., i Replacements, i Posies, i Teenage Fanclub, i Jesus and Mary Chain dei primi due dischi) e l'attenzione degli appassionati verso quei tre dischi dimenticati diventa spinta per un vero e proprio passaparola che fa conoscere, n un circuito pur sempre circoscritto, le canzoni del gruppo.\nLa band decide quindi di tornare sulle scene nel 1993. Chilton e Stephens decidono di suonare dal vivo accompagnati da Jon Auer e Ken Stringfellow dei Posies. I risultati di questa riunione si possono sentire nel live \"\". Ma per aspettare un nuovo disco di canzoni devono passare altri dodici anni. Tanti ne distano tra il sopracitato disco e il nuovo \"In Space\". Pubblicato nel 2005 per la Rykodisc con la stessa formazione del 1993. Il 15 settembre 2009 esce la prima raccolta del gruppo \"Keep an Eye on the Sky\", box set di quattro dischi pubblicato dalla Rhino Records."}
{"id": "230925", "revid": "21079", "url": "https://it.wikipedia.org/wiki?curid=230925", "title": "Assiomi di Euclide", "text": ""}
{"id": "230927", "revid": "1728", "url": "https://it.wikipedia.org/wiki?curid=230927", "title": "Tiberio Sempronio Gracco", "text": ""}
{"id": "230930", "revid": "78273", "url": "https://it.wikipedia.org/wiki?curid=230930", "title": "Fabio Massimo", "text": ""}
{"id": "230931", "revid": "682118", "url": "https://it.wikipedia.org/wiki?curid=230931", "title": "Processo educativo", "text": "Il processo educativo \u00e8 l'insieme delle azioni volontarie (compiute in maniera razionale e pi\u00f9 o meno pianificate mediante un progetto educativo) o riflesse (che dipendono dalla risposta, sempre biunivoca, degli attori dell'atto educativo) e delle modificazioni correlate che compongono l'azione educativa, effettuate da esperti per consentire a ciascun individuo il conseguimento del suo pieno sviluppo psicofisico.\nIl processo educativo dovrebbe permettere al soggetto di migliorare i propri livelli di partenza dei vari campi della personalit\u00e0 (motoria, sociale, cognitiva ed affettiva).\nLa base di partenza per ogni processo educativo \u00e8 la maturazione del soggetto, che avviene secondo fasi ben definite e consente al soggetto stesso di acquisire gli apprendimenti che permettano il suo sviluppo."}
{"id": "230933", "revid": "18397", "url": "https://it.wikipedia.org/wiki?curid=230933", "title": "Reggatta De Blanc", "text": ""}
{"id": "230936", "revid": "899609", "url": "https://it.wikipedia.org/wiki?curid=230936", "title": "Morini (popolo)", "text": "I Morini furono una trib\u00f9 celtica al tempo dell'Impero Romano.\nPoco si conosce sulla lingua parlata da questa trib\u00f9 ma una delle loro citt\u00e0, Boulogne-sur-Mer, fu indicata prima dallo storico bizantino Zosimo con il nome di \"Bononia\" e durante il Medioevo, dagli storici Montuschi e Rescio con il nome di \"Bonen\".\nDurante l'Impero la loro civitas fu Terouanne (\"Terwaan\", l'odierna \"Th\u00e9rouanne\").\nMontuschi e Rescio sottolineano l'appartenenza della citt\u00e0 al mondo germanico chiamandola \"Bononia Germanorum\". \nI Morini furono spesso menzionati assieme ai Menapi, che erano di note radici germaniche.\nEssi abitarono pianure e le coste occidentali bagnate dal Mare del Nord, nella regione storica delle Fiandre (la provincia delle Fiandre Occidentali), la parte pi\u00f9 ad ovest del Belgio ed ora la parte pi\u00f9 settentrionale della Francia.\nLa parola \"Fiandre\" \u00e8 la contrazione di \"flooded lands\" cio\u00e8 terre piovose, e si riferisce alla parte pi\u00f9 settentrionale del territorio dei Morini.\nI Morini vivevano in villaggi con capanne fatte di paglia sopra i Polder, terre, cio\u00e8, che sono state prosciugate."}
{"id": "230938", "revid": "599013", "url": "https://it.wikipedia.org/wiki?curid=230938", "title": "Guzzi", "text": "Per Guzzi si pu\u00f2 intendere:"}
{"id": "230939", "revid": "123290142", "url": "https://it.wikipedia.org/wiki?curid=230939", "title": "Susan Calvin", "text": "Susan Calvin \u00e8 un personaggio creato dallo scrittore di fantascienza Isaac Asimov.\nNote biografiche.\nNata nel 1982, poco dopo l'ultima guerra mondiale, e deceduta nel 2064, si \u00e8 laureata nel 2003 alla Columbia university in robotica, e ha conseguito il Ph. D. nel 2008, stesso anno in cui ha cominciato a lavorare come robo-psicologa per la \"US Robots and Mechanical Men, Inc.\", il principale produttore di robot della Terra nel XXI secolo (nel 2010 ha finito il corso di perfezionamento).\nAsimov descrive la dottoressa Calvin come una donna estremamente tenace, gelida, completamente assorbita dal proprio lavoro e dall'emotivit\u00e0 pi\u00f9 simile a quella dei suoi oggetti di studio, i robot, che a quella di un normale essere umano. Asimov ne fa un personaggio di grande intelligenza e sangue freddo (\"Il piccolo robot perduto\" ne \u00e8 un esempio calzante) capace di sciogliere situazioni difficili create spesso dall'umana imperizia o negligenza.\nSebbene inizialmente attratta dal suo collega pi\u00f9 giovane Milton Ashe (nel racconto \"Liar!\", in italiano Bugiardo!), Susan Calvin non fa mistero di amare pi\u00f9 i robot degli esseri umani, perch\u00e9 i primi sono incapaci di mentire. In \"La prova\" (\"Evidence\") quando le viene chiesto se i robot sono cos\u00ec diversi dagli esseri umani, lei risponde che \"[sono] diversissimi. I robot sono fondamentalmente onesti\". Inoltre, nel racconto \"Lenny\", Susan soddisfa il suo istinto materno prendendosi cura di un robot, che, causa una disattenzione, ha un cervello paragonabile a quello di un bambino di 5 anni. Nella seconda parte della sua vita poi, prova grande affetto (se non forse amore) verso Stephen Byerley, un avvocato umano che verr\u00e0 incolpato da un suo rivale politico, il signor Francis Quinn di essere un robot nelle elezioni per diventare governatore di Terra con capitale New York.\nI racconti di Asimov non gettano tuttavia molta luce sull'origine della misantropia di Susan Calvin.\nInterpretazioni.\nIl personaggio \u00e8 stato interpretato da Wendy Gifford e Beatrix Lehmann nei due adattamenti dei racconti \"Liar!\" e \"The Prophet\" prodotti dalla televisione inglese e da Margaret Robertson nell'adattamento radiofonico di \"Satisfaction guaranteed\" prodotto da BBC - Radio 4.\nNella versione cinematografica di \"Io, Robot\" \u00e8 stata interpretata da Bridget Moynahan, non senza qualche critica da parte dei fan di Asimov per la poca fedelt\u00e0 al carattere del personaggio originale.\nSusan Calvin viene menzionata anche nel romanzo \"\" di Arthur C. Clarke, insieme ad Ada Lovelace e Grace Hopper.\nApparizioni.\nLa storia di Susan Calvin \u00e8 presentata nei racconti sotto questo ordine cronologico:\nSusan \u00e8 citata anche nel racconto del 1974 Che tu te ne prenda cura (\"...That Thou Art Mindful Him\") e ne L'uomo bicentenario (\"The Bicentennial Man\") come \"la pi\u00f9 grande robotista della storia\" o comunque come una specie di santo protettore dei robot. La sua leggenda inoltre, sopravvive addirittura presso gli spaziali che la considerano appunto, una leggenda fra i roboticisti della loro \"epoca medievale\".\nLa Calvin viene anche distrattamente citata anche nel romanzo di A.C. Clarke \"\". Non viene fatto altro riferimento che fosse una delle menti eccelse nei millenni.\nProbabilmente un cameo/tributo a I. Asimov."}
{"id": "230941", "revid": "122410893", "url": "https://it.wikipedia.org/wiki?curid=230941", "title": "Taulanti", "text": "I Taulanti erano una delle principali trib\u00f9 illiriche. Un mito riportato da Arriano racconta che il nome deriva dal capostipite, di nome \"Taulas\", che di fatto fu eponimo (dall'accusativo \"Taulantas\").\nErano stanziati nella costa adriatica dell'Illiria (nelle regioni dell'odierna Albania), tra il fiume Vjosa a sud e la citt\u00e0 di Epidamnos (l'attuale Durazzo) a nord. Sui loro territori stanziavano anche gruppi degli Alban\u00f2i e dei Partini.\nStoria.\nQuesta trib\u00f9 svolse un ruolo primario nella storia illirica del IV e del III secolo a.C., quando furono al comando del regno d'Illiria inizialmente guidato dagli Encheli.\nNel 335 a.C. re Glaucia diede inizio alla dinastia dei Taulanti e dodici anni dopo (323 a.C.) aveva liberato tutte le terre che erano state catturate agli Encheli dai Macedoni. In seguito, gli Illiri presero Epidamno (Durazzo) e Apollonia, due citt\u00e0 particolarmente importanti nella regione a livello strategico che erano state fondate dai greci nel VII secolo a.C.\nNel 309 a.C., Glauco port\u00f2 gli Illiri in Epiro, dove in seguito aiutarono Pirro a riavere il trono.\n\"Bardhyli i Ri\" (Stella-Bianca il giovane), successore di Glauco, mantenne rapporti amichevoli con l'Epiro, ma la distensione dur\u00f2 finch\u00e9 Pirro non decise di annettere tutti i territori a sud del fiume Shkumbin. La politica di distacco persistette anche col successore di Bardhyli, Monounios, che divenne capo della citt\u00e0 di Epidamnos, fece coniare monete d'argento con la propria effigie e riusc\u00ec a dare una certa unit\u00e0 nazionale al proprio regno.\nSono menzionati da Appiano di Alessandria nel corso delle campagne militari di Ottaviano in Illirico (35-33 a.C.). Potente popolo che sembra si trovasse attorno alla citt\u00e0 di Apollonia, anche se in questo caso potrebbe trattarsi di un ramo di questa popolazione che confinava invece con i \"Delmatae\" pi\u00f9 a nord. Insieme ad altri popoli costituiva un gruppo compatto nella parte dell'estremo sud-ovest dell'\"Illyricum\". Alcuni di loro sopravvissero anche in seguito, come comunit\u00e0 del \"Conventus iuridicus\" di Narona. Erano pertanto insediati tra i fiumi Narenta e \"Drilo\" e risulterebbe menzionata anche da Plinio il Vecchio.\nSociet\u00e0.\nLe maggiori citt\u00e0 controllate dal regno d'Illiria sotto i Taulanti furono appunto Epidamnos, Apollonia, Damastion, Bylis, Albanopolis, Dimallium, Skodra (Scutari o \"Shkod\u00ebr\"), Lissos (Alessio o \"Lezh\u00eb\"), Meteoni, Ulcinium (Dulcigno o \"Ulqin\"), Rizon."}
{"id": "230945", "revid": "124468668", "url": "https://it.wikipedia.org/wiki?curid=230945", "title": "Beta (disambigua)", "text": ""}
{"id": "230946", "revid": "20828", "url": "https://it.wikipedia.org/wiki?curid=230946", "title": "Beta (moto)", "text": ""}
{"id": "230948", "revid": "1305772", "url": "https://it.wikipedia.org/wiki?curid=230948", "title": "Morfogenesi", "text": "La morfogenesi (greco \"morf\u00e8\"=forma; -genesi) \u00e8 il processo che porta allo sviluppo di una determinata forma o struttura.\nIn biologia la morfogenesi \u00e8 lo sviluppo della forma e della struttura di un organismo, sia da un punto di vista evolutivo, sia dal punto di vista dello sviluppo ontogenetico del singolo organismo a partire dalla cellula fecondata (sviluppo embrionale); in quest'ultimo caso, il processo \u00e8 favorito dall'azione dei morfogeni.\nIn geologia la morfogenesi \u00e8 la formazione delle strutture e dei rilievi della crosta terrestre, dovuti a cause diverse.\nNel caso delle coltura in vitro di cellule vegetali la morfogenesi \u00e8 un processo di differenziazione di strutture organizzate a partire da un espianto (cellule, tessuto o organo) o da callo.\nEconomia.\nIl termine pu\u00f2 essere utilizzato, anche in campo geografico-economico. Il commercio, infatti, tende ad avere un ruolo morfogenetico, concorrendo a determinare l'articolazione gerarchica dello spazio nella sua dimensione urbana e regionale. In altri termini, il commercio rappresenta l'asse portante dello sviluppo globale e a livello locale dello sviluppo delle citt\u00e0 attraverso l'interazione ai diversi livelli tra queste ultime, favorendo l'accrescimento economico dato dallo sviluppo dei servizi e dalla capacit\u00e0 di rispondere alla domanda interna e alla diffusione dell'offerta, attraverso il supporto di tecnologie che incentivano lo sviluppo.\nPu\u00f2 dirsi anche che un centro urbano ha una forza attrattiva sul suo intorno (domanda), direttamente proporzionale alla capacit\u00e0 di attrazione delle funzioni e dei servizi urbani (offerta). Questi due aspetti si influenzano a vicenda e possono, attraverso la pianificazione del commercio, favorire la nascita o il rafforzamento di un centro urbano, o alternativamente perseguire progetti di recupero di un'area (come una periferia) al fine di riequilibrare la capacit\u00e0 attrattiva del territorio di cui fa parte."}
{"id": "230950", "revid": "1894831", "url": "https://it.wikipedia.org/wiki?curid=230950", "title": "Yorkshire Carnegie", "text": "Lo Yorkshire Carnegie Rugby \u00e8 un club britannico professionistico di rugby a 15 di Leeds, che attualmente milita nel campionato inglese di seconda divisione, la RFU Championship.\nFondato nel 1991 come Leeds R.U.F.C. dalla fusione di due squadre cittadine, l'Headingley F.C. (1878) e il Roundhay R.U.F.C. (1924), pass\u00f2 attraverso diversi cambi di nominativo prima di assumere quella pi\u00f9 recente nel 2014."}
{"id": "230953", "revid": "767487", "url": "https://it.wikipedia.org/wiki?curid=230953", "title": "Cameriera bella presenza offresi...", "text": "Cameriera bella presenza offresi... \u00e8 un film italiano del 1951 diretto da Giorgio P\u00e0stina\nIl film \u00e8 una commedia a episodi con protagonista Elsa Merlini, che torna al cinema dopo circa dieci anni di assenza.\nTrama.\nMaria, una cameriera bella ma non pi\u00f9 giovanissima, in attesa di impalmare il fidanzato Filiberto che rinvia da quindici anni le nozze, durante una torrida estate cambia continuamente datori di lavoro tramite annunci sui quotidiani, trovandosi coinvolta in varie disavventure.\nInizialmente presta servizio presso un avvocato, ma viene licenziata quando quest'ultimo, avendo appreso di essere stato tradito dalla moglie, la accusa di essere complice dell'inganno. Assunta poi da un celebre attore di prosa, riesce a farlo riconciliare con la moglie, gelosa di un'attrice di cui il marito si \u00e8 innamorato.\nNel giorno di Ferragosto trova lavoro presso un commesso viaggiatore costretto a letto da una malattia, ma l'appartamento viene messo a soqquadro da parecchi visitatori inopportuni. Infine prende servizio presso un insegnante di matematica che pratica lo yoga e si diletta di occultismo.\nDurante una seduta spiritica, apprende che lo zio del fidanzato \u00e8 deceduto. Il matrimonio si pu\u00f2 cos\u00ec finalmente celebrare, nonostante prima della cerimonia si venga a sapere che l'eredit\u00e0 dello zio \u00e8 toccata alla fedele guardiana della villa.\nDistribuzione.\nIl film venne iscritto al Pubblico registro cinematografico con il n. 1.028. Ebbe il visto censura n. 10.750 del 19 ottobre 1951 con una lunghezza della pellicola di 2.795 metri. La prima proiezione pubblica avvenne il 3 novembre 1951 e incass\u00f2 128.000.000 lire.\nIl film \u00e8 stato pubblicato diverse volte in videocassetta e in DVD nell'ottobre 2005.\nCritica.\n\u00abPi\u00f9 di venti attori, trascurando i generici, partecipano a questa pellicola, a tratti gustosa nella prima parte, ma meno nella seconda: su tutti si staccano Isa Miranda e Vittorio De Sica, che con intelligente ironia beffeggiano le pose e le pretenziosit\u00e0 degli attoroni magniloquenti. Anche qui, accanto ai De Filippo e al misurato Cervi, c'\u00e8 Aldo Fabrizi che ostenta, in un'integrit\u00e0 impudica, il nudo e gelatinoso pancione. Il verismo, almeno nei film divertenti, non dovrebbe spingersi sino ad oltranza degli addomi voluminosi\u00bb. Arturo Lanocita, \"Corriere della Sera\", 29 novembre 1951"}
{"id": "230954", "revid": "14691", "url": "https://it.wikipedia.org/wiki?curid=230954", "title": "Paul Is Dead", "text": ""}
{"id": "230956", "revid": "287204", "url": "https://it.wikipedia.org/wiki?curid=230956", "title": "Ponticello", "text": ""}
{"id": "230959", "revid": "5585", "url": "https://it.wikipedia.org/wiki?curid=230959", "title": "Cameriera bella presenza offresi", "text": ""}
{"id": "230960", "revid": "599013", "url": "https://it.wikipedia.org/wiki?curid=230960", "title": "Pid", "text": ""}
{"id": "230967", "revid": "3082", "url": "https://it.wikipedia.org/wiki?curid=230967", "title": "Tiberio Gracco", "text": ""}
{"id": "230968", "revid": "123954432", "url": "https://it.wikipedia.org/wiki?curid=230968", "title": "Glossolalia", "text": "La glossolalia, dal greco \u03b3\u03bb\u03ce\u03c3\u03c3\u03b1 (\"glossa\"), lingua e \u03bb\u03b1\u03bb\u03ad\u03c9 (\"lal\u00e9o\"), parlare, indica il \"parlare in altre lingue\"; pi\u00f9 precisamente, per glossolalia si intende: la pronuncia di ci\u00f2 che pu\u00f2 essere o una lingua esistente ma ignota a chi parla (\"xenoglossia\" o \"xenolalia\"), o le parole di un linguaggio mistico sconosciuto, o semplici vocalizzi e sillabe senza senso; a volte appare come parte di un rito religioso.\nAd esempio nel Cristianesimo, il \"parlare in varie lingue\", o polilalia (termine che in seguito ha assunto il significato di eccessivo parlare), \u00e8 considerato un dono di Dio per mezzo dello Spirito Santo: come descritto negli \"Atti degli Apostoli\", nella \"Lettera ai Romani\" e nella \"Prima lettera ai Corinzi\", \u00e8 uno dei santi doni dello Spirito dati da Dio ai fedeli, con significative variazioni dal giorno di Pentecoste a oggi. La glossolalia \u00e8 anche incorporata in altre fedi religiose come componente dell'adorazione.\nContesto e termini.\nDal punto di vista del contesto cristiano, glossolalia \u00e8 un termine scorretto, proveniente dal linguaggio della scienza contemporanea (quindi un neologismo) per descrivere una esperienza religiosa di coscienza fenomenologica, nella quale lo stesso linguaggio umano viene rivelato come completamente scollegato dalla parola, e dove le profondit\u00e0 della comunicazione umana sono rivelate come spirituali\u2014in un modo che \u00e8 profondo, trasformante, e discordante con la visione del mondo degli scettici e dei realisti (ovvero i \"non credenti\" in termini religiosi). Nel contesto di questa esperienza di gruppo, il ministero di Pietro era un messaggio di comprensione e fratellanza, che offriva agli ascoltatori una scelta tra speranza e salvezza o incredulit\u00e0 e disperazione.\nPunto di vista psicologico.\nDa un punto di vista psicologico, il primo studio scientifico della glossolalia venne compiuto dallo psicologo svizzero Th\u00e9odore Flournoy (pubblic\u00f2 nel 1900 il caso della signora H\u00e9l\u00e8ne Smith). Nel 1927, G.B. Cutten pubblic\u00f2 il libro \"Speaking with Tongues: Historically and Psychologically Considered\", che fu considerato uno standard della letteratura medica per molti anni. Come Emil Kraepelin, psichiatra tedesco, che aveva mostrato nel 1906 l'analogia del linguaggio prodotto durante i sogni e il linguaggio schizofrenico, egli colleg\u00f2 la glossolalia al linguaggio prodotto nella schizofrenia e nella psicosi isterica. Nel 1972, John Kildahl assunse una differente prospettiva psicologica nel suo libro \"The Psychology of Speaking in Tongues\". Egli afferm\u00f2 che la glossolalia non era necessariamente un sintomo di malattia mentale e che i glossolalisti soffrivano di meno per lo stress. Egli osserv\u00f2 comunque che i glossolalisti tendevano ad avere maggior bisogno di figure autoritarie e sembravano avere pi\u00f9 crisi nel corso della loro vita. Nicholas Spanos descrisse la glossolalia come un'abilit\u00e0 acquisita, per la quale non \u00e8 necessaria alcuna trance (\"Glossolalia as Learned Behavior: An Experimental Demonstration\", 1987).\nGlossolalia cristiana.\nLingue nel Nuovo Testamento.\nNel Nuovo Testamento, il libro degli \"Atti degli Apostoli\" racconta di come \"lingue di fuoco\" scesero sulle teste degli Apostoli, accompagnate dalla miracolosa capacit\u00e0 di parlare in lingue a loro sconosciute, ma riconoscibili da altre persone presenti come lingue native: \nIl racconto del miracolo di Pentecoste specifica quello che \u00e8 avvenuto (cio\u00e8 si trattava di xenoglossia e non, almeno nel complesso, di glossolalia); riferimenti pi\u00f9 precisi si hanno nella Prima lettera ai Corinzi, dove l'Apostolo prende posizione verso la glossolalia come era praticata a Corinto. Pur non disapprovandola, e anzi annoverandola tra gli altri \"doni dello Spirito\" (1 Cor 12, 1-30) egli ne prende prudentemente le distanze con una velata critica e un ammonimento:\nE conclude con una precisa disposizione:\nSembra che lo stesso fenomeno si manifestasse anche a Cesarea:\ne ad Efeso:\nIn ogni caso si descrive in termini molto simili una comunicazione, stabilita tra coloro 'che parlavano in lingue' e gli uditori, secondo modalit\u00e0 il cui supposto agente doveva essere lo Spirito Santo. \u00c8 notevole, in tutti i casi in cui viene menzionato il 'parlare in lingue', l'implicito rivolgersi a 'non credenti' o 'stranieri', secondo appunto quanto detto dall'Apostolo: \u00able lingue non sono un segno per i credenti ma per i non credenti\u00bb.\nGlossolalia cristiana in epoche successive.\nFenomeni di glossolalia sono attestati, anche se non vi \u00e8 certezza al riguardo, in Asia Minore dopo il 155 (con Montano e le sue profetesse).\nIn Francia, i 'profeti camisardi', all'epoca delle \"dragonnades\" (inizi del XVIII secolo) hanno forse conosciuto momenti in cui parlavano in lingue.\nGlossolalia cristiana contemporanea.\nIn epoca pi\u00f9 recente v'\u00e8 stato chi ha affermato di avere assistito di persona alla preghiera, alla profezia o al \"canto in lingue\", o di aver sperimentato personalmente il fenomeno. Quest'ultimo ha assunto particolare importanza nel determinare alcuni tratti del movimento pentecostale e del movimento carismatico: la convinzione che i doni degli apostoli continuino a persistere nel mondo moderno forma infatti un punto fondamentale della dottrina pentecostale e carismatica. Alla luce di brani della prima lettera ai Corinzi () e della lettera ai Romani (), entrambi i movimenti ritengono che la glossolalia sia una forma di preghiera pi\u00f9 libera e pi\u00f9 ispirata perch\u00e9 generata da una particolare condizione di abbandono all'opera dello Spirito Santo.\nNel 1911 a Kristiania, in Norvegia, si tenne il primo Congresso dei \u00abglossolali\u00bb, ma \u00e8 stato soprattutto a partire dalla met\u00e0 degli anni sessanta che il fenomeno ha fatto presa presso altre denominazioni confessionali.\nAlcuni cristiani sostengono che questa glossolalia religiosa comprenda, almeno in alcuni casi, una vera e propria lingua ispirata dallo Spirito Santo: espressioni in una lingua sconosciuta sia a chi la parla sia a chi l'ascolta. L'opinione che la glossolalia sia una manifestazione autentica dello Spirito Santo \u00e8 tenuta in gran considerazione soprattutto nelle denominazioni Evangeliche e Fondamentaliste conservatrici, ma \u00e8 presente anche nel Cattolicesimo.\nIn sintesi, i Cristiani carismatici hanno individuato tre diverse attivit\u00e0 che caratterizzano la glossolalia.\nGlossolalia non cristiana.\nAnche altri gruppi religiosi non cristiani hanno praticato delle forme di glossolalia.\nIl primo esempio storico \u00e8 quello dell'Oracolo di Delfi, dove una sacerdotessa del dio Apollo (chiamata Pizia), parlava con suoni strani, ufficialmente perch\u00e9 lo spirito di Apollo parlava in lei; una possibile spiegazione \u00e8 l'alto livello di gas naturali presenti nelle sorgenti dietro il tempio.\nAlcuni testi magici gnostici del periodo romano recano scritte delle lettere senza senso come \"t t t t t t t t n n n n n n n n n d d d d d d d...\" ecc. Si ritiene che queste possano essere delle traslitterazioni del tipo di suoni emessi durante la glossolalia.\nNel XIX secolo lo spiritismo si svilupp\u00f2 in una religione a s\u00e9 stante, grazie all'opera di Allan Kardec, e il fenomeno fu visto come una delle manifestazioni auto-evidenti degli spiriti. Gli spiritisti sostenevano che alcuni di questi casi erano in realt\u00e0 casi di xenoglossia (quando si parla in una lingua che non si conosce). Comunque, l'importanza che gli viene attribuita, cos\u00ec come la loro frequenza, sono molto diminuite da allora. Gli spiritisti odierni considerano il fenomeno senza senso, in quanto non trasporta alcun messaggio intelligibile ai presenti.\nLa glossolalia \u00e8 stata osservata anche nello sciamanesimo e nella religione Vud\u00f9 di Haiti; pu\u00f2 essere spesso prodotta dall'ingestione di droghe allucinogene o di enteogeni come i funghi psichedelici.\nGli scettici scartano questi casi come semplici episodi di trance, autoipnotismo o estasi. Infatti l'interpretazione dei testi glossolalici \u00e8 affidata di volta in volta agli adepti del rito in questione che non basano la loro traduzione su regole condivise. Nessun caso di glossolalia ha rivelato a tutt'oggi verit\u00e0 non esprimibili in altre lingue. Da questo dipende lo scetticismo attuale, non solo da parte della scienza, ma anche da parte di tutte le altre religioni diverse da quella del parlante.\nIn musica moderna contemporanea, alcune cantanti di gruppi della scena dark londinese degli anni '80, appartenenti alla casa discografica 4ad, hanno inciso canzoni in glossolal\u00eca, soprattutto Elisabeth Frazer dei Cocteau Twins e Lisa Gerrard dei Dead Can Dance.\nIn Teatro Antonin Artaud usava e praticava la glossolalia scritta e parlata per trovarne i presupposti performativi. Nella scena teatrale italiana contemporanea la glossolalia \u00e8 praticata sporadicamente fatta eccezione per la Compagnia Teatro Cantiere che la usa nei propri allenamenti, mette in scena spettacoli interamente in glossolalia e organizza laboratori di canti e testi glossolalici."}
{"id": "230970", "revid": "63760", "url": "https://it.wikipedia.org/wiki?curid=230970", "title": "Pasley underground", "text": ""}
{"id": "230971", "revid": "84184", "url": "https://it.wikipedia.org/wiki?curid=230971", "title": "Museo di Cluny", "text": "Il Museo de Cluny, o pi\u00f9 precisamente \"Museo nazionale del Medioevo e delle Terme di Cluny\", in francese \"Mus\u00e9e national du Moyen \u00c2ge - Thermes et H\u00f4tel de Cluny\" \u00e8 accolto nell'H\u00f4tel de Cluny, \"h\u00f4tel particulier\" del XV secolo che ospita dal 1843 il Museo nazionale del Medioevo.\nSorge nel quartiere latino di Parigi, in Francia.\nL'edificio.\nL'edificio, esempio di architettura gotica civile, fu voluto dagli abati di Cluny come collegio dell'ordine a Parigi, cio\u00e8 foresteria, sede di rappresentanza, in sostituzione di quello originariamente sito nell'attuale piazza della Sorbonne.\nNell'attuale localizzazione l'ordine aveva gi\u00e0, nel XV secolo, una foresteria presso le Terme Romane, che aveva ugualmente in uso: l'attuale edificio, voluto dall'abate Jacques d'Amboise (1485-1510), \u00e8 oggi l'esempio integro pi\u00f9 antico, a Parigi, di \"H\u00f4tel particulier\" (residenza privata) dotato di corte e giardino.\nL'edificio, a due piani con tetto d'ardesia (di cui un'alta balaustra nasconde l'attacco) e grandi abbaini, \u00e8 costituito da un corpo principale con due ali che racchiudono il cortile. Nel muro (merlato, ma non alto) che lo separa dalla citt\u00e0 si aprono solo un portale molto semplice (l'antica porta carraia) e un portoncino per i pedoni. All'interno \u00e8 stata mantenuta la disposizione originaria degli ambienti almeno per quanto riguarda la volumetria delle sale, l'orientamento dell'ingresso e la cappella.\nNel 2002 ne \u00e8 stata ricreata con grande cura l'illuminazione esterna, ottenendo effetti molto suggestivi.\nIl giardino.\nDal settembre 2000 \u00e8 stato aperto al pubblico il giardino. Non si tratta di un restauro, ma di una ri-creazione dello spazio esterno (5.000\u00a0m\u00b2), ispirata alle collezioni del museo: alberi di alto fusto evocano la foresta del Liocorno attorno a due piccole radure frequentate, all'ora di pranzo, da studenti e commesse con i panini e durante il giorno da bambini con madri, nonne e tate; lo spazio pi\u00f9 vicino all'ingresso \u00e8 stato organizzato come un giardino medioevale:\nLo spazio conclusivo \u00e8 il prato fiorito, abbellito da una fontana, oltre il quale si accede al Museo.\nIl museo.\nIl museo fu iniziato da Alexandre Du Sommerard, militare poi entrato alla Corte dei Conti (1779-1842), che in tempi in cui il Medioevo non andava affatto di moda si era appassionato all'epoca e ai suoi oggetti, mettendo insieme una vasta collezione. L'uomo era socievole, mondano e amico di letterati, e mostrava volentieri la collezione. Anche per allocarla meglio (e perch\u00e9 aveva ormai bisogno di pi\u00f9 spazio), decise di acquistare l'H\u00f4tel des abb\u00e9s de Cluny. Alla sua morte (si era gi\u00e0 in piena et\u00e0 romantica e il Medioevo era diventato interessante), lo Stato acquis\u00ec l'Hotel, le collezioni, e anche le Terme (queste ultime dalla citt\u00e0 di Parigi), creando qui, nel 1843, il Museo nazionale del Medioevo.\nLe collezioni stabili sono:\nDal punto di vista museografico il sito \u00e8 ottimamente organizzato e tenuto, presenta mostre, eventi, conferenze, attivit\u00e0 monografiche e cos\u00ec via."}
{"id": "230972", "revid": "122957678", "url": "https://it.wikipedia.org/wiki?curid=230972", "title": "Tiberio Sempronio Gracco (tribuno della plebe 133 a.C.)", "text": "Biografia.\nEsordi.\nFiglio maggiore dell'omonimo Tiberio Sempronio Gracco di origine plebea e di Cornelia, figlia di Publio Cornelio Scipione Africano, di antica famiglia aristocratica, appartenne quindi all'oligarchia patrizio-plebea. Il legame genealogico paterno con la \"gens\" plebea permette a Tiberio prima, a Gaio poi, l'ascesa al tribunato (133 e 123 a.C.), quindi il primo contatto con l'attivit\u00e0 politica del senato. Poco pi\u00f9 che fanciullo fece parte dei sacerdoti auguri grazie anche all'approvazione dell'influente senatore Appio Claudio Pulcro che poco pi\u00f9 tardi gli diede in moglie la figlia Claudia, da cui non ebbe nessun figlio.\nNel 146 a.C. all'et\u00e0 di diciassette anni milit\u00f2 in Libia sotto il comando del cognato Scipione Emiliano. Nove anni dopo, al suo ritorno a Roma venne eletto questore e dovette partire per la guerra contro i Numantini sotto il comando del console Gaio Ostilio Mancino.\nL'esito della guerra fu disastroso e una volta messi in fuga i Romani i nemici si dichiararono disposti a trattare soltanto con Tiberio, memori delle gesta del padre che in passato era stato loro alleato.\nAccett\u00f2 di trattare con i Numantini anche per recuperare il diario e le tavole del suo ufficio di questore che erano state rubate nel saccheggio successivo alla fuga romana. Tornato a Roma fu accusato e biasimato per il suo gesto, ma il popolo e le famiglie dei soldati (20.000 vite furono risparmiate) scampati al massacro lo acclamarono come un salvatore. La reazione ostile venne proprio dalla compagine dei senatori per il fatto che i romani uscirono piegati dalla presa di Numanzia e patteggiarono la pace e della sua straordinaria capacit\u00e0 non da vincitori ma da vinti. Il senato rimand\u00f2 a Numanzia Gaio Ostilio Mancino come prigioniero per causa di disonore, in secondo luogo non ratific\u00f2 la pace che Tiberio aveva formulato; infine Scipione Emiliano fu inviato in terra numantina e nel 133 a.C. ottenne il dominio della citt\u00e0.\nTribunato della plebe.\nFu eletto tribuno della plebe nel 133 a.C. e la sua prima vera iniziativa fu quella di compilare una legge, la \"lex agraria\", con l'aiuto del pontefice massimo Crasso e del console Publio Muzio Scevola, per la redistribuzione delle terre del suolo italico, usurpate dai ricchi ai pi\u00f9 poveri e offerte ai forestieri per la lavorazione (legge agraria). La legge limitava l'occupazione delle terre dello stato a 125 ettari e riassegnava le terre eccedenti ai contadini in rovina. Una famiglia nobile poteva avere 500 iugeri di terreno, pi\u00f9 250 per ogni figlio, ma non pi\u00f9 di 1000; i terreni confiscati furono distribuiti in modo che ogni famiglia della plebe contadina avesse 30 iugeri (7,5 ettari).\nIl provvedimento era sostenuto dal popolo anche attraverso scritte sui maggiori monumenti e sulle pareti dei portici di Roma ma fu ricusato sdegnosamente dai ricchi che tentarono inutilmente di incitare una rivolta contro Tiberio. La legge fu approvata ma incontr\u00f2 gravi difficolt\u00e0 ad esempio, molti italici, che erano rimasti sui terreni come affittuari, temevano di perdere tutto con la legge di Tiberio, cos\u00ec come alcune comunit\u00e0 alleate di Roma. \nIl dibattito sull'assegnazione delle terre era collegato alla questione del diritto di cittadinanza: gli abitanti alleati avevano interessi a ottenere gli stessi diritti dei cittadini romani.\nI possidenti si appoggiarono allora ad un altro tribuno della plebe, il giovane Marco Ottavio, che accett\u00f2 di porre il veto alla legge agraria, cos\u00ec Tiberio fece revocare dai comizi la nomina del suo collega, sostenendo che poteva essere deposto chi non agiva nell'interesse della plebe. Tiberio in risposta al veto scrisse una legge ancora pi\u00f9 restrittiva per i possidenti terrieri e inizi\u00f2 cos\u00ec una sfida tra i due tribuni che quotidianamente si cimentavano in senato in dure sfide oratorie. Con un nuovo editto proib\u00ec ai magistrati di intraprendere affari sino alla votazione della legge e questi come risposta si dimisero dalle loro cariche arrivando anche ad assoldare sicari per far uccidere Tiberio.\nIl giorno nel quale il popolo fu chiamato a votare i nemici di Tiberio asportarono le urne creando gran tumulto, ma lo scontro fu evitato anche grazie alla mediazione dei consolari Manlio e Fulvio che lo convinsero a rimettersi al senato. La discussione in assemblea fu per\u00f2 infruttuosa e cos\u00ec Tiberio fu costretto a proporre la destituzione di Ottavio che il giorno dopo fu approvata dal concilio della plebe portando cos\u00ec anche all'approvazione della legge; ma il clima era sempre infuocato e nonostante i gesti distensivi di Tiberio nei confronti dell'avversario, Ottavio fu a fatica sottratto dalle grinfie della folla inferocita.\nSorvegliare l'equit\u00e0 della divisione spett\u00f2, oltre allo stesso Tiberio, al suocero Claudio Pulcro (\"princeps\" del senato) e al fratello Gaio Sempronio Gracco. Intanto l'opposizione dei pi\u00f9 ricchi si faceva sempre pi\u00f9 estenuante e andava dal rifiuto di costruire un edificio pubblico preposto alla causa della legge agraria fino all'avvelenamento di un amico di Tiberio.\nAlla sua morte il re di Pergamo Attalo III Filopatore (133 a.C.) lasci\u00f2 in eredit\u00e0 le sue terre e le sue ricchezze al popolo romano. Tiberio propose che il suo patrimonio fosse destinato all'acquisto di sementi e attrezzi agricoli per i nuovi proprietari e che le nuove terre fossero anch'esse divise tra la plebe.\nIntanto i suoi amici pensarono di farlo candidare nuovamente al tribunato (andando contro la \"Lex Villia\" del 180 a.C.) e perci\u00f2 doveva in tutti i modi accattivarsi in maniera esponenziale i favori della plebe. Propose leggi sull'abrogazione del servizio militare per lungo tempo, sulla concessione del diritto all'appello contro tutti i magistrati e sull'ingresso in senato di un maggior numero di cavalieri.\nIl giorno della votazione non disponeva per\u00f2 della maggioranza ed i suoi alleati fecero ostruzionismo fino al rinvio dell'assemblea al giorno dopo: Tiberio scoppi\u00f2 a piangere per paura di possibili attentati alla sua persona suscitando commozione nel popolo che si offr\u00ec di sorvegliare la sua casa durante la notte.\nAssassinio.\nLa mattina seguente al Campidoglio, dove era radunato il popolo per votare, c'era un tale rumore che non si riusciva a parlare. Tiberio fu informato che i suoi nemici avevano un piano per uccidere il console Muzio Scevola e negli sviluppi dell'assemblea cominci\u00f2 a diffondersi il panico, con i sostenitori di Tiberio che impugnarono le lance per difendersi.\nI nemici di Tiberio corsero al Senato e denunciarono il fatto: il pontefice massimo, Publio Cornelio Scipione Nasica Serapione, cugino per parte materna di Tiberio, esort\u00f2 i suoi a far rispettare la legge, mediante la formula del \"tumultus\", e i suoi partigiani marciarono armati fino al Campidoglio. Ne segu\u00ec una carneficina nella quale persero la vita oltre trecento cittadini romani e tra loro lo stesso Tiberio, ucciso a bastonate. Il suo cadavere fu gettato nel Tevere e i suoi amici condannati a morte o esiliati senza processo.\nIl senato non si oppose per\u00f2 alla spartizione delle terre ed elesse come nuovo esecutore il suo parente Publio Licinio Crasso Dive Muciano. Nasica fu ripetutamente offeso e minacciato ed il senato decise di mandarlo in Asia per precauzione. L'opera di Tiberio venne poi portata avanti dal fratello Gaio."}
{"id": "230974", "revid": "118046520", "url": "https://it.wikipedia.org/wiki?curid=230974", "title": "Braccio di Ferro (serie cinematografica)", "text": "Braccio di Ferro (\"Popeye the Sailor\") \u00e8 una serie di cortometraggi d'animazione con protagonista l'omonimo personaggio immaginario dei fumetti creato da Elzie Crisler Segar. Nel 1933, i Fleischer Studios di Max e Dave Fleischer adattarono i personaggi di Segar in una serie di cortometraggi cinematografici per la Paramount Pictures. Le trame dei cartoni animati tendevano ad essere pi\u00f9 semplici di quelle presentate nei fumetti, ed i personaggi leggermente diversi. Un cattivo, solitamente Bluto, infastidisce il \"tesoro\" di Braccio di Ferro, Olivia Oyl. Il cattivo batte Braccio di Ferro finch\u00e9 quest'ultimo non mangia gli spinaci, che gli danno una forza sovrumana. Cos\u00ec potenziato, il marinaio si sbarazza del cattivo.\nI cartoni animati dei Fleischer, prodotti a New York City, si rivelarono tra i pi\u00f9 popolari degli anni '30, e sarebbero rimasti un punto fermo del programma di distribuzione della Paramount per quasi 25 anni. La Paramount avrebbe preso il controllo dello studio nel 1941 rinominandolo Famous Studios, spodestando i fratelli Fleischer e continuando la produzione. I cortometraggi cinematografici di Braccio di Ferro iniziarono ad essere trasmessi in televisione in una forma alterata nel 1956, e a quel punto la serie cinematografica venne interrotta. In totale vennero prodotti 231 cortometraggi, che sono stati trasmessi in televisione per molti anni ottenendo grande popolarit\u00e0 con le nuove generazioni.\nI cortometraggi sono ora di propriet\u00e0 della Turner Entertainment, una societ\u00e0 controllata dalla Time Warner, e distribuiti dalla societ\u00e0 sorella Warner Bros. Negli Stati Uniti, dopo molti anni di negoziati, la Warner Home Video raggiunse un accordo con il King Features Syndicate per una distribuzione ufficiale in DVD della serie. Restaurati e integrali, i cartoni animati di Braccio di Ferro usciti fino al 1943 vennero pubblicati in DVD alla fine degli anni 2000. I cortometraggi di Braccio di Ferro degli anni '30 sono stati notati dagli storici per la loro atmosfera urbana, poich\u00e9 i Fleischer sperimentarono una scena d'animazione East Coast che differiva molto dalle loro controparti. Oltre a diventare iconici nella conoscenza pubblica, la maggior parte dei cortometraggi di Braccio di Ferro sono stati acclamati dagli storici di animazione e dai fan.\nStoria iniziale.\nBraccio di Ferro, creato da E.C. Segar, debutt\u00f2 nella sua striscia a fumetti distribuita dal King Features, \"Thimble Theatre\". Negli anni '30 il personaggio stava crescendo in popolarit\u00e0 e difficilmente c'era un lettore di giornali dell'era della grande depressione che non conoscesse il suo nome. Era ovvio, per\u00f2, che le stelle di grandezza maggiore venivano lanciate dai cartoni animati, con il successo di Topolino. Nel novembre del 1932 il King Features firm\u00f2 un accordo con i Fleischer Studios, gestiti dal produttore Max Fleischer e da suo fratello, il regista Dave Fleischer, perch\u00e9 Braccio di Ferro e gli altri personaggi del \"Thimble Theatre\" iniziassero ad apparire in una serie di cartoni animati. Il primo cartone animato della serie venne distribuito nel 1933, e i cortometraggi di Braccio di Ferro, distribuiti dalla Paramount Pictures, sarebbero rimasti un punto fermo del programma di distribuzione della Paramount per quasi 25 anni.\nUna fonte di ispirazione per i Fleischer erano i giornali e le strisce a fumetti, e videro il potenziale in Braccio di Ferro come una stella animata, pensando che l'umorismo si sarebbe tradotto bene sullo schermo. Quando i Fleischer avevano bisogno di pi\u00f9 personaggi, si rivolsero alla striscia di Segar: Poldo Sbaffini debutt\u00f2 nel primo cortometraggio della serie, Pisellino, Poopdeck Pappy, i Goons e Eugene il Jeep arrivarono sullo schermo alla fine degli anni '30. A Braccio di Ferro vennero dati anche dei famigliari in esclusiva per i cortometraggi, in particolare i suoi nipoti (a lui molto somiglianti) Braccino, Braccetto, Braccione e Bracciotto. Gli spinaci diventarono un componente principale dei cartoni animati di Braccio di Ferro e venivano utilizzati per il finale energetico in ognuno di essi. Alla fine, i Fleischer accoppiarono insieme Braccio di Ferro e gli spinaci molto pi\u00f9 spesso di quanto avesse mai fatto Segar. Nel 1934 venne pubblicata una statistica secondo cui le vendite di spinaci erano aumentate del 33% in seguito alla creazione dei cartoni animati di Braccio di Ferro. Segar ricevette casse di spinaci nella sua casa a causa dell'associazione con Braccio di Ferro. L'enorme seguito infantile ricevuto da Braccio di Ferro spinse infine il capo di Segar, William Randolph Hearst, ad ordinargli di attenuare l'umorismo e la violenza. Segar non era pronto al compromesso, credendo che non ci fosse \"nulla di divertente in un marinaio femminuccia\".\nDoppiaggio.\nMolti doppiatori hanno lavorato sui cortometraggi di Braccio di Ferro nel corso dei due decenni di produzione, questa lista si basa su quelli pi\u00f9 ricorrenti.\nFleischer Studios.\nBraccio di Ferro fece il suo debutto cinematografico ne \"Il marinaio Braccio di Ferro\", un cortometraggio del 1933 della serie \"Betty Boop\". Anche se Betty Boop ha un piccolo cameo, il cartone presenta per lo pi\u00f9 i personaggi principali: Braccio di Ferro arriva a salvare Olivia Oyl dopo che quest'ultima \u00e8 stata rapita da Bluto. Il triangolo tra Braccio di Ferro, Olivia e Bluto venne istituito fin dall'inizio e presto divenne il modello per la maggior parte delle produzioni di Braccio di Ferro che sarebbero seguite. Il cartone animato si apre con un titolo di giornale che annuncia Braccio di Ferro come una star del cinema, che riflette il passaggio in film. \"I Yam What I Yam\" divenne il primo cortometraggio regolare della serie \"Braccio di Ferro\".\nGrazie ai cortometraggi animati, Braccio di Ferro divenne ancora pi\u00f9 sensazionale di quanto non fosse stato nei fumetti. Mentre Betty Boop diminuiva gradualmente in qualit\u00e0 a causa dell'applicazione del codice Hays nel 1934, Braccio di Ferro divenne la stella dello studio dal 1936. Braccio di Ferro cominci\u00f2 a vendere pi\u00f9 biglietti e divent\u00f2 il pi\u00f9 popolare personaggio dei cartoni animati del paese negli anni '30, battendo Topolino. La Paramount aggiunse popolarit\u00e0 a Braccio di Ferro sponsorizzando il \" Popeye Club\" come parte del loro programma del sabato mattina, in concorrenza con i Mickey Mouse Club. I cartoni animati di Braccio di Ferro, tra cui uno speciale canta-con-noi intitolato \"Let's Sing with Popeye\", erano una parte regolare delle riunioni settimanali. Per una quota di adesione di 10 cent, i soci del club ricevevano un kazoo di Braccio di Ferro, una tessera, la possibilit\u00e0 di venire eletti come i \"Braccio di Ferro\" o \"Olivia Oyl\" del club e la possibilit\u00e0 di vincere altri regali. Sondaggi adottati dai proprietari dei cinema dimostrarono che Braccio di Ferro era pi\u00f9 popolare di Topolino, e Braccio di Ferro mantenne la sua posizione per il resto del decennio.\nI cartoni animati dei Fleischer differivano molto dai loro rivali della Walt Disney Productions e della Warner Bros. Cartoons. La serie \"Braccio di Ferro\", come altri cartoni animati prodotti dai Fleischer, venne notata per la sua atmosfera urbana (i Fleischer operavano a New York, in particolare a Broadway a pochi isolati da Times Square), le sue maneggevoli variazioni su un tema semplice (Braccio di Ferro perde Olivia a causa del bullo Bluto e deve mangiare i suoi spinaci per sconfiggerlo) e i borbottii dei personaggi. Le voci dei cartoni animati Fleischer prodotti durante la prima met\u00e0 degli anni '30 venivano registrate dopo che l'animazione era stata completata. I doppiatori, in particolare Mercer, avrebbero quindi improvvisato battute che non erano sullo storyboard o preparate per il labiale (in genere giochi di parole). Anche dopo che i Fleischer iniziarono a pre-registrare dialogo per il labiale poco dopo essersi trasferiti a Miami, Mercer e gli altri doppiatori avrebbero registrato battute improvvisate durante la visione di una copia finita del cartone animato. Braccio di Ferro vive in un condominio fatiscente in \"A Dream Walking\" (1934), che riflette l'atmosfera urbana e i disagi della grande depressione.\nI Fleischer trasferirono il loro studio a Miami nel settembre 1938, al fine di indebolire il controllo sindacale e approfittare delle agevolazioni fiscali. La serie \"Braccio di Ferro\" continu\u00f2 la produzione, sebbene nei cortometraggi prodotti in Florida si vide un cambiamento marcato: erano pi\u00f9 luminosi e meno dettagliati nei disegni, con tentativi di portare l'animazione dei personaggi pi\u00f9 vicina allo stile Disney. Mae Questel, che aveva messo su famiglia, rifiut\u00f2 di trasferirsi in Florida, e Margie Hines, la moglie di Jack Mercer, doppi\u00f2 Olivia Oyl fino alla fine del 1943. Diversi doppiatori, tra i quali Pinto Colvig (meglio conosciuto come la voce di Pippo della Disney), sostituirono Gus Wickie come voce di Bluto tra il 1938 e il 1943.\nI Fleischer Studios produssero 108 cortometraggi di Braccio di Ferro, 105 dei quali in bianco e nero. I restanti tre erano adattamenti a due bobine (doppia lunghezza) in Technicolor di storie da \"Le mille e una notte\" annunciati come \"Popeye Color Features\": \"Braccio di Ferro incontra Sinbad\" (1936), \"Popeye the Sailor Meets Ali Baba's Forty Thieves\" (1937) e \"Braccio di Ferro e la lampada di Aladino\" (1939).\nFamous Studios.\nAll'inizio degli anni '40 Max e Dave Fleischer si trovarono in disaccordo con la Paramount sul controllo del loro studio di animazione. Lo studio aveva attinto pesantemente dalla Paramount per trasferirsi in Florida ed espandersi nei lungometraggi, e \"I viaggi di Gulliver\" (1939) e \"Hoppity va in citt\u00e0\" (1941) erano stati solo successi moderati. Nel maggio del 1941 la Paramount Pictures assunse la propriet\u00e0 dei Fleischer Studios, ed entro la fine dell'anno Max e Dave Fleischer non erano pi\u00f9 in condizioni di parlare tra di loro, comunicando esclusivamente attraverso promemoria. La Paramount licenzi\u00f2 i Fleischer e cominci\u00f2 a riorganizzare lo studio, che venne ribattezzato Famous Studios. Con i Famous Studios guidati da Sam Buchwald, Seymour Kneitel, Isadore Sparber e Dan Gordon la produzione prosegu\u00ec sui cortometraggi di Braccio di Ferro.\nNel 1941, con la seconda guerra mondiale che diventava pi\u00f9 di una fonte di preoccupazione negli Stati Uniti, Braccio di Ferro venne arruolato nella United States Navy, come rappresentato nel corto del 1941 \"The Mighty Navy\". Il suo costume regolare venne modificato dalla camicia blu scuro, il fazzoletto rosso e i jeans azzurri che indossava nei fumetti originali ad una divisa ufficiale bianca da marinaio della Marina. Braccio di Ferro, in questi cartoni animati, divent\u00f2 un comune e oppresso marinaio della Marina a cui viene sempre data la colpa dei contrattempi. Lo storico del cinema Leonard Maltin osserva che lo studio non aveva intenzione di far luce sulla guerra, ma piuttosto di rendere il personaggio pi\u00f9 al passo coi tempi e mostrarlo in azione. I primi cortometraggi dell'era Famous erano spesso in tema bellico, con Braccio di Ferro che combatte soldati nazisti e giapponesi, in particolare nel corto del 1942 \"You're a Sap, Mr. Jap\". Poich\u00e9 Braccio di Ferro era popolare in Sud America, i Famous Studios ambientarono il corto del 1944 \"We're on our Way to Rio\" in Brasile, come parte della politica di \"buon vicinato\" tra il governo degli Stati Uniti e il resto del continente durante la guerra.\nAlla fine del 1943 la serie \"Braccio di Ferro\" era stata spostata alla produzione in Technicolor, a cominciare da \"Her Honor the Mare\". Anche se questi cartoni animati erano stati prodotti a colori, alcuni film della fine degli anni '40 vennero distribuiti nei meno costosi processi a due colori (solitamente) come Cinecolor e Polacolor. La Paramount aveva cominciato a spostare lo studio a New York a gennaio, e Mae Questel venne riassunta come doppiatrice di Olivia Oyl. Jack Mercer venne richiamato in Marina durante la seconda guerra mondiale, e le sceneggiature vennero accumulate perch\u00e9 Mercer registrasse ogni volta che era in congedo. Quando Mercer non era disponibile, Harry Welch lo sostitu\u00ec come voce di Braccio di Ferro (in \"Shape Ahoy\" Mae Questel doppi\u00f2 sia Braccio di Ferro sia Olivia). Il nuovo membro del cast vocale Jackson Beck inizi\u00f2 a doppiare Bluto nel giro di pochi anni; lui, Mercer e la Questel avrebbero continuato a doppiare i rispettivi personaggi negli anni '60. Nel corso del tempo, i cortometraggi Famous in Technicolor cominciarono ad aderire ancora di pi\u00f9 alla formula standard di Braccio di Ferro, ed entro la fine del 1946 erano evidenti dei character design ammorbiditi e rotondi - tra cui un design di Olivia Oyl che diede al personaggio tacchi alti e un taglio di capelli aggiornato.\nMolti animatori veterani dei Fleischer rimasero a bordo dei Famous Studios e produssero i nuovi cartoni di Braccio di Ferro, ma la perdita dei fondatori era evidente. Nel corso degli anni '40 i valori di produzione di \"Braccio di Ferro\" rimasero piuttosto alti. Lo storico dell'animazione Jerry Beck osserva per\u00f2 che \"il senso della gag e della storia caddero un po' in una routine\". A met\u00e0 degli anni '50 il budget presso lo studio era diventato molto basso e il personale veniva licenziato, pur continuando a produrre lo stesso numero di cartoni animati per anno. Questo era molto tipico della maggior parte degli studi d'animazione dell'epoca, poich\u00e9 molti considerarono di chiudere i battenti e porre fine alle loro serie in corso. La Paramount ribattezz\u00f2 lo studio Paramount Cartoon Studios nel 1956 e continu\u00f2 la serie \"Braccio di Ferro\" per un altro anno, con \"Spooky Swabs\", uscito nell'agosto 1957, come ultimo dei 125 cortometraggi Famous della serie.\nColonna sonora.\nIl tema principale di Braccio di Ferro venne composto da Sammy Lerner e debutt\u00f2 nel primo corto della serie nel 1933. Lo storico della musica dei cartoni animati Daniel Goldmark osserva che Braccio di Ferro \u00e8 uno dei pochi personaggi dei cartoni animati del tempo ad avere un tema principale: i compositori Carl Stalling (Disney/Warner Bros.) e Scott Bradley (MGM) li odiavano e li eliminavano rapidamente. Per i primi cartoni animati, la musica dei titoli di testa consisteva in una strumentale di \"The Sailor's Hornpipe\", seguita da una variazione vocale su \"Strike Up the Band (Here Comes a Sailor)\", sostituendo le parole \"for Popeye the Sailor\" nella seconda frase. \"I Yam What I Yam\" venne usata come tema principale per ulteriori cartoni animati. Winston Sharples e Sammy Timberg composero la maggior parte della musica per cortometraggi di Braccio di Ferro. Timberg compose i temi delle serie Fleischer \"Betty Boop\" e \"Superman\", ma chiese a Lerner di scrivere il tema di Braccio di Ferro perch\u00e9 aveva un appuntamento quella sera.\nLa musica di \"Braccio di Ferro\" \u00e8 descritta come un mix di \"solari melodie da spettacolo e musica da strada\". Essendo situati a Broadway, i Fleischer erano ben posizionati per l'evoluzione della musica popolare negli anni '30. Il regista Eric Goldberg nota un'atmosfera molto urbana nella musica di \"Braccio di Ferro\", che riflette \"il tipo di cartoni animati che stavano facendo\". I Fleischer erano grandi appassionati di jazz e avrebbero chiamato a lavorare sui cartoni animati dei musicisti jazz locali, la maggior parte dei quali era pi\u00f9 che felice di accettare. L'uso di jazz e musica popolare molto contemporanea evidenzi\u00f2 come il pubblico era affascinato dalla nuova musica. Stretti su un budget, i produttori approfittarono del loro libero accesso alla biblioteca musicale della Paramount, tra cui canzoni di successo che sarebbero state introdotte in lungometraggi. Molti cartoni animati, come \"It's the Natural Thing to Do\" (1939), prendono i loro titoli dalle canzoni popolari del tempo. I cantautori dello staff avrebbero anche scritto canzoni originali per i cortometraggi, come in quelli del 1936 \"Brotherly Love\" e \"I Wanna Be a Lifeguard\"; lo studio avrebbe assunto cantautori esterni per comporre canzoni originali in aggiunta. Con l'inizio della seconda guerra mondiale, la musica in \"Braccio di Ferro\" divenne pi\u00f9 rigogliosa, completamente orchestrata e patriottica.\nPer generazioni, l'iconico tema di Braccio di Ferro divent\u00f2 un segnalibro musicale immediatamente riconoscibile, spingendo ulteriormente la celebrit\u00e0 del personaggio.\nNei ridoppiaggi italiani trasmessi in TV a partire dagli anni '90 la colonna sonora \u00e8 molto spesso sovrascritta utilizzando musica da altri cartoni animati della serie (principalmente \"Cartoons Ain't Human\") o dallo stesso corto, poich\u00e9 non si era in possesso di una colonna sonora senza dialoghi. I corti di pubblico dominio trasmessi su TV locali, e distribuiti in vari DVD italiani, presentano una colonna sonora sovrascritta ancora pi\u00f9 pesantemente (spesso utilizzando delle ripetizioni della sigla dei corti Famous), dato che tutti hanno un doppiaggio non ufficiale.\nTrasmissione televisiva.\nL'accordo originale del 1932 con il syndicate chiedeva che ogni film realizzato nell'arco di dieci anni venisse distrutto nel 1942. Ci\u00f2 avrebbe distrutto tutti i cortometraggi Fleischer di Braccio di Ferro. Il King non era sicuro di quale effetto i cartoni animati avrebbero avuto sulla striscia, e se l'effetto fosse stato molto negativo il King sarebbe stato molto desideroso di cancellare ogni memoria dei cartoni distruggendoli. La Paramount sapeva che i cartoni di Braccio di Ferro erano tra quelli pi\u00f9 visti e popolari, e li tenne separatamente per la distribuzione futura, vedendo la televisione come uno sbocco crescente.\nNel 1956 la Paramount vendette i cortometraggi in bianco e nero al consorzio televisivo Associated Artists Productions (a.a.p.), il pi\u00f9 grande distributore dell'epoca, per la distribuzione alle stazioni televisive; i cartoni animati a colori furono venduti un anno dopo. Mostrati con i loghi a.a.p. in sostituzione di quelli della Paramount (con un riferimento rimanente alla Paramount nella frase sul copyright), questi cartoni animati furono enormemente popolari. Jerry Beck paragona il successo televisivo di Braccio di Ferro a una \"nuova vita\", notando che il personaggio non fosse stato cos\u00ec popolare dagli anni '30. Il King Features realizz\u00f2 il potenziale di successo e inizi\u00f2 la distribuzione di merchandise basato sul personaggio, che a sua volta port\u00f2 a nuove produzioni televisive su Braccio di Ferro. Queste serie vennero prodotte da numerosi studi utilizzando l'animazione limitata, e molti artisti erano insoddisfatti della qualit\u00e0 molto bassa di tali cartoni animati. La maggior parte delle grandi citt\u00e0 mandavano in onda uno \"spettacolo dello zio\", in cui un meteorologo locale o intrattenitore avrebbe presentato uno spettacolo per bambini nel pomeriggio, e i cortometraggi di Braccio di Ferro divennero una componente fondamentale del loro successo.\nNegli anni '70 i cortometraggi originali Fleischer e Famous di Braccio di Ferro erano stati distribuiti in syndication a varie stazioni e canali di tutto il mondo (inclusa l'Italia, dove vennero inizialmente trasmessi in lingua originale). Negli anni successivi, tuttavia, i cortometraggi di Braccio di Ferro scomparvero lentamente dai palinsesti a favore delle edizioni televisive pi\u00f9 recenti. L'a.a.p. era stata venduta alla United Artists, che venne assorbita dalla Metro-Goldwyn-Mayer per creare la MGM/UA nel 1981. Ted Turner acquisto la MGM/UA nel 1986, ottenendo il controllo di tutti i cortometraggi di Braccio di Ferro. Turner vendette i diritti di produzione della MGM/UA poco dopo, ma mantenne il catalogo cinematografico. Dopo l'acquisizione, i cortometraggi di Braccio di Ferro in bianco e nero vennero spediti in Corea del Sud, dove gli artisti li ritracciarono a colori. Il processo era destinato a rendere i corti pi\u00f9 commerciabili nell'era moderna della televisione, ma imped\u00ec ai telespettatori di vedere il lavoro originale a penna e inchiostro dei Fleischer, cos\u00ec come gli sfondi tridimensionali creati dal processo \"Stereoptical\" dei Fleischer. Ogni altro frame venne ritracciato, cambiando l'animazione da 24 frame/s a 12 frame/s, ammorbidendo il ritmo dei film. Questi cortometraggi colorizzati iniziarono ad andare in onda sulla WTBS nel 1986 durante il loro programma \"Tom &amp; Jerry and Friends\". I corti ritracciati vennero distribuiti in syndication nel 1987 su una base permuta, e rimasero a disposizione fino ai primi anni '90. Quando Cartoon Network nacque nel 1992, trasmetteva in gran parte cartoni animati dalla biblioteca Turner, tra cui \"Braccio di Ferro\". La Turner si fuse con la Time Warner nel 1996, e la Warner Bros. (attraverso la filiale Turner) controlla quindi da allora i diritti per i cortometraggi di \"Braccio di Ferro\".\nPer molti decenni, gli spettatori potevano vedere la maggioranza dei cortometraggi di Braccio di Ferro solo con i titoli di testa e di coda alterati. L'a.a.p. aveva, per la maggior parte, sostituito i loghi originali della Paramount con il proprio. Nel 2001 Cartoon Network, sotto la supervisione dello storico dell'animazione Jerry Beck, cre\u00f2 il programma \"The Popeye Show\". Lo show mand\u00f2 in onda i cortometraggi Fleischer e Famous Studios di \"Braccio di Ferro\" in versioni che approssimassero le loro uscite cinematografiche originali modificando copie dei titoli di testa e di coda (prelevati o ricreati da varie fonti) all'inizio e alla fine di ogni cortometraggio, o in alcuni casi nelle versioni integrali originali direttamente dalle stampe che in origine contenevano i titoli di testa e di coda della Paramount.\nIl programma, che trasmise 135 cortometraggi, includeva inoltre segmenti che offrivano curiosit\u00e0 su personaggi, doppiatori e animatori. Il programma and\u00f2 in onda ininterrottamente fino al marzo 2004. \"The Popeye Show\" continu\u00f2 ad andare in onda anche su Boomerang. Negli Stati Uniti, un blocco giornaliero di mezz'ora su Braccio di Ferro pu\u00f2 essere visto su Boomerang di volta in volta; tuttavia, i cortometraggi Fleischer di Braccio di Ferro inclusi in questo blocco sono per lo pi\u00f9 le versioni colorizzate degli anni '80, e la maggior parte dei corti presentano i loghi a.a.p..\nIn Italia le versioni a.a.p. (inclusi i corti ritracciati a colori) arrivarono alla Rai negli anni '90, e per l'occasione i corti vennero ridoppiati. Tali versioni vennero trasmesse fino alla fine degli anni 2000 anche su Cartoon Network e Boomerang e dal 2017 vengono trasmessi su Italia 1.\nHome video.\nCi furono problemi legali tra King Features Syndicate e United Artists nei primi anni '80 riguardo alla disponibilit\u00e0 di \"Braccio di Ferro\" in home video. La United Artists aveva i diritti televisivi, ma il King Features contest\u00f2 il fatto che essi comprendessero la distribuzione home video. Nel 1983 la MGM/UA Home Video tent\u00f2 di pubblicare una collezione di cartoni animati di Braccio di Ferro su nastri Betamax e VHS intitolata \"The Best of Popeye, Vol. 1\", ma essa venne annullata dopo che la MGM/UA ricevette una lettera di diffida dal King Features Syndicate, che sosteneva di essere il solo ad avere i diritti di distribuzione in home video. Mentre il King Features possedeva diritti, materiali, fumetti e merchandising del personaggio di Braccio di Ferro, non aveva invece la propriet\u00e0 dei cortometraggi.\nIn gran parte del mondo (inclusa l'Italia) sono stati distribuiti quasi esclusivamente VHS e DVD pirata contenenti una manciata di cortometraggi di Braccio di Ferro di pubblico dominio su cui il copyright \u00e8 decaduto. Questi VHS e DVD a basso costo includono di solito le stampe a.a.p. degli anni '50, con una pessima qualit\u00e0 video. Vi sono contenuti solitamente sette cortometraggi in bianco e nero degli anni '30 e '40 e una manciata di corti Famous Studios degli anni '50 (molti dei quali divennero di dominio pubblico dopo la fusione MGM/UA), e tutti e tre i corti Fleischer a colori. Tuttavia, anche alcuni corti protetti da copyright sono stati inclusi in tali pubblicazioni home video.\nDopo l'acquisto della Turner nel 1996, ci sarebbero voluti molti anni alla Warner Bros. per fare un accordo per distribuire \"Braccio di Ferro\" in home video. Nel 1999 i diritti home video della cineteca Turner vennero riassegnati dalla MGM/UA Home Video alla Warner Home Video. Nel 2002 venne riferito che la Warner e la Hearst Corporation (societ\u00e0 madre del King Features) stavano lavorando su un accordo per pubblicare i corti di Braccio di Ferro in home video. Oltre 1000 persone firmarono una petizione online chiedendo a Warner e King Features di pubblicare i corti cinematografici di Braccio di Ferro in DVD.\nI corti di Braccio di Ferro non vennero mai pubblicati ufficialmente fino alla fine degli anni 2000. Nel 2006 Warner Home Video e King Features Syndicate, insieme alla Hearst Entertainment, raggiunsero finalmente un accordo che consentisse la pubblicazione dei corti cinematografici di Braccio di Ferro in home video. Su questi corti appaiono i loghi originali Paramount perch\u00e9 Warner Bros. e Paramount Pictures fecero un accordo di cross-licensing che coinvolgeva la pubblicazione da parte della Paramount dei film di John Wayne originariamente distribuiti dalla Warner Bros., preservando quindi l'integrit\u00e0 artistica delle stampe originali. Tra il 2007 e il 2008 vennero prodotti tre volumi, pubblicati nell'ordine in cui i corti erano usciti nei cinema. Il primo set di DVD di \"Braccio di Ferro\" della Warner, che copre i cortometraggi usciti dal 1933 fino all'inizio del 1938, venne pubblicato il 31 luglio 2007. \"Popeye the Sailor: 1933-1938, Volume 1\", cofanetto di quattro DVD, contiene i primi 60 cortometraggi Fleischer di \"Braccio di Ferro\", inclusi \"Braccio di Ferro incontra Sinbad\" e \"Popeye the Sailor Meets Ali Baba's Forty Thieves\". Gli storici supervisionarono la pubblicazione come consulenti, assicurando che non era stata utilizzata alcuna versione colorizzata o stampa non restaurata.\nI tempi di restauro causarono alla Warner di reimmaginare i set come cofanetti da due dischi. \"Popeye the Sailor: 1938-1940, Volume 2\" venne pubblicato il 17 giugno 2008, e comprende \"Braccio di Ferro e la lampada di Aladino\". \"Popeye the Sailor: 1941-1943, Volume 3\" venne pubblicato il 4 novembre 2008, e comprende tre corti di guerra raramente mostrati: \"You're a Sap, Mister Jap\" (1942), \"Scrap the Japs\" (1942) e \"Seein' Red, White, and Blue\" (1943).\nTuttavia, questi tre volumi sono stati finora pubblicati esclusivamente nella Zona 1 (USA, Canada, Bermuda e Caraibi). L'unico cortometraggio pubblicato ufficialmente al di fuori di essa \u00e8 \"Braccio di Ferro incontra Sinbad\", incluso nella raccolta \"\".\nProgrammi cinematografici italiani.\nA partire dal 1959, diversi episodi della serie furono distribuiti nei cinema italiani sotto forma di \"programmi\" che includevano un certo numero di corti (anche di altre serie o singoli). Di seguito un elenco di questi programmi."}
{"id": "230985", "revid": "547992", "url": "https://it.wikipedia.org/wiki?curid=230985", "title": "Tiberio Sempronio Gracco (console 177 a.C.)", "text": "Biografia.\nFu il padre di Tiberio e di Gaio Sempronio Gracco.\nTribuno della plebe nel 187 a.C., nel 184 a.C. pose il veto a che i fratelli Scipione Africano e Scipione Asiatico fossero giudicati dell'accusa di essersi appropriati di una grande somma che sarebbe stata a loro versata dal re Antioco III dopo la sconfitta di Magnesia. Acquisita cos\u00ec la riconoscenza dell'importante famiglia degli Scipioni, verso il 175 spos\u00f2 la figlia dell'Africano, Cornelia. Ne ebbe 12 figli dei quali raggiunsero l'et\u00e0 adulta solamente Tiberio, Gaio e Sempronia, quest'ultima andata successivamente in sposa a Publio Cornelio Scipione Emiliano.\nEdile nel 182, nel 180 fu pretore con l'assegnazione della provincia della Spagna Citeriore: in quell'occasione ricerc\u00f2 una politica di buoni rapporti con i Celtiberi, con i quali concluse un trattato di pace nel 178; pur non avendo ottenuto nessuna vittoria militare di rilievo, gli fu concesso il trionfo a Roma e l'elezione al consolato l'anno successivo.\nNel 170 acquist\u00f2 la casa di Scipione Africano, che sorgeva nel Foro dove successivamente egli fece costruire anche la Basilica Sempronia, demolita pi\u00f9 di un secolo dopo per far posto alla Basilica Iulia voluta da Giulio Cesare. Censore nel 169 con Gaio Claudio Pulcro, entrambi si dimostrarono particolarmente severi, sia controllando che non vi fossero favoritismi nella concessione degli esoneri dal servizio militare - era il tempo della terza guerra macedonica - che nella concessione degli appalti pubblici.\nNel 163 a.C. fu eletto al consolato per la seconda volta con una campagna elettorale ricordata dai romani come la pi\u00f9 dispendiosa; mor\u00ec intorno al 154, cos\u00ec che spett\u00f2 alla moglie Cornelia l'educazione dei figli rimasti orfani ancora giovanissimi."}
{"id": "230987", "revid": "93436", "url": "https://it.wikipedia.org/wiki?curid=230987", "title": "Tavola di smeraldo", "text": "La tavola di smeraldo o smeraldina (in latino \"tabula smaragdina\") \u00e8 un testo sapienziale che, secondo la leggenda, sarebbe stato ritrovato in Egitto, prima dell'era cristiana.\nIl testo era inciso su una lastra di smeraldo ed \u00e8 stato tradotto dall'arabo al latino nel 1250. Esso rappresenta il documento pi\u00f9 celebre degli scritti ermetici ed \u00e8 attribuito allo stesso Ermete Trismegisto, dagli egizi riconosciuto nel dio Thot. Esso apparve per la prima volta in versione stampata nel \"De Alchemia\" di Johannes Petreius (1541).\nLa tradizione vuole che Ermete avesse inciso le parole della Tavola su una lastra verde di smeraldo con la punta di un diamante, e che Sara, moglie di Abramo, l'avesse in seguito rinvenuta all'interno della sua tomba (altre versioni indicano come scopritore Apollonio di Tiana o Alessandro il Grande).\nIl testo.\nTraduzione:\nAutori che hanno commentato la Tavola di smeraldo.\nLa tavola di smeraldo fu tradotta per la prima volta in latino nel XII secolo da Ugo di Santalla. Il testo si trova anche in un'edizione del XIII secolo del \"Secretum Secretorum\" (noto anche come \"Kitab Sirr al-Asrar\"). Gi\u00e0 durante il Rinascimento la tavola fu oggetto di studio e traduzione da parte del filosofo umanista Marsilio Ficino.\nA partire dai primi del Novecento alcuni studiosi italiani di ermetismo filosofico hanno dato nuovo impulso, su alcune riviste del settore, ad articolati commenti sulle proposizioni della tavola smeraldina sotto il profilo ermetico-alchemico. Fra questi Luciano Jesboama Galleani (conte Luciano Galleani, Prefetto del Regno) sulla rivista \"Commentarium\" nel 1910, e Hahajah (Mario Parascandolo) sulla rivista \"Ibis\" nel 1950.\nTitus Burckhardt (1908-1984) la cita nel suo libro \"Alchimia, significato e visione del mondo\".\nLo scrittore tedesco Thorwald Dethlefsen (1946-2010) dedica alla \u00abTabula Smaragdina\u00bb un capitolo del suo libro \"Schicksal als Chance\", pubblicato in italiano col titolo \"Il destino come scelta\".\nLa Tavola di smeraldo \u00e8 interpretata come un testo che profetizza le scoperte della scienza moderna nel saggio \"Finis Glori\u00e6 Mundi\", pubblicato nel 1999 con lo pseudonimo di Fulcanelli, gi\u00f9 utilizzato per indicare l'autore (o gli autori) de \"Il mistero delle cattedrali\" e \"Le dimore filosofali\"."}
{"id": "230990", "revid": "339392", "url": "https://it.wikipedia.org/wiki?curid=230990", "title": "Popeye", "text": ""}
{"id": "230991", "revid": "212348", "url": "https://it.wikipedia.org/wiki?curid=230991", "title": "Popeye the Sailor", "text": ""}
{"id": "230993", "revid": "117267513", "url": "https://it.wikipedia.org/wiki?curid=230993", "title": "Inni alla notte", "text": "Gli Inni alla notte (\"Hymnen an die Nacht\") costituiscono l'unico ciclo di poesia compiuto pubblicato durante la vita di Novalis; il testo comparso sull'ultimo numero di \"Athen\u00e4um\" nell'agosto 1800, \u00e8 quello definitivo dell'autore. Gli \"Inni\" ad eccezione del VI, della fine del IV e di tre parti del V, furono scritti in prosa ritmica.\nLa composizione.\nLe questioni sulla data di composizione degli \"inni\" sono molte e, non ancora risolte. Novalis, infatti, singolarmente, non lasci\u00f2 scritto in nessuna carta, privata o lettera che fosse, comunicazione alcuna a proposito di ci\u00f2 che stava scrivendo; le sole e pi\u00f9 importanti indicazioni che si ricavano dalle lettere degli amici furono quelle che ci vengono da Schlegel, il quale asser\u00ec d'aver visto ai primi di marzo del 1798, tra le carte e le \"opere a stampa\" \"splendidi pensieri sul cristianesimo e sulla morte\".\nAccanto al problema della datazione degli \"Inni\", o meglio, della datazione delle probabili, anche se non dimostrate, prime redazioni parziali, v'\u00e8 anche quello della loro stesura. Le ipotesi che si lasciano formulare sono sostanzialmente tre: secondo la prima, che raccoglie maggior numero di studiosi, il \"Gedicht\" \u00e8 nato tutto in una volta; in base alla seconda, il IV inno \u00e8 stato aggiunto in un momento successivo; per la terza, la redazione manoscritta e quindi il \"Gedicht\" ha avuto una formazione graduale. Ci\u00f2 che appare comunque certo \u00e8 che gli \"Inni\" non possano essere considerati l'espressione immediata di un'esperienza spirituale, e che anzi siano il risultato di un lungo e difficile processo mentale.\nGli \"Inni alla Notte\" sono un poema in prosa ritmica e in versi, suddiviso in sei parti diseguali, che hanno come punto di partenza un'esperienza eroico-filosofico-religiosa profondamente vissuta e come tema la vittoria sulla morte.\nIl nucleo dell'esperienza \u00e8 la morte della fidanzata Sophie; gli \"Inni\" sono l'immagine artisticamente rielaborata dell'evoluzione subita da Novalis nello spirito, nel pensiero, nella poesia dalla scomparsa della ragazza sino quasi alla vigilia della propria morte. L'esperienza dolorosa, resa ancor pi\u00f9 viva dalla scomparsa tre settimane pi\u00f9 tardi del fratello prediletto, diede alla potenzialit\u00e0 del suo spirito una direzione unitaria. Novalis aveva scritto, sino ad allora un buon numero di liriche e raccolto una messe di appunti, annotazioni, liriche, \"frammenti\" sulla politica, sulla filosofia e sulle scienze; a partire dal 1797 vengono concepite come opere unitarie, concluse che contengono in modo organico la visione del mondo nuovo, \"romantico\", in consapevole contrasto con il mondo della \"Klassik\" e dell\u2019\"Aufkl\u00e4rung\" (Illuminismo).\nDi notevole importanza per cogliere l'atteggiamento del poeta verso la vita e, per poter comprendere meglio gli \"inni\" \u00e8 la lettura del diario che tenne per qualche mese, dopo la morte di Sophie. Appare chiaro che il centro dei suoi pensieri, in quel periodo, fosse costituito dalla certezza della vita oltre alla morte e dalla certezza del ricongiungimento con l'amata nell'aldil\u00e0; l'unico conforto risiedeva nella speranza di seguirla presto nell'altro mondo. Di fondamentale importanza \u00e8 la data del 13 maggio: infatti questo \u00e8 il giorno in cui Novalis, recatosi sulla tomba della giovane, passa attraverso un'esperienza spirituale di straordinaria intensit\u00e0, eccone la prova:\nNon una visione vera e propria quindi, ma qualcosa di pi\u00f9: la sensazione che il tempo e lo spazio fossero aboliti, la sensazione del superamento della soglia tra il mondo visibile e quello invisibile, dell'entrata in un'altra dimensione che pu\u00f2 dare a chi vi partecipa, la misura dell'illusoriet\u00e0 della vita materiale. Queste parole hanno un riscontro preciso nel III Inno e quindi possono essere considerate come il germe dell'intero poema.\nSempre procedendo per comparazioni tra gli \"Inni\" e le sue annotazioni biografiche, possiamo renderci conto che a poco a poco sul pensiero della propria morte imminente e, sul conseguente ricongiungimento con l'amata, prende il sopravvento una concezione che permette di nuovo l'attaccamento e l'interesse alla vita. Si tratta della concezione cristiano - romantica, per cui l'anima che aspira all'unione mistica deve passare attraverso la morte, che \u00e8 motivo di celebrazione e di festa perch\u00e9 introduce alla luce celeste.\nL'ascesa avviene per gradi: 3 e sono Sophie-Cristo-Dio. I primi due sono i mediatori, e la prima prepara l'avvento del secondo. La figura di Sophie, o meglio della sua immagine idealizzata che il poeta s'era fatto, alla fine diventa mezzo: se da principio il Poeta aspetta con desiderio la morte per ricongiungersi a lei, pi\u00f9 avanti se la prende come intermediaria perch\u00e9 lo conduca a Cristo, e attraverso la morte, lo faccia entrare nella casa del Padre.\nLa figura di Sophie, il cui nome non compare mai nel poema, si carica via via, come la Beatrice di Dante, di significati allegorici che la fanno sempre pi\u00f9 coincidere con la Sapienza divina. Nella versione manoscritta degli \"Inni\" gli elementi riconducibili all'autobiografia sono pi\u00f9 numerosi che nella versione finale e, le due aspirazioni (ricongiungimento e ritrovamento di Dio) formano quasi due centri intorno ai quali ruotano rispettivamente i primi tre e gli ultimi tre Inni.\nPrimo Inno.\nL'inno inizia con l'esaltazione della luce, del giorno, amato dai tre regni della natura e soprattutto dall'uomo, \"der herrliche Fremdling\", \"lo splendido straniero\"; la luce \u00e8 \"il re della natura umana\"; ma nell'opera, colpito dalla morte della persona amata, fa esperienza della notte, che gli appare come il volto severo di una giovane madre, sotto un intrecciarsi infinito di riccioli. Ne comprende l'essenza e prende lietamente congedo dal giorno. Essa \u00e8 \"la regina del mondo\", \"eccelsa annunciatrice di mondi sacri\", inviata dall'amata, che vuol rivelargli che la notte \u00e8 vita e, che pu\u00f2 rendere eterna la loro unione.\nA fianco della concezione romantica di luce come simbolo di vita c'\u00e8 anche un aspetto ancora puramente \"illuministico\": la luce \u00e8 anche simbolo dell'intelletto razionalistico e vuole avere ragione di quelle potenze dell'animo che solo sono in grado di schiudere mondi nuovi; per questo motivo, all'esaltazione della luce seguir\u00e0 quella, ben pi\u00f9 coinvolgente e duratura del suo contrapposto, della Notte. Il mondo visibile, il regno della luce, sar\u00e0 ancora il mondo delle apparenze.\nNell'enumerazione dei tre regni della natura \"\u2026la respira la pietra scintillante, in eterno riposo, la pianta sensitiva che sugge, e il multiforme animale istintivo -ma sopra tutti lo splendido intruso \u2026\" appare chiaro il riferimento al I libro della Genesi narrante la creazione del mondo che, come in questo verso culmina con il richiamo all'uomo, \"lo splendido intruso\" l'essere per cui il mondo non \u00e8 patria, l'essere che aspira a tornare nella patria celeste nel grembo del padre, l'essere che nella sua essenza \u00e8 estraneo al mondo terreno ma che \u00e8 destinato a soggiogare.\nIn quest'inno appare uno dei termini preferiti da Novalis: la \"malinconia\" (dal tedesco: \"Wehmut\"). Essa esprime secondo Novalis, il sentimento che di l\u00ec a poco diverr\u00e0 il \"male del secolo\" la Sehnsucht, ovvero quell'anelito inappagato, infinito e rivolto a qualcosa di grande della cui infinit\u00e0 si \u00e8 consapevoli.\nL'inno pu\u00f2 essere diviso in due parti: nella prima parte il poeta esalta la luce del giorno, dispensatrice di vita a tutta la natura, divisa nei suoi tre regni. La notte appare inizialmente sinonimo di morte e quindi di malinconia. Nella seconda parte il poeta scopre il fascino della notte, che gli permette di vivere emozioni pi\u00f9 profonde.\nSecondo Inno.\nIl poeta cerca anche nel regno della luce la \"notte\" come simbolo di vita e la trova nel \"sacro sonno\" e in tutto ci\u00f2 che d\u00e0 l'ebbrezza: \"Nell'aureo fiotto del grappolo, nell'olio prodigioso del mandorlo e nel bruno succo del papavero\": Ma \u00e8 soprattutto tramite l'amore e la fede che possiamo, anche nel regno della luce, quindi nel mondo finito, entrare in contatto con la notte e, quindi, con l'infinito. Il poeta ci invita a riflettere sulla vita.\nTerzo Inno.\nQuesto inno rappresenta la trascrizione artistica dell'esperienza mistica alla tomba di Sophie: il poeta giunge alla certezza dell'esistenza di un'altra vita attraverso l'amore e la visione dei \"tratti trasfigurati\" dell'amata morta; per un attimo viene sollevato nel regno della notte; il legame della nascita, della vita si rompe ed egli prova indicibile gioia. La traccia duratura di quest'esperienza \u00e8 la fede nella notte e nel suo sole: l'amata. Attraverso l'esperienza, sia pure istantanea, della rinascita il poeta sente di appartenere ormai al mondo del giorno e a quello della notte, a quello del finito e a quello dell'infinito.\nQuarto Inno.\nMostra come il poeta sia ormai diventato l'annunciatore del legame che esiste tra il mondo della luce e quello della notte, e senta la nostalgia di quest'ultimo. Se ben si comprende l'annuncio che fa Novalis, i due mondi non devono essere concepiti come contrari ma, come la reciproca integrazione, e il reciproco completamento. La parola \"morte \" non compare, compare invece la croce chiamata \"vessillo trionfale della nostra stirpe\" perch\u00e9 \u00e8 simbolo di morte e insieme di redenzione, \u00e8 la chiave per entrare nel regno della notte. L'inno si conclude con versi in rima alternata, che esprimono la nostalgia della morte, della croce ed anche se non viene nominato, di Cristo.\nQuinto Inno.\nLa vicenda luce-notte viene concepita storicamente con la presentazione del mondo antico, pagano e del mondo vivificato dalla presenza di un mediatore divino: Cristo, del quale senza indicarlo esplicitamente, traccia un percorso poetico della sua vita fino alla Resurrezione, all'Ascensione per poi accennare ai primi secoli di Cristianesimo. Novalis, in questo canto, canta il cammino attraverso il quale l'umanit\u00e0 arriva a comprendere il significato della vita e della morte e a vincerne il terrore; la credenza negli antichi dei e il seguente scetticismo nei loro confronti sono gradi attraverso cui l'umanit\u00e0 doveva passare prima di arrivare ad una superiore conoscenza, quella che le sarebbe stata aperta da Cristo. Il canto sulla vita di Ges\u00f9, corrisponde perfettamente col racconto evangelico, tranne che per un singolare particolare: tra coloro che accorrono ad ascoltare le parole del Cristo giovinetto, v'\u00e8 anche un cantore venuto dall'Ellade e che poi andr\u00e0 a dare la buona novella in India. Certamente si tratta della \"concretizzazione\" della poesia e, probabilmente l'autore ha pensato a se stesso nel presentare questo personaggio. Il cantore \u00e8 \"nato sotto il sereno cielo dell'Ellade\": il mondo in mezzo al quale il poeta visse la sua breve vita stravedeva per questo mondo, la idealizzava e cercava in essa le forme di vita umana pi\u00f9 alte e pi\u00f9 perfette, Essa era la patria di una idoleggiata umanit\u00e0 precristiana, sentita prevalentemente come antitetica al Cristianesimo. L'autore accetta l'immagine di un Ellade serena ed armoniosa; ma fa capire anche che l'armonia e la serenit\u00e0 non sono sufficienti a spiegare l'enigma della morte, per cui anche l'ammiratore del mondo classico si trova davanti ad una difficolt\u00e0 insormontabile, se non \u00e8 sostenuto dall'esperienza cristiana. L'immagine del cantore che \"part\u00ec, colmo di gioia per l'Indostan\" costituisce un altro polo della poesia e del pensiero romantico: India era simbolo della Sehnsucht nach der Ferne, della terra lontana, favolosa, della gran madre di innumerevoli stirpi umane, cos\u00ec come il sospiro per l'Ellade era espressione di nostalgia verso le proprie radici culturali. \nIl Cristianesimo ha dunque il potere di completare e operare una sintesi tra le diverse aspirazioni religiose esplicatisi in diverse epoche e in diversi paesi.\nSesto Inno.\nPorta il titolo di \"Desiderio di morte\" ed esprime in sestine la gioia per la morte, sentita come un'esperienza finale di trascendenza che dischiude all'uomo la nuova patria. Il significato dell'Inno non \u00e8 un invito a fuggire dal mondo ma, nel giubilo esaltato ed esaltante con cui viene presentato il beatifico vento: il raggiungimento del Regno dei Cieli \u00e8 il culmine della storia dell'umanit\u00e0, e anche il fine di ogni individuo. Sono le persone care che hanno gi\u00e0 fatto l'esperienza della morte a infonderci il sospiro, il desiderio, la \"sehnsucht\" per essa, per l'immersione nell'eternit\u00e0. L\u00e0 il poeta arriver\u00e0 accompagnato e guidato dalla sposa e dal Cristo: Cristo e Sophie compaiono insieme a suggellare gli inni.\nIn conclusione: Il poeta, istintivamente portato come tutti i viventi ad amare la luce, comprende il significato della notte attraverso la dolorosa esperienza della perdita dell'amata; trasporto nei suoi regni attraverso una visione, ne ritorna portandone in cuore la nostalgia e col proposito di farsene banditore tra gli uomini pur assolvendo i doveri e gli obblighi dell'operosit\u00e0 nel regno della luce, cio\u00e8 nel mondo terrestre. L'esperienza dell'Aldil\u00e0, effettuata dal poeta attraverso l'apparizione della donna amata e la vista della croce, \u00e8 stata portata all'umanit\u00e0 tutta dalla comparsa di Cristo che ha segnato l'inizio di un'era nuova, perch\u00e9 ha disgelato il mistero della morte e dissolto il terrore che si aveva di essa.\nGli \"Inni\" si presentano cos\u00ec come la figurazione poetica di un Vangelo romantico e, contengono tutta l'esperienza di vita e il pensiero di Novalis: la ricerca della strada per \"ritornare\" da questo mondo dei sensi e delle apparenze, al mondo vero; il ricongiungimento con la fonte divina, l'unione mistica, sentita come un intervento della Grazia. Fin qui il cammino intellettuale di Novalis coincide con quello dei mistici ma, da questo punto in poi, l'itinerario di Novalis s'allunga perch\u00e9 prevede il ritorno fra gli uomini per farsi annunciatore del mondo di cui ha appena intravisto lo splendore, del quale diverr\u00e0 poi spettatore eterno solo a morte avvenuta."}
{"id": "231002", "revid": "1393243", "url": "https://it.wikipedia.org/wiki?curid=231002", "title": "Generatore di numeri pseudocasuali crittograficamente sicuro", "text": "Nella sicurezza informatica un generatore di numeri pseudocasuali crittograficamente sicuro (detto in genere CSPRNG da \"Cryptographically Secure Pseudo-random Number Generator\" \u00e8 un generatore di numeri pseudocasuali le cui propriet\u00e0 lo rendono adatto all'uso in crittografia.\nMolti aspetti della crittografia richiedono numeri casuali, ad esempio:\nLa \"qualit\u00e0\" della casualit\u00e0 per queste applicazioni \u00e8 varia. Per la generazione di un \"nonce\" pu\u00f2 essere richiesta solo l'unicit\u00e0 del numero generato. Per la creazione di una chiave \u00e8 richiesta una qualit\u00e0 maggiore. Nel caso di one-time pad, la garanzia che il testo crittografato non sia violabile dipende unicamente dal fatto che la sorgente casuale utilizzata sia totalmente impredicibile.\nIdealmente la generazione di numeri casuali utilizza l'entropia ottenuta da un'altra sorgente, come un generatore di numeri casuali hardware o qualche processo impredicibile, anche se sono state trovate correlazioni inaspettate in processi di questo tipo. Da un punto di vista teorico la quantit\u00e0 di casualit\u00e0 \u2014 l'entropia \u2014 che pu\u00f2 essere generata da un sistema \u00e8 uguale all'entropia che \u00e8 entrata nel sistema. Nella pratica per\u00f2 spesso sono necessari pi\u00f9 numeri casuali di quelli che possono essere recuperati da una fonte di entropia. In questi casi vengono utilizzati i CSPRNG, che \"spalmano\" l'entropia su pi\u00f9 bit.\nSpecifiche.\nLe specifiche richieste da un normale generatore di numeri pseudocasuali (PRNG) sono soddisfatte anche da un CSPRNG, ma non \u00e8 vero l'inverso. Le specifiche soddisfatte da un CSPRNG si dividono in due gruppi: il primo \u00e8 che abbiano buone propriet\u00e0 statistiche (cio\u00e8 che passino i test di casualit\u00e0), il secondo \u00e8 che resistano bene agli attacchi, anche nel caso in cui vengano scoperte parte delle variabili che dovrebbero rimanere segrete.\nLa maggior parte dei generatori di numeri pseudocasuali non sono utilizzabili come CSPRNG poich\u00e9, pur soddisfacendo i test statistici, non sono progettati per resistere ad attacchi matematici appositamente studiati."}
{"id": "231003", "revid": "547034", "url": "https://it.wikipedia.org/wiki?curid=231003", "title": "Campioni del mondo di backgammon", "text": "Il seguente \u00e8 l'elenco dei campioni del mondo di backgammon dal 1967 al 2017:"}
{"id": "231006", "revid": "15756", "url": "https://it.wikipedia.org/wiki?curid=231006", "title": "Messia di Dune", "text": "Messia di Dune \u00e8 un romanzo di fantascienza di Frank Herbert, il secondo del \"Ciclo di Dune\". Fu originariamente pubblicato a puntate sulla rivista \"Galaxy\" nel 1969. Le edizioni statunitense e britannica hanno diversi prologhi che riassumono gli eventi del romanzo precedente.\nL'opera, insieme al successivo romanzo della serie \"I figli di Dune\", \u00e8 stato adattato per la televisione da Sci-Fi Channel nel 2003 nella miniserie in tre puntate \"I figli di Dune\".\nTrama.\nDodici anni dopo gli eventi descritti in \"Dune\", Paul Atreides \u00e8 ancora l'imperatore della galassia e governa l'universo conosciuto dalla sua capitale su Arrakis. Da poco si \u00e8 conclusa una \"jih\u0101d\" scatenata dai Fremen che vedono in lui il loro messia e desiderano diffonderne il culto su ogni pianeta. Bench\u00e9 Paul sia il pi\u00f9 potente imperatore mai esistito, egli stesso \u00e8 impotente di fronte alla forza del mito che lo circonda e che spinge i suoi fedeli al fanatismo pi\u00f9 estremo. Bench\u00e9 oltre sessanta miliardi di persone siano gi\u00e0 perite nella guerra, la prescienza di Paul gli dice che questo \u00e8 tutt'altro che il peggior futuro possibile per l'umanit\u00e0. Con questa consapevolezza, Paul spera di indirizzare l'umanit\u00e0 su un percorso che non porti alla stagnazione e all'autodistruzione.\nNel frattempo, \u00e8 in corso una cospirazione contro l'imperatore Paul, alla quale partecipano le Bene Gesserit (che hanno creato Paul con il loro programma di accoppiamenti selettivi per asservirne i poteri ai loro scopi, ma ne hanno perso il controllo), la Gilda spaziale (un tempo il maggiore potere occulto dietro il trono imperiale e ora completamente sotto il controllo di Paul) e i Bene Tleilax (scienziati senza alcuna etica morale, specialisti delle branche pi\u00f9 oscure della biologia e della genetica). I membri di spicco della cospirazione sono la Reverenda Madre Gaius Helen Mohiam delle Bene Gesserit, Edric, un navigatore della Gilda che, grazie ai suoi poteri di preveggenza pu\u00f2 schermare gli altri dalla preveggenza di Paul (o almeno \u00e8 ci\u00f2 che essi sperano), Scytale, un Danzatore del Volto, e la principessa Irulan, figlia dell'ex imperatore e sposa ufficiale di Paul, nonch\u00e9 anch'essa una Bene Gesserit.\nIl piano dei cospiratori si apre con un dono all'imperatore costituito da un \"ghola\"; i \"ghola\" sono esseri creati dai Bene Tleilax mediante clonazione di cellule umane e addestrato ad un compito specifico, e sono comunemente considerati non come veri esseri umani, ma come semplici strumenti da usare. Il ghola donato a Paul si chiama Hayt, ed \u00e8 un clone di Duncan Idaho, il suo vecchio amico e insegnante di scherma, morto per difenderlo dagli Harkonnen e il cui corpo era stato conservato per anni dalla famiglia Corrino, e Paul lo accoglie pur sapendo del pericolo che sicuramente rappresenta: i cospiratori sperano infatti che la presenza della copia di Duncan possa turbare Paul, distraendolo da altre parti del complotto e indebolendo la sua capacit\u00e0 di governo.\nIntanto, un'altra parte del piano si sta discretamente svolgendo da anni ad opera della principessa Irulan. La dinastia Atreides \u00e8 instabile perch\u00e9 Paul non ha ancora un erede in quanto all'unica donna della sua vita, Chani, viene somministrato segretamente un contraccettivo da Irulan. In realt\u00e0 Paul \u00e8 consapevole della cosa grazie ai suoi poteri, ma, avendo previsto che la nascita di suo figlio causer\u00e0 la morte di Chani, \u00e8 riluttante ad intervenire. Alla fine \u00e8 la stessa Chani, afflitta dalla sua incapacit\u00e0 di concepire, a trovare una soluzione, ricorrendo ad una dieta basata sul digiuno e sull'assunzione di cibi ad alta concentrazione di spezia Melange che in qualche modo riesce ad controbattere gli effetti del contraccettivo.\nNel frattempo, Alia, sorella di Paul e dotata degli stessi poteri, raggiunge la maturit\u00e0 fisica e si scopre irresistibilmente attratta da Hayt/Duncan. Alia e Hayt sono incaricati di investigare il ritrovamento del corpo di una ragazza nelle vicinanze della citt\u00e0; Hayt, che \u00e8 stato addestrato come mentat dai Bene Tleilax, e memore del fatto che non \u00e8 stata denunciata la scomparsa di nessuno, deduce che la donna \u00e8 stata rimpiazzata da un Danzatore del Volto Tleilaxu. Hayt coglie anche l'occasione per baciare Alia. Lei si sente oltraggiata, ma Hayt risponde di non aver preso niente pi\u00f9 di quello che lei stessa ha offerto, cosa che lei \u00e8 costretta ad ammettere con s\u00e9 stessa in seguito.\nMentre Gaius Helen Mohiam si trova su un'astronave della Gilda che fa scalo su Arrakis, Paul ordina il suo arresto. La Reverenda Madre teme per la sua vita, ma l'imperatore le propone invece un patto: egli offrir\u00e0 alle Bene Gesserit di recuperare i suoi geni per i loro scopi concependo un figlio per loro, ma usando l'inseminazione artificiale, in cambio della sopravvivenza di Chani e del loro bambino. Mohiam \u00e8 desiderosa di recuperare i geni Atreides per il programma di accoppiamenti delle Bene Gesserit, ma accettando violerebbe i tab\u00f9 religiosi contro l'uso delle macchine e di ogni pratica che viola la dignit\u00e0 umana, come furono fissati millenni prima dal Jihad Butleriano. Inoltre, nessun bambino nato in questo modo potrebbe aspirare al trono imperiale, e anzi le Bene Gesserit dovrebbero tenere rigorosamente segreta la sola esistenza di tale bambino o affrontare le conseguenze per chi viola le leggi religiose. Mohiam quindi prende tempo chiedendo di consultarsi con le sue consorelle alla sede centrale delle Bene Gesserit su Wallach IX.\nSei settimane dopo, i medici di Chani scoprono che la gravidanza presenta delle complicazioni e deducono dagli effetti l'esistenza del contraccettivo che le \u00e8 stato somministrato. Chani si rende conto che solo Irulan pu\u00f2 essere la colpevole, e vorrebbe ucciderla, ma Paul la dissuade.\nUn giorno, Paul riceve la visita della figlia di Otheym, uno dei fedaykyn di Paul, che gli chiede di far visita a suo padre perch\u00e9 ha delle informazioni importanti per lui. Paul capisce che la ragazza \u00e8 in realt\u00e0 un Danzatore del Volto, e l'originale \u00e8 il cadavere rinvenuto precedentemente fuori citt\u00e0, e tuttavia la sua preveggenza gli mostra che non ha altra scelta che seguire la strada tracciata dal suo destino o incorrere nel futuro che egli tenta di evitare. Giunto a casa di Otheym, questi gli rivela dell'esistenza una cospirazione fra gli stessi Fremen e gli dona il suo servitore Tleilaxu: Bijaz, un nano creato in laboratorio per svolgere il ruolo di registratore di informazioni, rimpiazzando le macchine proibite. Bijaz ha archiviato nella sua memoria facce, nomi e dettagli della cospirazione. Paul accetta con riluttanza, sapendo ci\u00f2 che sta per accadere. Quando i suoi soldati attaccano i cospiratori, essi attivano un \"bruciapietre\" (stone burner), un'arma atomica che distrugge la casa e acceca chiunque si trovi entro un certo raggio. Secondo le leggi Fremen, chi perde la vista viene abbandonato nel deserto come offerta a Shai-Ulud, ma Paul ordina che tutti gli uomini rimasti feriti nell'attacco vengano risparmiati, e a chi lo desidera vengono forniti occhi artificiali. Lui stesso \u00e8 rimasto accecato, ma ormai le sue visioni oracolari sono cos\u00ec precise che egli vede il pi\u00f9 piccolo dettaglio del mondo che lo circonda e riesce a mantenere tutta la sua capacit\u00e0 di comando.\nLo svilupparsi della cospirazione rivela che \"Korba\", importante sacerdote della chiesa di Paul, \u00e8 un traditore, e per quanto professi la sua innocenza \u00e8 costretto a cedere al confronto con lo stesso Paul, e viene quindi messo sotto la custodia di Stilgar.\nHayt interroga Bijaz, ma questi usa delle parole chiave per attivare il condizionamento del ghola. Bijaz \u00e8 infatti un altro strumento della cospirazione, e il suo ruolo era di entrare in contatto con Hayt dopo che questo si \u00e8 stabilmente insediato nella corte dell'imperatore e inserire in lui il programma per l'esecuzione della fase finale del piano. In seguito, Hayt incontra Alia, che si sta sottoponendo ad un'overdose di spezia nella speranza di potenziare le sue capacit\u00e0 profetiche. Il pericolo che sta correndo suscita un'intensa risposta emotiva nel ghola; Alia capisce che lui la ama, e Hayt \u00e8 costretto ad ammetterlo.\nPaul riceve notizia che Chani \u00e8 morta nel dare alla luce due gemelli; la notizia e la sua reazione innescano un comando postipnotico nascosto nella mente di Hayt costringendolo ad ucciderlo. Lottando contro la sua programmazione, le memorie di Hayt si risvegliano e la coscienza di Duncan Idaho riemerge. Paul non ne \u00e8 minimamente sorpreso, avendo gi\u00e0 previsto tutto.\nCome Paul si avvicina ad un punto cruciale nel tempo, le sue visioni profetiche lo abbandonano lasciandolo cieco e inerme di fronte ad una minaccia mortale: Scytale, il Danzatore del Volto che ha ucciso e rimpiazzato la figlia di Otheym, rivela la sua identit\u00e0 e minaccia di morte i bambini. Egli offre a Paul la promessa di far rivivere Chani come ghola completa della personalit\u00e0 originaria, cosa che Duncan/Hayt ha dimostrato possibile, in cambio dell'abdicazione dell'imperatore. All'improvviso, Paul riceve una visione dalla prospettiva di suo figlio neonato e riesce a lanciare un coltello e a uccidere Scytale.\nSenza pi\u00f9 le sue visioni a compensare la cecit\u00e0, Paul decide di seguire la tradizione Fremen e di andare a morire nel deserto, conquistandosi cos\u00ec la fedelt\u00e0 di questo popolo per i suoi figli che erediteranno il trono imperiale. Prima di andarsene, egli d\u00e0 ai bambini i nomi di Leto e Ghanima, li affida alla custodia di Stilgar e nomina Alia reggente dell'impero.\nAlla fine del romanzo, Duncan nota come, paradossalmente, la morte di Paul e Chani abbia permesso loro di trionfare sui loro nemici. Paul \u00e8 sfuggito alla deificazione andando nel deserto come un uomo, al tempo stesso garantendo il supporto dei Fremen alla stirpe degli Atreides. Inoltre, Stilgar riferisce di aver eseguito le istruzioni di Alia di giustiziare Gaius Helen Mohiam, Edric, Korba, e alcuni altri. Essendo morti i membri principali della cospirazione, i figli di Paul sono in una situazione relativamente tranquilla. Con la famiglia di Paul al sicuro e i suoi pi\u00f9 fedeli amici e collaboratori al potere, per l'impero e la Casa Atreides sembra aprirsi un futuro duraturo."}
{"id": "231009", "revid": "1543377", "url": "https://it.wikipedia.org/wiki?curid=231009", "title": "Emanuele Tesauro", "text": "In esso il Tesauro, muovendo dal terzo libro della \"Retorica\" aristotelica, studi\u00f2 la natura propria dell'arguzia e le figure del linguaggio, offrendo una trattazione sistematica del concettismo profonda e coerente, superiore a quella, pur celebrata, di Baltasar Graci\u00e1n, che egli certamente conobbe. Essa contiene gi\u00e0 come un abbozzo o presentimento di quello che doveva poi essere l'estetica moderna. Scrisse in prosa, oltre a una \"Filosofia morale\" (Torino 1670) tipicamente secentesca, che fu pi\u00f9 volte ristampata e tradotta in varie lingue, opere di storia come i \"Campeggiamenti, o vero Istoria del Piemonte\" (1\u00aa ed. completa, Torino 1674, sulle guerre del Piemonte contro gli Spagnoli), \"Del regno d'Italia sotto i Barbari\" (ivi 1663), e una \"Historia della citt\u00e0 di Torino\" (ivi 1679, continuata da Francesco Maria Ferrero, ivi 1712), e fu autore di poesie e tragedie.\nBiografia.\nIl periodo gesuitico.\nDiscendente dall'illustre famiglia piemontese dei conti di Salmour, nacque a Torino il 3 gennaio 1592 dal conte Alessandro, letterato fossanese, autore dell'elegante poema didascalico \"La Sereide\" (1585) e da Margherita Mulazzi, nobildonna astigiana. Ultimo di sette fratelli, Emanuele fu affidato in particolare alle cure del secondogenito Lodovico, lettore di diritto all'Universit\u00e0 e amico di Giovan Battista Marino. Allievo del collegio dei gesuiti a Torino (1605-1611), entr\u00f2 ventenne nella Compagnia di Ges\u00f9. Dopo il biennio di probazione, Tesauro fu ammesso ai voti semplici, e inviato nel Collegio di Brera a Milano per proseguire gli studi di retorica e filosofia (1613-1615). Fu \"Magister rhetoricae\" a Cremona nell'anno scolastico 1618-19 e i due anni successivi (1619-20 e 1620-21) nel Collegio milanese, dove insegnavano \u00abi migliori maestri\u00bb. \u00abPer i suoi allievi scrive, tra il 1619 e il 1621, secondo i moduli tipici del teatro gesuitico, la tragedia cristiana \"Hermenegildus\", in versi latini, rappresentata nel Collegio di Brera il 26 agosto 1621, ampiamente mutata e \u00abtrasposta\u00bb in italiano molti anni pi\u00f9 tardi, e stampata nel 1661 con il titolo \"Ermenegildo\" insieme all\"Edipo\" e all\"Ippolito\".\u00bb Il 7 giugno 1621 Tesauro predispose il maestoso apparato funebre per le esequie solenni in onore del re Filippo III di Spagna, morto il 31 marzo di quell'anno.\nAl servizio di Tommaso di Savoia.\nNel giugno del 1635, all'et\u00e0 di 44 anni, usc\u00ec dalla Compagnia di Ges\u00f9 per dissensi disciplinari, rimanendo sacerdote secolare al servizio dei principi di Savoia-Carignano. L'esperienza religiosa gli forn\u00ec una solida cultura umanistico-filosofica e gli consent\u00ec inoltre di esprimersi come oratore e come insegnante. Al periodo gesuitico risalgono i \"Panegirici sacri\" (1633), tra i quali spicca il discorso accademico \"Il giudicio\", breve ma importante trattato sugli stili dell'oratoria sacra, riproposto all'attenzione degli studiosi da Ezio Raimondi nella storica antologia ricciardiana dei \"Trattatisti e narratori del Seicento\" (1960). Con \"La metafisica del niente\" Tesauro partecip\u00f2 alla \u00abquerelle de nihilo\u00bb scatenata dal discorso accademico \"Il niente\" pronunciato da Luigi Manzini presso l'Accademia degli Incogniti l'8 maggio 1634. Dopo aver lasciato la Compagnia Tesauro fu al seguito del principe Tommaso Francesco di Savoia prima nelle Fiandre e poi in Piemonte (1635-42), e ne divenne lo storiografo ufficiale. Durante il soggiorno nelle Fiandre fu apprezzato predicatore a Bruxelles, alla corte del principe Tommaso (i \"Panegirici\" contengono \"L'Aurora, panegirico sacro sopra il giorno natale della beatissima Vergine detto nella cappella regale di Brusselles al regio infante cardinale ed al serenissimo principe Tomaso di Savoia l'anno 1635\").\nNel periodo intercorrente tra le campagne di Fiandra e la Guerra civile piemontese (1635-1642), Tesauro svolse delicate missioni diplomatiche per il principe Tommaso di Carignano. Quando mor\u00ec il duca Vittorio Amedeo I [7-8 ottobre 1637] fu inviato dal principe al cardinale Maurizio, che da Roma si era affrettato a risalire in Piemonte e sostava a Genova. Quasi certamente in questa occasione il Tesauro conobbe Agostino Mascardi, da Sarzana, gi\u00e0 membro dell'Accademia romana dei Desiosi ed autore di un famoso \"Trattato dell'arte historica\".\nIl ritorno in patria e la consacrazione definitiva.\nNel 1642 rientr\u00f2 in patria come precettore dei principi di Carignano e del futuro duca Vittorio Amedeo II di Savoia e coordin\u00f2 il monumentale progetto del \"Theatrum Statuum Sabaudiae\" (Amstelodami 1682). Guadagnatosi una fama europea, oper\u00f2 alla corte sabauda per oltre tre decenni (da Carlo Emanuele I a Carlo Emanuele II, che lo colm\u00f2 di onori e lo nomin\u00f2 Cavaliere di Gran Croce dell'Ordine dei Santi Maurizio e Lazzaro). Tesauro svolse in questi anni un'attivit\u00e0 intensa, componendo epigrafi, elogi, insegne, orazioni, panegirici per i membri della Casa reale e per le personalit\u00e0 pi\u00f9 importanti. Fu anche iconologo e autore dell'intero programma decorativo della Venaria Reale, palazzo di caccia costruito dall'architetto Amedeo di Castellamonte per Carlo Emanuele II. Le principali testimonianze di questa attivit\u00e0 svolta da Tesauro presso la corte sabauda si trovano raccolte nel libro delle \"Inscriptiones\" (\"Inscriptiones quotquot reperiri potuerunt opera et diligentia Emanuelis Philiberti Panealbi\", Taurini, Typis Bartolomaei Zapatae, 1670). \u00abCon gli anni Sessanta, al riconoscimento, sia da parte della corte, sia del municipio, del ruolo di regista e concertatore delle grandi celebrazioni pubbliche, fino al matrimonio ducale del 1663 e ai festeggiamenti per la nascita del principe di Piemonte tre anni dopo, vennero ad aggiungersi le sempre pi\u00f9 frequenti attestazioni di stima e di ossequio ufficialmente decretate dai decurioni; e la decisione di collocare nel Palazzo municipale un ritratto dell'abate \u00abcon qualche inscrittione in memoria de' posteri di sua persona\u00bb rappresent\u00f2 una novit\u00e0 degna di rilievo per una citt\u00e0 non avvezza a tributare simili onori a personaggi estranei alla dinastia.\u00bb Nel 1666 la Municipalit\u00e0 di Torino approv\u00f2 il progetto di un'edizione di tutte le sue opere e confer\u00ec al Tesauro il compito di scrivere una storia della citt\u00e0, alla quale egli attese per\u00f2 solo parzialmente. Tra il 1669 e il 1674 cominciarono cos\u00ec ad apparire, per l'editore Zavatta, i sontuosi volumi dell'opera omnia, tra cui bisogna soprattutto ricordare la ristampa, finalmente sotto il controllo dell'autore, del \"Cannocchiale aristotelico\". Domenico Piola realizz\u00f2 il disegno dei frontespizi incisi da Georges Tasni\u00e8re e da Antoine De Pienne.\nTesauro mor\u00ec improvvisamente a Torino nel febbraio 1675, pi\u00f9 che ottuagenario.\nOpere.\nIl cannocchiale aristotelico.\nEmanuele Tesauro deve la fama di massimo teorico barocco al \"Cannocchiale aristotelico\", trattato fondamentale sullo stile e sulla concezione retorica, emblematica ed allegorica del XVII secolo. Grazie alla sistemazione teorica compiuta da Tesauro, il Barocco cess\u00f2 di essere una moda per proporsi come espressione della mentalit\u00e0 del tempo. \u00abAutorevoli studiosi hanno dimostrato, da Ezio Raimondi a Franco Croce, dal Praz all'Anceschi, dal Vasoli al Costanzo, al Buck, che ci troviamo di fronte alla pi\u00f9 ampia e organica opera sull'estetica del barocco - segnatamente sotto il profilo della lingua e dello stile - non solo italiano ma europeo.\u00bb Il Tesauro \u00e8 stato studiato, in una prospettiva di poetiche europee da H. Hatzfeld, \"Three national deformations of Aristotle: Tesauro, Graci\u00e0n, Boileau\", in \u00abStudi Secenteschi\u00bb, 2, 1961, pp. 3-21.\nCome il modello geocentrico esce distrutto dalla sperimentazione che Galileo Galilei conduce con il suo cannocchiale, cos\u00ec i principi fondamentali del fare artistico sono modificati dall'opera di Tesauro, che alla rivoluzione galileiana rimanda fin dal titolo. Nel trattato, l'attenzione \u00e8 rivolta soprattutto alla metafora che per Tesauro \u00e8 la figura retorica per eccellenza, in quanto riesce a collegare fenomeni lontani attraverso l'analogia che le sta alla base.\nTesauro distingue tre ordini di figure retoriche: armoniche, patetiche e ingegnose, corrispondenti alle funzioni dell'anima, cio\u00e8 senso, affetto e intelletto. La disposizione dei tre generi di figure \u00e8 in ordine gerarchico: le figure ingegnose infatti sono le pi\u00f9 lodate come \u00abnobilissimo fiore dell'intelletto che non pi\u00f9 nell'armonico suono e nelle patetiche figure ma nella significazione ingegnosa ripon la gloria dell'arte\u00bb (\"Cannocchiale\", p. 145). Definita da Tesauro il \u201cpi\u00f9 alto colmo delle Figure Ingegnose\u201d, la metafora \u00e8 vista come argomentazione arguta ed ingegnosa da cui scaturiscono piacere e meraviglia. La rottura della convenzione che regola i rapporti tra significanti e significati ad opera dell'invenzione metaforica apre la strada al rinnovamento e all'arricchimento della potenzialit\u00e0 significativa dei singoli termini. \u00abTesauro elabora una teoria della Metafora come principio universale della coscienza sia umana sia divina. Alla sua base c'\u00e8 l'Acutezza, il pensiero fondato sull'accostamento di ci\u00f2 che \u00e8 dissimile, sull'unificazione dell'inunificabile. La coscienza metaforica \u00e8 eguagliata a quella creativa, e perfino l'atto della creazione divina appare a Tesauro come una sorta di Acutezza suprema che crea il mondo mediante metafore, analogie e concetti. Tesauro obietta contro chi nelle figure retoriche vede degli ornamenti: tali figure sono per lui il fondamento del meccanismo del pensiero, di quella Genialit\u00e0 suprema che anima l'uomo e l'universo\u00bb\nTesauro \u00e8 considerato, insieme allo spagnolo Baltasar Graci\u00e1n (1601-1658), il \u00abmaggior rappresentante che ebbe mai la critica letteraria secentistica\u00bb. Pubblicato nel 1654 (Torino: Sinibaldo), il \"Cannocchiale aristotelico\" ebbe un enorme successo in Italia e in Europa per tutto il secolo. Ripubblicato da Tesauro in una seconda edizione ampliata (Venezia: Baglioni, 1665), fu riedito quattordici volte prima del 1702, e ne fu realizzata una traduzione latina, opera di Caspar C\u00f6rber (1658-1700), pubblicata nel 1698 e riedita nel 1714. La pubblicazione della traduzione latina assicur\u00f2 al \"Cannocchiale aristotelico\" un'ampia circolazione, come testimoniano i numerosi esemplari presenti nelle biblioteche di tutta Europa. La fama del Tesauro era del resto gi\u00e0 ben consolidata se un gesuita tedesco, Jakob Masen, nella sua \"Ars nova argutiarum\", Colonia 1660, dedicata all'epigramma e alle iscrizioni argute, lo proponeva a modello, come \u00abnon inepte versatus\u00bb (p. 1). Pi\u00f9 tardi, nel giugno del 1698, sugli \"Acta eruditorum\" di Lipsia, \u00abla pi\u00f9 autorevole fra le pubblicazioni scientifiche in lingua latina\u00bb, tra Sei e Settecento, \u00abil dotto relatore\u00bb, annunciando la traduzione latina del \"Cannocchiale aristotelico\", cos\u00ec scriveva: \u00abEmanuel Thesaurus, non magis stemmatum gloria et comitis dignitate ac insignibus, quam eleganti eruditione illustris, eam sibi famam \"Inscriptionibus\" suis comparavit, ut unicus quasi, praestantissimus certe artifex in arguto hoc scribendi genere suspiciatur, ad cuius opera velut ad Polycleti regulam scripta sua exigere solent, qui in concinnandis huiusmodi ingenii foetibus elaborant\u00bb Negli ultimi decenni sempre pi\u00f9 studi sono stati dedicati al \"Cannocchiale aristotelico\", in cui si \u00e8 giustamente vista una delle introduzioni pi\u00f9 complete agli aspetti formali della cultura barocca. Il trattato inedito di Tesauro \"Idea delle perfette imprese\", il nucleo del \"Cannocchiale aristotelico\", \u00e8 stato pubblicato nel 1975 da Maria Luisa Doglio e tradotto in francese da Florence Vuilleumier.\nNell'attesa dell'edizione critica, un'elegante ristampa anastatica del \"Cannocchiale aristotelico\" \u00e8 stata pubblicata nel 1968 a cura di August Buck, docente di filologia romanza all'Universit\u00e0 di Marburgo; in quell'occasione lo studioso, oltre a un'introduzione su \"Emanuel Tesauro und die Theorie des Literaturbarock\", si era limitato a intervenire sulle note collocate dall'autore nei \"marginalia\", correggendo gli errori di palese evidenza. Nel 2000 \u00e8 apparsa una pregevole ristampa del \"Cannocchiale aristotelico\" nell'edizione Zavatta, Torino 1670, con scritti introduttivi di Maria Luisa Doglio, Marziano Guglielminetti ed altri, e con un utile indice delle fonti classiche a cura di Dionigi Vottero.\nOpere storiche e politiche.\n\u00abFilologia e antiquaria in profusa dovizia fanno ritessere l\u2019ordito della \"Historia dell\u2019Augustissima Citt\u00e0 di Torino\", commessa al Tesauro dalla municipalit\u00e0 cittadina, sgrossata in otto libri fino all'anno Mille, interrotta, poi rimaneggiata e pubblicata postuma dal segretario Giroldi, ultimata da Francesco Ferrero di Lavriano nel 1712 nel fulgore del Regno di Vittorio Amedeo II.\u00bb La storia iniziata da Tesauro esprimeva un forte sentimento di orgoglio civico; era in parte un panegirico, ma prevalentemente era una cronaca. Narrava il mito patriottico della fondazione di Torino, molti secoli prima di Roma, da parte del principe egiziano Eridano, e la sua rifondazione a opera di Cesare e di Augusto, per poi lanciarsi in un resoconto erudito dei trionfi della citt\u00e0 e delle sue vicissitudini da quell'epoca in poi.\nIn ambito storiografico Tesauro non si limit\u00f2 alla storia del Piemonte, ma, riallacciandosi direttamente a Giordane, fu tra i primi a interessarsi della storia medievale dei popoli del Nord Europa, superando la stagione rinascimentale incentrata soprattutto sulle antichit\u00e0 greche e romane. Tesauro pu\u00f2 essere a buon diritto considerato un \u00abantesignano degli studi altomedievali, con la lussuosa edizione in folio, con rami a piena pagina, \"Del regno d'Italia sotto i barbari\" (1644), che precedeva di una decina di anni l\"Historia Gothorum, Vandalorum et Langobardorum\" (1655) di Grozio.\u00bb Adorno di un'antiporta allegorica, su disegno di Jan Miel inciso da Jean-Jacques Thourneysen, e di cinquantotto ritratti di sovrani su disegno dei due pi\u00f9 accreditati pittori di corte, lo stesso Miel e Charles Dauphin, il volume \u00e8 corredato di 782 \"annotationi\" opera di Valeriano Castiglione \u00abvolte all'ampliamento esplicativo del testo e ad irrobustirlo con citazioni e rinvii bibliografici e d'un certo interesse laddove, quasi a gara con le espressioni del Tesauro, il Castiglione parla di Arduino come di \"voce\" che \"scot\u00e9 il sonno d'Italia\", la cui morte segn\u00f2 la fine della \"libert\u00e0\" \"gloria\" e \"pace\" della penisola, oppure insiste sulla funzione pacificante ed unificante della \"casa regale\" di Savoia).\u00bb\nNel Tesauro \u00abbarbari\u00bb ha valore solo generico; egli ci squaderna infatti una galleria di re, senza alcun riferimento culturale e civile, caratterizzati in modo letterario-drammatico tipicamente barocco: Alboino, Clefi, Autari, Agilulfo, Rotari, Liutprando, ecc., spiccano quali grandi personaggi, nel bene e nel male, superando il tradizionale concetto di barbarie. E cos\u00ec il giudizio finale sul regno longobardo: \u00abRegno non men famoso per le malvagie attioni che per le buone: barbaro nel conquistare, et benigno nel conservare: autor delle leggi e distruggitore: insegnator della piet\u00e0, et della ferinit\u00e0: pernicioso ugualmente, et profittevole alla Chiesa; alla quale molto rap\u00ec et molto don\u00f2; molto scem\u00f2 di religione, et molto ne accrebbe . . .\u00bb (p. 219). In una pi\u00f9 ampia prospettiva, provvidenzialistica, sotto l'Impero romano si inizi\u00f2 la distruzione del paganesimo: sotto i Goti, bench\u00e9 ariani, quest'opera \u00e8 portata a termine \u00abhauendo intanto Iddio proveduto, che nel seguente Regno de' Longobardi, come pi\u00f9 humano, ancor l'Arriana pestilenza fosse purgata\u00bb (p. 25).\nTra le opere storiche di Tesauro rivestono una particolare importanza, inoltre, una piccola serie di cronache (\"Sant'Omero assediato dai Francesi e liberato\", \"Campeggiamenti del Piemonte\", \"Campeggiamenti di Fiandre\"), che narrano le vicende militari della storia recente del Ducato di Savoia. Queste opere nascono dalla viva esperienza del campo di guerra, ma anche dalla persuasione che non ci si pu\u00f2 \u00abfidare di penne forestiere che misurano i premi e non la verit\u00e0, e spesse volte prendono il premio con la manca e scrivono con la diritta a modo loro\u00bb (lettera a Giambattista Bruschetti, 9 febbraio 1642). Dettagliati giornali di guerra stesi a caldo, sono una fonte preziosa per la ricostruzione della storia del '600, sebbene vibranti di partigianeria per il protettore di Tesauro, il principe Tommaso di Savoia.\nInteressante, infine, l\"Istoria della Compagnia di San Paolo\", pubblicata a Torino nel 1657, in cui Tesauro traccia la storia della Compagnia fondata il 25 gennaio 1563 ad opera di \u00absette zelantissimi cittadini\u00bb per rispondere all'infiltrazione del protestantesimo in Piemonte dalla Ginevra calvinista. Tesauro passa in rassegna la diffusione della Riforma a partire dalla Germania di Lutero (\u00abda quella sola scuola d\u2019iniquit\u00e0 sfarfall\u00f2 una monstruosa moltitudine di eresiarchi\u00bb) per estendersi a macchia d'olio in Slesia, Svizzera, Boemia, Inghilterra, e Francia, restringendo via via il campo fino a giungere a Torino, \u00abpropugnacolo - minacciato - della catolica fede\u00bb. Tesauro non risparmia epiteti crudi e ingiuriosi contro i principali leader della riforma, da Calvino, \u00abil pi\u00f9 diabolico e monstruoso parto di tutti gli antipassati\u00bb, a Zwingli e Farel, definito, con particolare forza espressiva, \u00absacerdote sacrilego e predicator perverso\u00bb. Molto vicino appare il modello della \"Sferza\" di Giovan Battista Marino.\nParticolarmente feroce la messa in ridicolo dello \u00abpseudo papato\u00bb di Teodoro di Beza, per descrivere il quale Tesauro ricorre alla celebre \"Vita Caluini\" di Jean Papire Masson:\nTesauro fu anche scrittore politico di sentenze: nel libello pubblicato anonimo nel 1646 \"La politica di Esopo Frigio\" raccolse, traducendoli in modo personale e originalissimo da \"Les fables d'Esope phrygien\" del francese Jean Baudoin (1631), alcuni aforismi politici di commento a una serie di favole. Questo libretto, dedicato al principe Giuseppe Emanuele di Savoia contiene 118 brevi favole di Esopo, riadattate dall'autore. Le favolette introducono il lettore in un mondo, quello della societ\u00e0 degli animali, ovattato e apparentemente idilliaco. In realt\u00e0, sotto la patina aggraziata e rassicurante, operano le stesse leggi del profitto e dell'interesse che regolano, nel bene e nel male, la vita degli uomini. Ogni apologo termina con un aforisma politico. Nel caso della \"Cicogna e dell'orciuolo\", ad esempio, si racconta che una cicogna, avendo sete, trov\u00f2, per caso, un orciuolo con un po' d'acqua. Non riuscendo a raggiungerla con il becco gett\u00f2 dentro al vaso sabbia e sassolini; in tal modo il livello dell'acqua sal\u00ec e la cicogna pot\u00e9, finalmente, bere. Allegoria: \u00abNon potendosi ottenere a forza una piazza, porgendo denari facilmente si ottiene\u00bb.\nOpere latine e drammi.\nIn giovinezza Tesauro mise insieme una raccolta di epigrammi latini, pi\u00f9 volte ristampati, con alcune odi di sapore oraziano. Gli \u00e8 attribuita una tragedia musicale, cio\u00e8 una specie di melodramma, l\"Alcesti o sia l'amor sincero\", stampata adespota a Torino nel 1665 e rappresentata in occasione delle seconde nozze di Carlo Emanuele II con Maria Giovanna Battista di Savoia-Nemours La tragicommedia a lieto fine \u00e8 costruita da Tesauro sulle orme della mistione tragicomica sperimentata da Battista Guarini, che proprio per le nozze di Carlo Emanuele I di Savoia e di Caterina Michela d'Asburgo aveva composto \"Il pastor fido\". \u00abL'invenzione linguistica, l'abile impasto di calchi petrarcheschi e lacerti dei classici, il metro poetico (endecasillabi e settenari a schema fisso di rime, con inserti di quaternari, quinari, senari, ottonari per l'avvenuta acquisizione, dal Chiabrera in poi, di un'idea accentuativa e dinamica del ritmo musicale del verso), il ricorso massiccio al dialogo, l'uso frequentissimo di esclamazioni, interrogazioni, lamenti, sentenze, la \u00abmutazione di affetti\u00bb, la mistione di toni contrastanti e di figure retoriche diverse, la chiarezza e la semplicit\u00e0 del linguaggio, la ricerca di un ritmo facile e piano, di un immediato carattere melodico fanno dell\"Alcesti\" del Tesauro un esperimento di indubbia attrattiva e forse la prova pi\u00f9 alta del suo teatro.\u00bb\nAl teatro Tesauro diede anche tre tragedie vere e proprie: l\"Hippolito\", l\"Edipo\" e l\"Ermenegildo\" (pubblicate insieme a Torino nel 1661 ma rielaborate in un lunghissimo arco di tempo, con un \u00abquotidiano ritorno\u00bb a Sofocle, a Euripide, a Seneca).\n\u00abLungi dall'essere un'attivit\u00e0 di contorno, il teatro di Tesauro colpisce il suo lettore per la fitta rete di rimandi alla riflessione teorica, di cui i drammi si rivelano intessuti.\u00bb\nL\"Ermenegildo\", che non si attiene strettamente alle regole aristoteliche, \u00e8 da annoverarsi fra le migliori opere drammatiche del Seicento. La vicenda del principe visigoto, affrontata due volte da Tesauro a quarant'anni di distanza, era in gran voga nel Seicento grazie all'iniziativa di Filippo II di Spagna, desideroso di contrapporre un re santo spagnolo all'omologo San Luigi venerato dai francesi.\nNell\"Ermenegildo\" di Tesauro la trama si sviluppa intorno al conflitto per l'eredit\u00e0 del regno, con un padre imbelle e due aspiranti, Ermenegildo e Recaredo, rappresentanti rispettivamente bene e male, che si combattono strenuamente. \u00abPer Tesauro \u00e8 fondamentale il tessuto verbale, le metafore, le arguzie e i concetti, in un teatro di musica e parole che oscura la trama edificante e terribile della lotta tra padre e figlio.\u00bb Fedele all'intento di suscitare nel lettore meraviglia e stupore, Tesauro utilizza uno stile intriso di concetti raffinati, antitesi e strutture parallele.\nNell\"Edipo\", edito due anni dopo l\"\u0152dipe\" di Pierre Corneille, Tesauro parte dallo spunto offertogli dall\u2019Edipo senecano per esplorare la questione del destino, del libero arbitrio e della responsabilit\u00e0 personale. Molto spazio \u00e8 dato a Tiresia. Trasformato in sacerdote, in netto contrasto con i suoi antecedenti, in particolare quello senecano, Tiresia \u00e8 in grado di riconoscere tutti i segni \"celesti\", abilit\u00e0 che contrasta con il costante fallimento del tentativo di Edipo di interpretarli razionalmente. Il Tiresia di Tesauro \u00e8 di conseguenza persuaso della responsabilit\u00e0 di Edipo, cosicch\u00e9, mentre Sofocle propende per l\u2019innocenza di Edipo, Tesauro, adottando la prospettiva di Tiresia, propende decisamente per la sua colpevolezza. \u00abL\"Edipo\" del Tesauro, per la sapienza della costruzione, l'ardita capacit\u00e0 di legare i temi dell'inconscio individuale con le ragioni politiche dello stato, le anfibologie del testo sofocleo e senechiano a un secentesco gusto del concettismo e dell'argutezza, rimane una delle prove pi\u00f9 alte del nostro teatro, certamente pi\u00f9 suggestivo, ricco, affascinante di quello di Corneille e forse anche del pur pungente \"Edipo\" di Voltaire.\u00bb\n\u00abL'Ippolito del Tesauro ha attirato l'ammirata attenzione di Andr\u00e9 Stegmann, che ha colto tutta una serie di consonanze, disseminate a vari livelli testuali, tra esso e la \"Ph\u00e8dre\" di Racine, tanto da concludere, malgrado l'assenza di prove certe, che \u00abRacine l'a probablement connu\u00bb.\u00bb Va, infine, ricordato il dramma in prosa italiana \"Il libero arbitrio\", steso con ogni probabilit\u00e0 nel triennio 1618-1621 e rimasto inedito al suo tempo. \u00c8 possibile che con quest'opera Tesauro intendesse contrapporsi all'omonima tragedia dell'ex benedettino bassanese convertito al protestantesimo Francesco Negri (1546)."}
{"id": "231011", "revid": "2128848", "url": "https://it.wikipedia.org/wiki?curid=231011", "title": "SANS", "text": "Il SANS Institute (SysAdmin, Audit, Networking, and Security) \u00e8 una organizzazione dedita a fornire educazione informatica ed addestramento in materia di sicurezza informatica. \u00c8 stata fondata nel 1989. Nella loro strutturazione originale, le Conferenze di SANS erano simili alla maggior parte delle conferenze tecniche tradizionali: incontri per presentazioni cartacee. Dalla met\u00e0 degli anni novanta, si sarebbero evolute in un forum di istruzione su argomenti di sicurezza e audit. La maggior parte dell'istruzione disponibile \u00e8 focalizzata al raggiungimento di una delle numerose certificazioni di sicurezza GIAC.\nSANS mantiene i seguenti siti Web:\nI docenti SANS hanno contribuito alla redazione di molti libri sulla sicurezza:"}
{"id": "231014", "revid": "729019", "url": "https://it.wikipedia.org/wiki?curid=231014", "title": "Chiesa di Roma", "text": ""}
{"id": "231016", "revid": "767487", "url": "https://it.wikipedia.org/wiki?curid=231016", "title": "Bertoldo, Bertoldino e Cacasenno (film 1984)", "text": "Bertoldo, Bertoldino e Cacasenno \u00e8 un film del 1984 diretto da Mario Monicelli.\nTrama.\nVI sec. d.C. In un violento e rozzo alto medioevo, alla corte del re longobardo Alboino giunge il villano Bertoldo, entrato nelle grazie del re con un'astuzia che ha molto divertito il sovrano. Invitato a pranzo, Bertoldo viene messo alla prova dai commensali e dimostra di avere una risposta per ogni quesito. Alboino per\u00f2 gli tende un tranello. Nell'atto di offrirgli un cappone ripieno, giura di fare al villano esattamente quello che egli far\u00e0 all'animale. Bertoldo la scampa di nuovo, infilando le dita nel didietro del cappone e mangiandone il contenuto.\nTornato ad Acquamorta, il suo villaggio di capanne nella palude, Bertoldo trova il figlio sciocco Bertoldino che sta covando le uova dell'oca Nerina. La moglie Marcolfa ha infatti ceduto il pennuto, una coperta e una fiasca di vino a fr\u00e0 Cipolla da Frosolone, per avere in cambio una strabiliante reliquia: la penna dell'arcangelo Gabriele. Bertoldo mangia la foglia e parte con Bertoldino e il somaro Cavallo all'inseguimento di fr\u00e0 Cipolla.\nRaggiuntolo nella grotta in cui si \u00e8 accampato, il villano scopre una vera e propria riserva di penne dell'arcangelo Gabriele. Minaccia allora il frate di rivelare a tutti la verit\u00e0, ma Bertoldino manda tutto a monte. Pur avendo recuperato l'oca (fr\u00e0 Cipolla ha gi\u00e0 bevuto tutto il vino), Bertoldo decide di giocare un tiro al disonesto sant'uomo. Nottetempo s'introduce nuovamente nella grotta e sottrae le penne, sostituendovi un mucchio di carbone. Fr\u00e0 Cipolla si accorge dello scambio solo l'indomani, durante la messa.\nSi trae comunque d'imbarazzo spacciando il carbone per un'altra reliquia (quello del supplizio di San Lorenzo), e viene finalmente a patti con il villano promettendogli la met\u00e0 delle offerte dei fedeli. Presso una locanda, Bertoldo e Fr\u00e0 Cipolla dividono il bottino. Per sicurezza, Bertoldo impone a Bertoldino di nascondere il denaro nella biada di Cavallo. Ma Bertoldino viene distratto dalla bella e svampita Menghina e nel frattempo il somaro divora la biada. Menghina suggerisce allora di dare anche le monete in pasto a Cavallo: se Bertoldo ha ordinato di metterle nella biada, e questa si trova ormai nel suo stomaco, \u00e8 l\u00ec che vanno nascoste.\nQuando Bertoldo scopre il pasticcio va su tutte le furie. Fr\u00e0 Cipolla invece non si scompone e fa preparare la miracolosa pozione di San Clemente che \"fa cacare immantenente\". Mentre Cavallo espelle le monete, assistono alla scena i genitori di Menghina, proprietari della locanda. Bertoldo e Fr\u00e0 Cipolla danno loro ad intendere che l'asino produca monete e lo vendono. Tempo dopo re Alboino riceve l'ambasciatore di Teodoro di Ravenna, detto il Macilento, un brutto esarca bizantino promesso sposo della principessa Anatrude.\nIl re si reca poi ad amministrare la giustizia e s'imbatte proprio in Bertoldo, imprigionato a causa della truffa. Trova per\u00f2 anche le donne del reame, fra cui la regina Magonia e la stessa Anatrude: esse si ribellano ai soprusi degli uomini, indossano le cinture di castit\u00e0 e gettano le chiavi in uno stagno. Alboino libera allora Bertoldo in cambio di un consiglio. Il villano lo ripaga con un efficacissimo stratagemma, ricevendo in ricompensa un anello destinato alla regina. Anatrude per\u00f2 \u00e8 nei guai. La principessa rifiuta di sposare Teodoro e ordina a sua volta a Bertoldo di suggerirle una via d'uscita.\nBertoldo le consiglia di farsi dipingere a sua volta, tremendamente imbruttita, per un ritratto da inviare al promesso sposo. Truccata in modo grottesco, Anatrude si fa ritrarre dal pittore Ruperzio, ma per ironia della sorte se ne innamora. Bertoldo intanto, nel tentativo angoscioso di proteggere il prezioso anello dall'avidit\u00e0 dei compaesani, va incontro a una serie di sventure e assiste impotente alla distruzione della sua capanna. Dopo aver ingerito il monile, decide che \u00e8 il momento di renderlo alla regina. Magonia non immagina le modalit\u00e0 della restituzione e gli ordina di compiere il gesto alla sua presenza. Bertoldo obbedisce, ed evacua di fronte alla sovrana.\nUn simile affronto non pu\u00f2 restare impunito, e il re impone allora al villano di compiere un gesto di sottomissione: dovr\u00e0 inchinarsi di fronte a lui. Per sicurezza fa poi apporre alla porta una sbarra, a mezz'altezza, cos\u00ec che Bertoldo non possa entrarvi che a capo chino. Bertoldo entra invece all'indietro mostrando le natiche. \u00c8 troppo: Alboino lo condanna a morte. Bertoldo chiede allora un'ultima grazia: poter scegliere la pianta dove venire impiccato. Mentre parte alla ricerca dell'albero, torna inattesa la delegazione bizantina a comunicare il rifiuto di Teodoro per Anatrude.\nSu tutte le furie, Alboino fa evirare gli ambasciatori e decapitare un eunuco. Ma poi scopre il ritratto di sua figlia e ordina di giustiziare il pittore. Anatrude e Ruperzio fuggono insieme. Dopo quest'ultimo smacco, Alboino cade malato. Saltimbanchi e guaritori si avvicendano alla sua corte nel tentativo di farlo ridere, dietro promessa di una lauta ricompensa ma sotto minaccia di gravi punizioni. Fra i tanti si presenta anche fr\u00e0 Cipolla, che si \u00e8 fatto la fama di possedere reliquie miracolose e viene tradotto a corte con la forza. Naturalmente fallisce e si avvia ad essere giustiziato.\nNel frattempo torna Bertoldo: ha scelto la pianta sulla quale morire: \u00e8 una piantina appena nata e occorrer\u00e0 aspettare che cresca. Di fronte all'ennesima arguzia, Alboino scoppia a ridere fragorosamente e i condannati hanno salva la vita. Anatrude ottiene inoltre il permesso di sposare Ruperzio, mentre fr\u00e0 Cipolla, Bertoldo e la sua famiglia sono condotti a corte con tutti gli onori. Ma Bertoldo anela alla libert\u00e0: non resistendo in tanta opulenza, non digerendo i cibi raffinati di corte, si ammala e peggiora di giorno in giorno.\nFa infine testamento delle sue povere cose ed elargisce le sue ultime perle di saggezza, poi muore; Alboino affranto scrive il suo epitaffio. La tristezza \u00e8 comunque di breve durata: Menghina \u00e8 incinta di Bertoldino e d\u00e0 alla luce un bambino che \u00e8 il ritratto vivente del nonno. Trionfante, re Alboino leva in aria il piccolo accingendosi a dargli un nome, ma il neonato gli deposita i suoi escrementi in faccia e viene di conseguenza chiamato Cacasenno.\nProduzione.\nRiprese.\nIl castello del re Alboino \u00e8 situato in Italia: si tratta del Forte di Exilles in Valsusa, antica fortificazione del Ducato di Savoia. Gli esterni furono invece girati a Marano Lagunare, piccolo paese friulano, e in Cappadocia (Turchia)."}
