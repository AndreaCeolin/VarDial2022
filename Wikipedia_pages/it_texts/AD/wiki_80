{"id": "243975", "revid": "123966188", "url": "https://it.wikipedia.org/wiki?curid=243975", "title": "Corrado Giaquinto", "text": "Esponente di spicco del Rococ\u00f2, fu uno dei protagonisti della pittura del Settecento europeo nonch\u00e9 uno tra gli artisti pi\u00f9 acclamati del suo tempo.\nBiografia.\nNasce da Francesco, un sarto napoletano, e da Angela Fontana, quinto di otto figli, l'8 febbraio 1703, alle ore 21, venendo battezzato tre giorni dopo nella Cattedrale di Molfetta.\nIl sacerdote e notaio apostolico Joannes Muto (Molfetta, nato 12 maggio 1669 - morto 21 marzo 1731), autore di un manoscritto sulle \"Famiglie Molfettesi\" redatto tra la fine del XVII secolo e il primo quarto del secolo successivo, scrivendo su questa famiglia, riferisce di un suo precoce apprendistato nella bottega del modesto pittore Saverio Porta, (ca 1667 - ca 1725), diversamente da quanto riferisce invece lo storico contemporaneo Bernardo De Dominici, che scrive di un Corrado distolto da una carriera ecclesiastica preordinata dai suoi genitori, grazie all'iniziativa di un domenicano lombardo, architetto e matematico, il quale, consapevole delle doti del giovinetto, lo avrebbe indirizzato verso l'attivit\u00e0 artistica.\nA Napoli.\nIn ogni caso, \u00e8 certo che il Giaquinto lascia Molfetta per Napoli nel marzo 1721, ritornando a Molfetta nel febbraio 1723 per ritornare nuovamente a Napoli nell'ottobre 1724. Qui sarebbe stato allievo di un seguace di Francesco Solimena, il pittore Nicola Maria Rossi, del quale Corrado \"imit\u00f2 con tanta somiglianza la bella tinta... che sovente scambiavasi con gli originali le copie fatte da lui\".\nUn successivo discepolato, ipotizzato ancora dal Da Dominici presso Francesco Solimena, non ha alcun riscontro, n\u00e9 appaiono in quel periodo sue opere che possano riferirsi alla maniera del maestro napoletano.\nNel marzo 1727 \u00e8 a Roma, ormai pittore indipendente, tanto da aprire una propria bottega presso ponte Sisto, nella parrocchia di San Giovanni della Malva, con l'allievo Giuseppe Rossi, che \u00e8 testimone delle nozze del maestro, celebrate il 4 giugno 1734, con la romana Caterina Agata Silvestri; i due sposi vanno ad abitare \"sotto la parrocchia di san Tomaso in Parione\".\nLa prima opera documentata del Giaquinto \u00e8 il \"Cristo in croce con la Madonna, san Giovanni Evangelista e Maria Maddalena\", per la cattedrale della citt\u00e0 portoghese di Mafra, commissionata nel 1730 dal re del Portogallo Giovanni V tramite il rettore della chiesa romana dell'Ara Coeli, padre Jos\u00e9 Maria de Fonseca e d'Evora. Una commissione prestigiosa, seguita, il 21 gennaio 1731, dall'incarico di eseguire affreschi nella chiesa di San Nicola dei Lorenesi: il ciclo comprende, nella volta, \"San Nicola fa scaturire l'acqua dalla roccia\", nella tribuna, le \"Tre Virt\u00f9 teologali\", nella cupola \"Il Paradiso\" e nei pennacchi le \"Tre Virt\u00f9 cardinali\"; vi affresca ancora, nella controfacciata, un \"Prigione\" e un \"Santo\".\nIl restauro, che ha eliminato le ottocentesche ridipinture a olio degli affreschi, ha confermato l'inesistenza di una dipendenza stilistica del Giaquinto dal Solimena, ribadendo invece il suo studio dell'ultimo Luca Giordano, da lui visto tanto a Napoli quanto nella chiesa romana della Maddalena, nella quale il giordanesco \"San Lorenzo Giustiniani\" gli suggerisce la commistione dell'affresco con l'effetto pastellato della superficie; nello stesso tempo si \u00e8 voluto vedere nell'affresco del 1729 nella chiesa romana di Sant'Isidoro del francese Charles-Andr\u00e9 van Loo, che Giaquinto conoscer\u00e0 personalmente in Piemonte, un'ulteriore occasione di meditazione per l'acquisizione del suo personale linguaggio pittorico.\nA Torino (1733 - 1738).\nNel giugno 1733, invitato dall'architetto Filippo Juvarra, \u00e8 a Torino, dove il 20 settembre aggiunge alla pala del \"San Giovanni Nepomuceno\", del Conca, nella chiesa di San Filippo, le figure della \"Madonna\" e di un \"angelo\". Nella capitale piemontese Giaquinto decora ad affresco il soffitto di una sala della Villa della Regina con un \"Trionfo degli dei\" - andato distrutto durante la seconda guerra mondiale - la \"Morte di Adone\" e l\"'Apollo e Dafne\", oltre a eseguire delle \"Storie dell'Eneide\" su alcune sovrapporte.\nLascia Torino probabilmente alla fine del 1734 per tornare a Roma: qui, il 19 febbraio 1735, perde la moglie Catarina e il neonato figlio Gaspare, per parto prematuro; sepolti nella chiesa di San Lorenzo in Damaso, li ricordava un tempo una lapide, ormai perduta, dettata dallo stesso pittore.\nIn quello stesso anno dovrebbe essere tornato a Torino, dove intorno al 1738 avrebbe completato le opere per la Cappella di San Giuseppe della chiesa di Santa Teresa, e cio\u00e8 l'affresco dell\"'Assunzione di san Giuseppe\" e le tele del \"Riposo in Egitto\" e del \"Transito di san Giuseppe\", il cui bozzetto \u00e8 ora custodito nella Galleria Sabauda.\nA Roma.\nTornato a Roma nel 1738, esegue l'anno successivo, per la parrocchiale di Rocca di Papa, l\"Assunzione della Vergine\", commissionatagli dal nipote del papa Alessandro VIII, Pietro Ottoboni. Il 3 gennaio 1740 dona all'Accademia di San Luca, di cui \u00e8 divenuto membro, il bozzetto dell\"Immacolata Concezione con il profeta Elia\" preparato per la chiesa torinese del Carmine: la tela, commissionata dal marchese Giuseppe Turinetti di Priero, giunse a Torino il 12 luglio 1741.\nIn una cronaca romana del tempo, alla data del 17 marzo 1742, si legge che il papa Benedetto XIV \u00ab[...] portossi alla chiesa di San Giovanni Calabita de' PP Benfratelli... osserv\u00f2 con molto piacere la nuova ristaurazione di quella Chiesa abbellita di... ottime pitture tanto nelli tre nuovi quadri degl'Altari che nei due riquadri dell'Altar maggiore, e nel volto, tutta opera del Pittore Sig. Corrado Napolitano...\u00bb. Nella volta della navata Giaquinto dipinse le \"Opere di carit\u00e0 di san Giovanni Calabita e la sua assunzione in cielo\", in quella del transetto il tondo della \"Trinit\u00e0\", nelle lunette due \"Virt\u00f9\" e nei pennacchi i \"Cherubini con gli strumenti della Passione\"; ai lati dell'altare maggiore sono due tele con il \"Martirio di santa Marta\" e il \"Sant'Antonio abate\".\nIl \"Diario Ordinario d'Ungheria\", alla data 27 aprile 1743, d\u00e0 notizia dello scoprimento del soffitto ristrutturato della chiesa di Santa Croce in Gerusalemme, nel quale sono \"nel mezzo la \"Gloria Celeste\", con la \"Croce trionfante\" e \"san Michel'Arcangelo che precipita nell'abisso i Demoni\", oltre molte figure e rappresentanze; quale con l'altro della Crociata e colla Tribuna dell'Altar maggiore tutta ritoccata e ripulita nelle pitture antiche, che rappresentano l\"Invenzione\" e l\"Esaltazione\" rispettivamente della SS Croce, formano tutto assieme una vaga e magnifica comparsa, s\u00ec per le antedette pitture che sono opera del virtuoso Sig. Corrado Giacquinto Napolitano, s\u00ec per la nobile doratura e vaghi stucchi, de' quali ambedui li Soffitti e Chiesa tutta rispettivamente resta nobilitata e abbellita\".\nNegli anni romani, l'arte di Giaquinto ebbe una virata dal rococ\u00f2 in direzione del nascente neoclassico, anche per l'esempio dell'arte di Carlo Maratta e per l'influsso di artisti coevi come Pompeo Batoni e Pierre Subleyras. Anche da Roma Giaquinto continu\u00f2 ad occuparsi di commissioni per Carlo III di Spagna, che gli affid\u00f2 un dipinto per la chiesa della Trinit\u00e0 degli Spagnoli in Via Condotti.\nA Madrid.\nSuccessivamente il re richiam\u00f2 l'artista molfettese a Madrid per decorare i vasti spazi dello scalone e della \"Capilla Real\" del suo palazzo, nell'ambito di un vasto programma di lavori che avrebbero coinvolto alcuni dei pi\u00f9 prestigiosi artisti d'Europa, come Anton Raphael Mengs e Giovanni Battista Tiepolo. Nel 1753 \u00e8 nominato dal re \"pittore di Camera\", poco prima d'essere chiamato a dirigere la Real Academia de Bellas Artes de San Fernando. Sempre in questi anni Giaquinto lavor\u00f2 al palazzo reale della Granja, presso Segovia e alla Basilica di Nostra Signora e di Sant'Antonio a Mafra in Portogallo. La sua influenza sui pittori spagnoli \u00e8 stata enorme. Gi\u00e0 punto di riferimento e maestro, durante il loro apprendistato romano, di Antonio Gonz\u00e1lez Vel\u00e1zquez, Mariano Salvador Maella e Jos\u00e9 del Castillo. I suoi lavori in Spagna, cos\u00ec come quelli di Tiepolo, hanno avuto un'influenza decisiva per Francisco Goya.\nNel 1762, afflitto da problemi di salute, Giaquinto rientr\u00f2 a Napoli alla corte del figlio di Carlo di Borbone, Ferdinando IV. Ultima sua importante commissione fu un ciclo di tele per la distrutta chiesa di San Luigi di Palazzo, che era stata da poco restaurata dall'amico Luigi Vanvitelli."}
{"id": "243977", "revid": "124233095", "url": "https://it.wikipedia.org/wiki?curid=243977", "title": "Axel", "text": ""}
{"id": "243981", "revid": "118790088", "url": "https://it.wikipedia.org/wiki?curid=243981", "title": "Flotta Stellare", "text": "Nell'universo della serie televisiva di fantascienza \"Star Trek\", la Flotta Stellare, talvolta chiamata Flotta Astrale, (\"Starfleet\") \u00e8 la componente militare della Federazione Unita dei Pianeti. Al compito di difesa dello spazio federale, la Flotta affianca missioni di ricerca scientifica, diplomatiche e di esplorazione della galassia.\nFormata parecchi decenni prima della Federazione stessa, Flotta Stellare, con sede a San Francisco, era originariamente l'organizzazione militare spaziale del governo della Terra unita e fu responsabile del lancio della prima nave stellare umana capace di raggiungere velocit\u00e0 di curvatura 5, l'Enterprise (NX-01). Si suppone che la Flotta Stellare della Terra sia divenuta in seguito quella della Federazione, in seguito all'unione con le forze degli altri fondatori, i Vulcaniani, i Tellariti e gli Andoriani.\nStruttura della Flotta Stellare.\nCome mostrato in vari episodi di Star Trek, molti edifici del quartier generale sono concentrati appena ad est del Golden Gate Bridge nella zona detta Presidio dell'attuale San Francisco, un parco sulla punta nord della penisola di San Francisco. La Flotta Stellare al suo interno \u00e8 suddivisa in numerose organizzazioni, e precisamente:\nBench\u00e9 nella Flotta Stellare convivano umanoidi, negli episodi iniziali Umani e Vulcaniani, due dei quattro fondatori della federazione (gli altri due sono Andoriani e Tellariti), hanno i ruoli pi\u00f9 evidenti. Mentre la storia della Federazione si evolve nelle serie successive, cominciano ad essere affidati ruoli centrali anche ad altre specie come Boliani, Betazoidi e Trill.\nSezione 31.\nIntrodotta in , la sezione 31 \u00e8 un'organizzazione che dichiara di proteggere gli interessi della Federazione. Come si apprende in la Sezione 31 nacque intorno al 2140 come ramo top-secret dell'intelligence della Terra Unita e si ispira all'originaria Carta della Flotta Stellare, l'articolo 14, la cui sezione 31 consentiva \"l'adozione di misure straordinarie in tempi di estrema minaccia\".\nNegli anni 2250, aveva persino le proprie insegne che erano riconosciute, un distintivo della Flotta Stellare nero. Negli anni '70 del XXIV secolo, l'esistenza della Sezione 31 era un segreto profondamente sepolto, conosciuto solo da una manciata di persone al di fuori dell'organizzazione stessa.\nForse l'aspetto pi\u00f9 oscuro della Sezione 31 era che, mentre era esistita sin dall'inizio della Flotta Stellare, era autonoma, avendo operato per oltre due secoli senza alcuna supervisione o responsabilit\u00e0 di sorta, libera di uccidere quelli che riteneva una minaccia per gli interessi della Federazione. Al tempo della Guerra del Dominio, alcuni ufficiali superiori del Comando della Flotta Stellare sapevano dell'esistenza della Sezione 31, e talvolta lavoravano con loro per servire gli interessi della Federazione. Tuttavia, per motivi di correttezza, tendevano a mantenere il pi\u00f9 possibile le distanze dall'organizzazione. Per quanto riguardava la Sezione 31, disponeva di agenti ben piazzati in quasi tutti i livelli sia del governo della Federazione che della struttura di comando della Flotta Stellare, permettendogli di effettuare operazioni senza il rischio di essere esposta pubblicamente.\nCompiti della Flotta Stellare.\nLa Flotta Stellare \u00e8 stata costituita per occuparsi di missioni diplomatiche, scientifiche e militari, anche se il mandato principale appare essere quello dell'esplorazione pacifica. La nave ammiraglia della Flotta Stellare \u00e8, in genere, la USS \"Enterprise\" (con tale nome sono state battezzate infatti molte navi stellari in successione).\nLa maggior parte dei membri della Flotta Stellare che effettuano le operazioni giornaliere sono volontari che si sono arruolati. Gli ufficiali di solito sono alti dirigenti e comandanti. La maggior parte degli ufficiali sono addestrati all'Accademia della Flotta Stellare, in un corso quadriennale in cui apprendono nozioni e sviluppano abilit\u00e0 su campi quali i viaggi a velocit\u00e0 curvatura e le tattiche militari, oltre a numerosi altri argomenti, dall'esobiologia alle tecniche di sopravvivenza. I gradi e le mostrine della Flotta Stellare sono ispirati a quelli usati dalla Marina degli Stati Uniti.\nStoria della Flotta Stellare.\nCome si apprende dalla serie \"\", durante i primi anni di esistenza della Flotta Stellare le sue missioni hanno carattere puramente esplorativo e non militare in alcun senso. La funzione bellica \u00e8 invece affidata al corpo speciale dei MACO. Nel corso degli anni la Flotta adotta un ruolo militare pi\u00f9 tradizionale, divenendo il braccio esplorativo e difensivo della Federazione. Come appreso in Star Trek Beyond, i MACO furono sciolti al momento della nascita della federazione.\nGradi e distintivi.\nVi sono vari gradi e distintivi fittizi della Flotta Stellare, usati nella gerarchia della Flotta Stellare nei film e serie tv di \"Star Trek\".\nIl sistema di gradi dell'universo di Star Trek \u00e8 basato su quelli della United States Navy e della Royal Navy.\nNella prima serie di Star Trek e nel primo film \"Star Trek\" del 1979, i gradi sono indicati da strisce sulla manica. Nelle serie tv basate su quella originale, i gradi sono indicati da perni su una tracolla e sulla manica sinistra. Nelle serie pi\u00f9 recenti i gradi sono indicati da un numero variabile di perni o barre sul collo delle uniformi.\nAlcune pubblicazioni di \"Star Trek\" presentano insegne contraddittorie rispetto a quelle che appaiono nelle varie serie. Ad esempio, la seconda e la terza edizione di \"The Star Trek Encyclopedia\" mostrano insegne diverse dei gradi della Flotta Stellare. Inoltre alcune pubblicazioni di Star Trek comprendono gradi aggiuntivi che non si vedono o vengono menzionati nelle serie prodotte."}
{"id": "243982", "revid": "104458", "url": "https://it.wikipedia.org/wiki?curid=243982", "title": "Waltz Jump", "text": ""}
{"id": "243989", "revid": "990063", "url": "https://it.wikipedia.org/wiki?curid=243989", "title": "Gestione NetInfo", "text": "Gestione NetInfo \u00e8 un'utility sviluppata dalla Apple Inc. per gestire l'omonimo database di configurazione di sistema in NEXTSTEP e macOS fino alla versione Mac OS X Tiger. Gestione NetInfo sostituisce gran parte dei file di configurazione di Unix (essi sono comunque presenti per consentire l'avvio nella modalit\u00e0 utente singolo). Molte API UNIX operano attorno a Gestione NetInfo. Quest'ultimo \u00e8 l'equivalente del registro di sistema di Windows anche se, in questo caso, le applicazioni macOS salvano la loro configurazione come file plist nella directory di preferenze dell'utente, non andando quindi a ingrossare questo database.\nA partire da Mac OS X Leopard, Gestione NetInfo \u00e8 stato totalmente abbandonato, affidando la gestione di utenti locali e gruppi al servizio Directory; mentre il vecchio Database Netinfo \u00e8 stato rimpiazzato da una serie di file XML contenuti in /var/db/dslocal.\nDove si trova.\nIl database di NetInfo si trova nel percorso codice_1 ed \u00e8 modificabile soltanto dall'utente root, anche se non bisognerebbe mai modificare il database di NetInfo senza l'ausilio della sua API.\nL'applicazione (dotata di interfaccia grafica) si trova nel percorso codice_2.\nAltrimenti, \u00e8 possibile modificare il database NetInfo utilizzando l'utilit\u00e0 codice_3, eseguibile da un terminale virtuale, come il Terminale.\nDati.\nNetinfo memorizza le seguenti informazioni:"}
{"id": "243998", "revid": "1982", "url": "https://it.wikipedia.org/wiki?curid=243998", "title": "Eduardo di Capua", "text": ""}
{"id": "243999", "revid": "78273", "url": "https://it.wikipedia.org/wiki?curid=243999", "title": "F.C. Internazionale", "text": ""}
{"id": "244000", "revid": "287204", "url": "https://it.wikipedia.org/wiki?curid=244000", "title": "Baldassarre Carrari", "text": " \nBiografia.\nLa data della morte non \u00e8 certa: secondo alcuni va collocata dopo il 1528.\nForte fu su di lui l'influenza di Marco Palmezzano e di Melozzo da Forl\u00ec. Anche Baldassarre, pertanto, \u00e8 un esponente della scuola pittorica forlivese.\nFu attivo soprattutto a Forl\u00ec e Ravenna, per cui molti suoi lavori sono l\u00ec visibili:\nSue opere, per\u00f2, sono conservate anche nella Pinacoteca nazionale di Ferrara; tra queste ricordiamo la \"Madonna con Bambino\".\nCronologia delle opere.\nL'attivit\u00e0 di Carrari, detto il Giovane per distinguerlo dall'omonimo Baldassarre Carrari il Vecchio, documentata tra il 1486 e il 1516, sembra essersi svolta esclusivamente tra la citt\u00e0 natale e Ravenna, anche se vi sono ipotesi che accennano ad un soggiorno imolese per la realizzazione di una pala d'altare raffigurante la \"Vergine e i santi Giovanni e Gregorio\".\nL'unico punto di riferimento cronologico, poich\u00e9 completa di data e firma \u00e8 rappresentato dalla pala con la \"Incoronazione della Vergine e i santi Benedetto, Mercuriale, Giovanni Gualberto e Bernardo Uberti\" conservata presso la pinacoteca comunale di Forl\u00ec, eseguita nel 1512 per l'altare maggiore dell'abbazia di San Mercuriale.\nFra le sue prime opere si pu\u00f2 considerare la pala \"Sacra famiglia con un angelo\", che dovrebbe risalire alla met\u00e0 degli anni Ottanta e che \u00e8 oggi conservata al Walters Art Museum di Baltimora.\nL'inizio della sua produzione artistica, comunque, \u00e8 legato alla realizzazione di uno dei suoi capolavori: la pala raffigurante la \"Madonna in trono con il Bambino e i santi Barbara, Caterina, Giovanni e Apollinare\" tuttora conservata presso l'arcivescovado di Ravenna e che in origine costituiva il pannello principale di una pala d'altare che comprendeva una lunetta con la \"Piet\u00e0\" ora nel Duomo di Ravenna. In quest'opera sembra che il capitolo pi\u00f9 antico di Baldassarre si rifaccia all'opera di Melozzo da Forl\u00ec e al Maestro dei Baldraccani. La presenza di forme spezzate, la stilizzazione e l'asprezza cromatica, nonch\u00e9 la mancanza di unit\u00e0 compositiva richiamano l'adesione a caratteri ferraresi, quali quelli di Ercole de' Roberti e di Lorenzo Costa. Non mancano altres\u00ec rimandi all'arte veneziana.\nIl suo stile \u00e8 destinato a cambiare in maniera progressiva a partire dal 1498, anno in cui viene a conoscenza del \"San Sebastiano\" dipinto l'anno precedente da Nicol\u00f2 Rondinelli per San Mercuriale di Forl\u00ec: da questo momento in poi vi sar\u00e0 un progressivo e proficuo scambio di influenze col pittore ravennate.\nL'influsso rondinelliano si manifesta ormai del tutto assorbito a partire dal 1510, ovvero dalla realizzazione della Pala con la \"Madonna e i santi Giacomo Maggiore e Lorenzo\" proveniente dalla basilica di S. Apollinare Nuovo, dove i tratti della Vergine sono di inconfondibile influenza belliniana. Elementi di chiara matrice veneta, evidenti nell'addolcimento dei tratti, continuano a convivere con l'asprezza cromatica e con la scarsa unit\u00e0 compositiva derivate dall'arte ferrarese (caratteristiche evidenti nell\"Incoronazione della Vergine\" del 1512): inserisce di fatto elementi molto diversi in maniera omogenea e tutt'altro che contrastante.\nUltima opera della sua attivit\u00e0 \u00e8 la Pala di Longana, raffigurante \"Sant'Apollinare con i santi Rocco e Sebastiano\", nella quale amplia i modelli di riferimento ma, contrariamente a quanto si pensi, li assimila fino a farli suoi e a reinterpretarli in modo del tutto equilibrato.\nDi et\u00e0 non precisata \u00e8 invece la pala \"Madonna col Bambino, San Gerolamo e San Sebastiano\"."}
{"id": "244001", "revid": "117612621", "url": "https://it.wikipedia.org/wiki?curid=244001", "title": "Marie-Louise O'Murphy", "text": "Biografia.\nDi origine irlandese, Marie-Louise O'Murphy (oppure Morphy), detta \"La Belle Morphyse\", fu per tre anni (1752-1755) l'amante del re Luigi XV. Era figlia di una rivenditrice di abiti usati, usa a concedere le proprie figlie al miglior offerente. Di professione cantante, come la sorella maggiore Victoire, fu notata da un gentiluomo di camera del re Luigi XV, Dominique Guillaume Lebel, che la introdusse presso il sovrano. Ne divenne l'amante risiedendo stabilmente nel cosiddetto \"Parco dei cervi\", un insieme di padiglioni dove avvenivano gli incontri tra il sovrano e giovanissime ragazze di umile origine.\nNel 1754 diede al re una figlia. Al termine della relazione, il sovrano organizz\u00f2 il matrimonio della ragazza con Jacques de Beaufranchet, conte di Ayat. Il matrimonio fu di breve durata poich\u00e9, dopo appena due anni, il marito mor\u00ec lasciandola in attesa di un figlio che nacque nel 1757. Dopo la vedovanza si rispos\u00f2 altre due volte: la prima con Fran\u00e7ois-Nicolas Lenormand conte di Flaghac, dal quale ebbe una figlia, la seconda nel 1798 con Louis Philippe Dumont, deputato del Calvados alla Convenzione Nazionale, dal quale divorzi\u00f2 in capo ad un anno. Mor\u00ec a Parigi l'11 dicembre 1814.\nLa O'Murphy \u00e8 nota, oltre che per la relazione col re di Francia, anche per essere stata identificata come modella del quadro \"Ragazza distesa\" del pittore Fran\u00e7ois Boucher. L'opera fu eseguita in svariate versioni sia dall'autore che da numerosi copisti.\nLa vicenda di Louison, come era soprannominata la O'Murphy, \u00e8 documentata anche da Giacomo Casanova che, nelle sue memorie, descrive minuziosamente l'incontro con la ragazza, all'epoca tredicenne, avvenuto a Parigi, durante il suo primo soggiorno nella capitale francese. In quest'occasione l'avventuriero riferisce di aver pagato 6 luigi ad un pittore tedesco per un dipinto che la ritraeva, sdraiata su un divano."}
{"id": "244005", "revid": "58195", "url": "https://it.wikipedia.org/wiki?curid=244005", "title": "Moto rettilineo ed uniforme", "text": ""}
{"id": "244008", "revid": "287204", "url": "https://it.wikipedia.org/wiki?curid=244008", "title": "Campionato austriaco di calcio", "text": "Il campionato austriaco di calcio (Fu\u00dfball-Ligasystem in \u00d6sterreich) \u00e8 un insieme di tornei nazionali austriaci. I campionati sono suddivisi e organizzati in 4 livelli. Le tre divisioni maggiori prendono le denominazioni di \"Bundesliga\", \"Erste Liga\" e \"Regionalliga\".\nStoria.\nDopo i primi tornei all'inizio del secolo e la fondazione nel 1904 della Federazione austriaca, i primi campionati nazionali ufficiali si disputarono nel 1911-1912: il Rapid trionf\u00f2 nella prima edizione a 11 squadre, che diventarono 10 dalla stagione successiva. Contrariamente a tutti gli altri Paesi europei, in Austria, allora Impero austro-ungarico, si continu\u00f2 a giocare anche durante la Prima guerra mondiale.\nDal 1919-1920 le squadre diventarono 12 e il loro numero vari\u00f2 poi negli anni successivi molto frequentemente, ma sempre fra 10 e 13, mantenendosi fisse a 12 per quasi tutti gli anni trenta. Il primo campionato professionistico risale a questi anni, esattamente al 1924-1925, quando da un anno giocavano nel campionato non pi\u00f9 le sole squadre viennesi.\nAnche durante la Seconda guerra mondiale il campionato austriaco continu\u00f2 a giocarsi fino all'aprile 1945, quando il fu giocoforza interrotto. Il Rapid Vienna \u00e8 l'unica squadra austriaca ad aver vinto il \"Meisterschale\" (il trofeo assegnato ai campioni di Germania), nella stagione 1940-1941.\nNel 1945-1946 fu disputata la \"1. Klasse\" con sole squadre viennesi, con un numero di squadre sempre variabile, ma intorno alle 12 come da tradizione; solo dal 1949-1950 furono ammesse squadre da fuori Vienna, con la nascita della \"Staatsliga\" professionista a carattere nazionale, svincolata dalla Federazione. Dal 1951-1952 la \"Staatsliga A\" (era stata introdotta nel frattempo la \"Staatsliga B\" come seconda divisione) fu portata a 14 squadre.\nNel 1959-1960 la \"Staatsliga B\" divenne \"Regionalliga\", prendendo la sua struttura finale a tre gironi (\"West\", \"Mitte\", \"Ost\") l'anno seguente. Dopo il 1965 la Federazione riprese il controllo del campionato, sciogliendo la Staatsliga e cambiando il nome del massimo campionato in \"Nationalliga\". Nel 1969-1970 la Nationalliga crebbe a 16 squadre, dopo un anno di transizione a 15, per arrivare nel 1974-1975 alla nascita della \"Bundesliga\" a 10 squadre e della Nationalliga (ora seconda divisione) a 14 (16 dalla stagione successiva).\nDal 1982-1983 anche la Bundesliga (ora \"1. Division\") fu formata da 16 squadre, fino ad una piccola rivoluzione a partire dal 1985-1986. Le prime due divisioni furono ridotte a 12 squadre che, dopo essersi incontrate tra di loro, formavano 3 gruppi da 8 squadre: il \"meisterplayoff\" per il titolo, il \"mittlereplayoff\", le cui prime quattro andavano in 1. Division, e l\"untereplayoff\" le cui ultime tre erano retrocesse in Regionalliga.\nQuesto formula complicata sopravvisse fino alla stagione 1992-1993: dall'anno successivo si pass\u00f2 ad una Bundesliga a 10 squadre come l'attuale e ad una \"2. Division\" a 16. Nel 1998-1999 nacque la Erste Liga in luogo della 2. Division, con la configurazione di 10 squadre, divenute 12 con la stagione 2006-2007. Dal 2010-2011 ritorna alla vecchia formula ricalcando quella della Bundesliga."}
{"id": "244009", "revid": "767487", "url": "https://it.wikipedia.org/wiki?curid=244009", "title": "La dura legge del gol!", "text": "La dura legge del gol! \u00e8 il quarto album in studio degli 883, pubblicato nel 1997.\nNella discografia del gruppo pavese si colloca come quinto album, il secondo senza Mauro Repetto, pur presente come autore in \"Finalmente tu\" e \"Se tornerai\". Il brano \"La regola dell'amico\" fu il tormentone dell'estate 1997. L'album ha venduto oltre copie.\nIl disco.\nAnche in questo disco si affrontano vari temi della vita quotidiana, per esempio l'amicizia (in brani come \"La regola dell'amico\"), la nostalgia (\"Se tornerai\"), il piacere di godersi qualcosa di nuovo per dimenticare tutti i problemi (\"Un giorno cos\u00ec\"), la perseveranza e l'impegno (\"La dura legge del gol\").\nNel brano sopracitato che d\u00e0 il titolo all'album ci sono molti riferimenti al mondo dello sport e del calcio, infatti nel disco \u00e8 contenuto un album di figurine con le foto dei membri della band, e la copertina ricorda la tipica rovesciata di Carlo Parola che si vede negli album Calciatori Panini."}
{"id": "244016", "revid": "121857356", "url": "https://it.wikipedia.org/wiki?curid=244016", "title": "Gli anni (album)", "text": "Gli anni \u00e8 la prima raccolta di successi pubblicata dagli 883, in contemporanea al loro esordio sullo schermo cinematografico con \"Jolly Blu\".\nDescrizione.\nPubblicato nel 1998, \u00e8 il sesto album del gruppo e raccoglie le hit tra il 1992 e il 1997, con l'aggiunta dell'inedita \"Io ci sar\u00f2\", che fu eseguita nel concerto degli 883 svoltosi il 21 luglio dello stesso anno a Milano. Nella raccolta, inoltre, compaiono le nuove versioni della \"title track\" \"Gli anni\" e di \"Andr\u00e0 tutto bene\" e, per la prima volta, quelle in lingua spagnola di \"Hanno ucciso l'Uomo Ragno\" e \"Come mai\" (testi di Martin Ortiz). Inoltre la versione di \"Come mai\" \u00e8 leggermente alterata nel finale, con un ritornello in pi\u00f9; questa versione \u00e8 comparsa in tutte le compilation successive, sia degli 883 che del Pezzali solista.\nNel 2001 \u00e8 stato ristampato aggiungendo una cover dal vivo di \"Leggero\" di Luciano Ligabue, al posto delle due tracce in lingua spagnola.\nFormazione in \"Io ci sar\u00f2\".\nArchi.\nLa sezione degli archi, diretta dal maestro Alberto Tafuri, \u00e8 composta da:\nSuccesso commerciale.\nLa raccolta rimane nella classifica degli album in Italia tra l'estate del 1998 e l'inverno del 1999, raggiungendo la prima posizione e risultando l'ottavo album pi\u00f9 venduto del 1998 con pi\u00f9 di 800.000 copie.\nIl tour del 1998 vide 110.000 persone in Piazza Duomo a Milano durante il concerto del 21 luglio.\n14 anni dopo, in concomitanza con l'uscita di \"Hanno ucciso l'Uomo Ragno 2012\" la raccolta entra a sorpresa nella classifica degli album pi\u00f9 acquistati su iTunes arrivando fino al sesto posto."}
{"id": "244017", "revid": "125360145", "url": "https://it.wikipedia.org/wiki?curid=244017", "title": "(What's the Story) Morning Glory?", "text": "(What's the Story) Morning Glory? \u00e8 il secondo album del gruppo inglese Oasis. Pubblicato il 2 ottobre 1995, \u00e8 universalmente riconosciuto come il disco di maggior successo della band e del movimento Britpop.\nIl disco rimase per ben dieci settimane in cima alla Official Albums Chart e raggiunse la posizione numero quattro negli Stati Uniti. L'album ha venduto copie solamente nella sua prima settimana di messa in vendita nel Regno Unito e ben 22 milioni di dischi in tutto il mondo, risultando uno degli album pi\u00f9 venduti di tutti i tempi. \u00c8 anche il quinto disco (e il terzo album in studio) pi\u00f9 venduto nella storia del Regno Unito, dove ha ricevuto ben 15 dischi di platino, seguito da \"Sgt. Pepper's Lonely Hearts Club Band\" dei Beatles. Negli Stati Uniti, invece, ha venduto 4,6 milioni di copie e ricevuto quattro dischi di platino. Nel febbraio 2010 \u00e8 stato premiato ai Brit Awards come miglior album degli ultimi trent'anni.\nI singoli estratti dall'album furono tutti grandi successi commerciali e di critica nel Regno Unito. \"Some Might Say\" e \"Don't Look Back in Anger\" raggiunsero la posizione numero uno della Official Singles Chart; \"Wonderwall\" e \"Champagne Supernova\", invece, arrivarono alla posizione numero uno nella statunitense Alternative Songs e furono certificati entrambi singoli d'oro.\nIl disco fu premiato come \"Best British Album\" ai BRIT Awards del 1996 e nell'edizione del trentennale, nel 2010, \u00e8 stato incoronato miglior album britannico degli ultimi trent'anni. Nel 2020 \u00e8 stato inserito al 157\u00ba posto nella lista dei 500 migliori album di tutti i tempi stilata dalla rivista \"Rolling Stone\", mentre \u00e8 stato decretato dalla rivista britannica \"Q Magazine\" il miglior album degli anni novanta. Compare anche nel volume \"1001 Albums You Must Hear Before You Die\" e rientra al 21\u00ba posto nel volume \"All Time Top 1000 Albums\" di Colin Larkin.\nDescrizione.\nGenesi.\nNel maggio 1995, dopo il successo commerciale del loro album di debutto, \"Definitely Maybe\", gli Oasis iniziarono a registrare il singolo \"Morning Glory\" ai Rockfield Studios in Galles, con Owen Morris e Noel Gallagher addetti alla produzione di quest'ultimo. Quando finirono il mese successivo, la band era sul punto di divenire una delle pi\u00f9 popolari nel Regno Unito, popolarit\u00e0 accresciuta dalla cosiddetta \"Battaglia del Britpop\", che vide contrapporre il loro singolo \"Roll with It\" con \"Country House\" dei Blur.\nNonostante il comportamento dei fratelli Gallagher, Owen Morris disse nel 2010:\nPaul Weller si un\u00ec alla band poco dopo e contribu\u00ec alla realizzazione di \"Champagne Supernova\". Noel scrisse l'ultima canzone dell'album, \"Cast No Shadow\", in un treno mentre tornava negli studi di registrazione.\nMorris dichiar\u00f2 che l'album fu registrato in 15 giorni, con un ritmo di una canzone al giorno. Quando l'album venne ultimato, egli lo descrisse come \"stupefacente\", tanto da definirlo il \"Bollocks\" degli anni 90. \nAnche Alan McGee della Creation Records fu entusiasta dell'album:\nIl titolo \"(What's the Story) Morning Glory\" fu inspirato a Noel quando la sua amica Melissa Lim gli rispose al telefono con tale frase, che a sua volta proviene dal musical \"Bye Bye Birdie\".\nComposizione.\nLa musica nell'album \u00e8 stata descritta principalmente come rock e Britpop. Il critico musicale John Harris not\u00f2 che nell'album erano presenti la canzone di Gary Glitter, \"Hello, Hello, I'm Back Again\" (\"Hello\"), \"While My Guitar Gently Weeps\" dei Beatles (\"She's Electric\") e The One I Love dei R.E.M. (\"Morning Glory\"). La canzone \"Step Out\" venne rimossa poco dopo la pubblicazione dell'album per la somiglianza con il brano \"Uptight (Everything's Alright)\" di Stevie Wonder.\nCopertina.\nNoel defin\u00ec il sound dell'album come \"riot music\" (\"riot\" in inglese significa rivolta). Per la copertina si decise di prendere spunto da questo concetto e Brian Cannon, fotografo ufficiale della band, ebbe l'idea di una persona seduta su un tavolo vicino a una bomba in cucina che stava prendendo fuoco. Noel scart\u00f2 la proposta chiedendo a Cannon se avesse mai sentito \"Wonderwall\". Allora si pens\u00f2 a un concetto che Gallagher amava riprendere spesso, cio\u00e8 che nella vita non ci sono sufficienti risposte, ma tante domande. Tenendo conto di ci\u00f2, Brian disegn\u00f2 una copertina in netto contrasto con quella dell'album precedente. Si decise di non usare la band ma due ragazzi anonimi ripresi in modo sfocato, che camminavano per una strada, in modo tale da creare un alone di mistero intorno.\nSi decise di ambientare il tutto a \"Berwick Street\", pi\u00f9 precisamente davanti al negozio \"Sister Ray\", a Londra, cos\u00ec Cannon e il fotografo Michael Spencer Jones si svegliarono alle 4:30 del mattino per recarsi nella via a montare le attrezzature. Alle 5:00 arriv\u00f2 uno dei due ragazzi, il DJ Sean Rowley, mentre Noel ancora non si faceva vivo. Gallagher era rimasto a letto con un attacco intestinale. Iniziarono i lavori senza di lui, e per ben cinque ore Brian e Sean camminarono avanti e dietro per la via, stando sempre attenti a schivare i furgoni della frutta che passavano da quelle parti ogni dieci minuti, mentre Spencer Jones si limitava a scattare foto. La troupe lasci\u00f2 la via verso le 8:00. La cosa buffa \u00e8 che a diventare la copertina dell'album fu la prima foto ad essere scattata, mentre furono scartate le circa trenta foto successive. Il costo per la realizzazione di essa ammont\u00f2 a .\nRiedizione del 2014.\nNel 2014 per promuovere una campagna musicale chiamata \"Chasing The Sun\", \"What's the Story\" fu ripubblicato in versione triplo disco; il primo \u00e8 l'album originale restaurato, il secondo contiene vari b-side tra cui \"Acquiesce\" e la cover dei The Beatles \"You've Got to Hide Your Love Away\" e il terzo contiene tracce dal vivo e demo."}
{"id": "244021", "revid": "1702319", "url": "https://it.wikipedia.org/wiki?curid=244021", "title": "Grazie mille", "text": "Grazie mille \u00e8 il quinto album in studio degli 883, pubblicato il 23 ottobre 1999 dalla Warner Music Italy.\nIl disco.\nQuesto fu l'unico album di inediti del gruppo a non giungere mai al primo posto in classifica, pur vendendo oltre 550.000 copie.\n\u00c8 stato il primo CD italiano ad avere, nella prima edizione, gli occhialini 3D allegati con ritratti tridimensionali, realizzati da Franco Gengotti, sia nel booklet che nella traccia CD-ROM del disco.\nNei principali negozi di musica italiani, per promuovere il disco, erano stati affissi all'interno dei poster stampati in 3D che i passanti potevano vedere grazie agli occhialini incollati sulla vetrina.\nSulla copertina, in calce al titolo italiano \"Grazie mille\", \u00e8 possibile osservare degli ideogrammi hiragana, \u3069\u3046\u3082\u3042\u308a\u304c\u3068\u3046; la lettura di tali ideogrammi \u00e8 \"d\u014dmo arigat\u014d\", traducibile in \"grazie mille\" in lingua giapponese. Inoltre la copertina di \"Grazie mille\" \u00e8 la prima in cui non compare la scritta \"Continua?\" presente nei primi 4 album degli 883.\n883d.\nL'album era dotato di una traccia dati interattiva, all'interno della quale veniva distribuito uno dei primi mondi virtuali sviluppati in Italia, chiamato \"883d chat\". \nTracce.\nTesti e musiche di Max Pezzali, eccetto dove indicato."}
{"id": "244022", "revid": "16758", "url": "https://it.wikipedia.org/wiki?curid=244022", "title": "Comunione e liberazione", "text": ""}
{"id": "244023", "revid": "659417", "url": "https://it.wikipedia.org/wiki?curid=244023", "title": "Mille grazie", "text": "Mille grazie \u00e8 una raccolta degli 883, pubblicata dalla Warner Music Italy nel 2000.\nDescrizione.\nQuesto album, l'ottavo nella discografia del gruppo, \u00e8 anche il solo pubblicato fuori dall'Italia: questo lavoro non usc\u00ec mai in Italia (in cui poco prima era uscito \"Grazie mille\"), ma fu pubblicato esclusivamente in Austria, Svizzera e Germania, paesi in cui gli 883 si esibirono molto in quell'anno come sostenitori del tour di Eros Ramazzotti.\nTracce.\nTesti e musiche di Max Pezzali e Mauro Repetto, eccetto dove indicato."}
{"id": "244027", "revid": "16758", "url": "https://it.wikipedia.org/wiki?curid=244027", "title": "Miracle on Ice", "text": ""}
{"id": "244028", "revid": "307923", "url": "https://it.wikipedia.org/wiki?curid=244028", "title": "Vjatscheslav Fetissov", "text": ""}
{"id": "244030", "revid": "767487", "url": "https://it.wikipedia.org/wiki?curid=244030", "title": "Uno in pi\u00f9", "text": "Uno in pi\u00f9 (stilizzato 1 in +) \u00e8 il sesto e ultimo album in studio degli 883, pubblicato il 21 giugno 2001.\nIl disco.\nQuest'album vede tra l'altro la partecipazione di alcune figure note della musica italiana: Jovanotti e la sua band intervengono in \"Cloro\", Syria e la chitarra di Alex Britti compaiono in \"Essere in te\", e J-Ax degli Articolo 31 duetta con Pezzali in \"Noi parte 2\". Con questo disco gli 883 cambiano anche casa discografica, passando alla Warner Music Italy.\nIl primo singolo estratto dall'album \u00e8 stato \"Bella vera\", che \u00e8 diventato uno dei tormentoni dell'estate 2001, partecipando al Festivalbar, ed \u00e8 stato anche scelto quello stesso anno da Fabrizio Frizzi come sigla per \"Miss Italia\".\nIl CD conteneva anche i due video girati a Los Angeles dai Manetti Bros. delle canzoni \"Bella vera\" (citato sopra) e \"La lunga estate caldissima\", quest'ultimo, secondo singolo estratto dall'album.\nL'album ha venduto oltre 300.000 copie ottenendo 3 dischi di platino.\nFormazione.\nAll'album hanno partecipato, secondo quanto riportato nei crediti dell'album:"}
{"id": "244031", "revid": "6923", "url": "https://it.wikipedia.org/wiki?curid=244031", "title": "Novial", "text": "Il novial (un acronimo formato da \"nov\" + \"IAL\" = \u00abnuova lingua ausiliaria internazionale\u00bb) \u00e8 una lingua artificiale creata dal linguista danese Otto Jespersen \u2014in precedenza sostenitore del movimento per la lingua ido\u2014 e pubblicata inizialmente nel 1928.\nIl suo vocabolario \u00e8 basato su quello delle lingue germaniche e romanze, e la sua grammatica \u00e8 basata su quella dell'inglese con una forte influenza dell'esperanto e dell'ido.\nLa prima introduzione al \"novial\" \u00e8 stato il libro di Jespersen del 1928, con qualche piccola modifica nel suo dizionario \"Novial Lexike\", pubblicato nel 1930. Altre modifiche vennero proposte negli anni trenta, ma nel 1943 la lingua cess\u00f2 di svilupparsi in seguito alla morte del suo glottoteta. Analogamente a quanto successo per molte altre lingue artificiali, la lingua ha suscitato un qualche rinnovato interesse grazie ad Internet.\nGrammatica.\nPronomi personali, soggetto e oggetto.\nI pronomi personali sono:\nIl pronome impersonale \u00e8 on.\nLa sintassi della frase \u00e8, come in italiano, Soggetto Verbo Oggetto, dunque l'oggetto non dev'essere marcato per distinguerlo dal soggetto:\nL'accusativo (oggetto diretto) \u00e8 dunque generalmente identico al nominativo (soggetto).\n\u00c8 presente anche un accusativo opzionale terminante in -m (-em dopo una consonante) ma viene utilizzato raramente. La proposizione em \u00e8 equivalente a questo finale.\nGli aggettivi personali possessivi sono formati dai pronomi aggiungendo -n o dopo una consonante -en. Questo \u00e8 infatti il genitivo (possessivo) del pronome, per cui men significa sia \"mio\" che \"di me\":\nIl possesso pu\u00f2 anche essere espresso mediante il pronome de: de me, de vu ecc.\nVerbi.\nLa forma dei verbi \u00e8 invariabile per persona e numero. La maggior parte dei tempi, dei modi e delle forme sono espressi ricorrendo all'utilizzo di verbi ausiliari posti dinnanzi alla radice del verbo principale. L'ausiliare segue lo stesso ordine dell'italiano.\nIl \"novial\" distingue la forma passiva di processo e di stato (o risultato). In italiano queste forme coincidono, servendosi entrambe dell'ausiliare \"essere\". La differenza \u00e8 paragonabile a quella dello spagnolo, con la forma passiva in \"ser\" e quella in \"estar\".\nIn \"novial\" la forma passiva di processo viene formata mediante l'ausiliare bli seguito dalla radice del verbo.\nLa forma passiva di stato (o risultato) \u00e8 formata mediante l'ausiliare es seguito dal participio passato passivo.\nArticoli.\nL'articolo determinativo \u00e8 li ed \u00e8 invariabile. Viene utilizzato come in inglese.\nNon ci sono articoli indefiniti.\nNomi.\nIl plurale dei nomi viene formato aggiungendo \u2013s al singolare (-es dopo una consonante).\nIl caso accusativo \u00e8 generalmente identico al nominativo ma pu\u00f2 essere specificato con il finale -m (pl. -sem) (-em dopo una consonante; pl. -esem) o con la preposizione em.\nIl genitivo viene formato mediante la preposizione de o con il finale -n (-en dopo una consonante). Il plurale di questo caso \u00e8 -sen (-esen dopo una consonante).\nAltri casi vengono formati facendo precedere la radice da varie preposizioni.\nAggettivi.\nTutti gli aggettivi terminano in -i, che pu\u00f2 cadere per facilitare la pronuncia. Gli aggettivi in genere precedono il nome che qualificano ma possono anche seguirlo. Sono inoltre invariabili in genere e numero.\nAvverbi.\nUn aggettivo pu\u00f2 essere convertito nell'avverbio corrispondente aggiungendo -m dopo la -i finale dell'aggettivo.\nEstratto in lingua.\nIl Padre Nostro:"}
{"id": "244032", "revid": "11497", "url": "https://it.wikipedia.org/wiki?curid=244032", "title": "Palmezzano", "text": ""}
{"id": "244039", "revid": "767487", "url": "https://it.wikipedia.org/wiki?curid=244039", "title": "Love/Life", "text": "Love/Life (sottotitolato \"L'amore e la vita al tempo degli 883\") \u00e8 una raccolta di successi degli 883 dedicate all'amore e alla vita, nonch\u00e9 decimo e ultimo album: poco dopo, infatti, il \"frontman\" Max Pezzali intraprender\u00e0 la carriera da solista decretando la fine ufficiale del gruppo.\nAd ulteriore conferma dell'imminente fine del progetto 883, l'album risulta accreditato in copertina a Max Pezzali/883 invece che al solo gruppo.\nL'album fu pubblicato nell'autunno 2002 e oltre a brani del passato del gruppo contiene anche due inediti: \"Ci sono anch'io\", brano scritto da John Rzeznik dei Goo Goo Dolls per la colonna sonora del film Disney \"Il pianeta del tesoro\" e adattato in italiano da Pezzali e \"Quello che capita\", il cui video mostra frammenti della storia degli 883 e si conclude con il celebre logo che svanisce nell'ombra, a simboleggiare la fine del gruppo e l'inizio della carriera da solista di Pezzali.\nTracce.\nTesti e musiche di Max Pezzali, eccetto dove indicato.\nFormazione.\nL'inedito \"Quello che capita\" \u00e8 stato suonato da:"}
{"id": "244042", "revid": "1226", "url": "https://it.wikipedia.org/wiki?curid=244042", "title": "Flotta stellare", "text": ""}
{"id": "244045", "revid": "1226", "url": "https://it.wikipedia.org/wiki?curid=244045", "title": "Flotta Astrale", "text": ""}
{"id": "244047", "revid": "1226", "url": "https://it.wikipedia.org/wiki?curid=244047", "title": "Flotta astrale", "text": ""}
{"id": "244050", "revid": "9498", "url": "https://it.wikipedia.org/wiki?curid=244050", "title": "Parchi Nazionali Angola", "text": ""}
{"id": "244051", "revid": "1610933", "url": "https://it.wikipedia.org/wiki?curid=244051", "title": "Cinciallegra", "text": ""}
{"id": "244052", "revid": "125696811", "url": "https://it.wikipedia.org/wiki?curid=244052", "title": "La ruota del tempo", "text": "La Ruota del Tempo (in originale \"The Wheel of Time\") \u00e8 una serie di romanzi fantasy scritta da Robert Jordan, nell'arco di pi\u00f9 di vent'anni.\nTrama.\nIn principio il \"Creatore\" forgi\u00f2 la Ruota del Tempo, che intesse il Disegno delle Ere utilizzando le vite degli uomini come suoi fili. La Ruota ha sette raggi, ognuno dei quali rappresenta un'epoca, e la ruota viene fatta girare dall'Unico Potere o la Vera Fonte, la forza motrice dell'Universo. L'Unico Potere si divide in due met\u00e0, una maschile e una femminile, \"saidin\" e \"saidar\", che operano in opposizione una con l'altra e all'unisono per far girare la Ruota; usare questo potere viene detto \"incanalare\".\nAl principio inoltre, il Creatore imprigion\u00f2 Shai'tan (noto anche come l'Oscuro o il Tenebroso), una entit\u00e0 potente, malvagia, nata assieme alla creazione, per tenerlo lontano dalla Ruota. Ma con il ruotare delle ere, il Tenebroso trov\u00f2 il modo per interferire con il mondo tramite la sua azione diretta o le macchinazioni di persone magari inconsapevoli o dall'aspetto insospettabile; cos\u00ec Shai'tan pi\u00f9 volte ha tentato di conquistare il mondo, di influenzare la Ruota stessa o addirittura di spezzare il suo continuo ciclo. Per contrastare questa minaccia, la Ruota provoc\u00f2 perci\u00f2 la nascita periodica del cosiddetto Drago, campione della Luce, fortissimo ta'veren e incanalatore di immensa potenza.\nA causa della natura ciclica della Ruota del Tempo, non ci pu\u00f2 essere una vittoria definitiva per le forze della Luce o della Tenebra, questa guerra infatti \u00e8 stata combattuta innumerevoli volte dal tempo della Creazione. Il Drago sconfigger\u00e0 Shai'tan e lo sigiller\u00e0 di nuovo fuori dal mondo, finch\u00e9 la Ruota non girer\u00e0 per millenni, richiedendo la sua rinascita per contrastare una rinnovata minaccia. Perci\u00f2 l'unica vera possibilit\u00e0 di vittoria che resta a Shai'tan \u00e8 quella di riuscire a rompere il ciclo della Ruota, provocando l'annichilimento dell'universo.\nI romanzi di Robert Jordan sono incentrati in particolare su una reincarnazione del Drago, Rand al'Thor. Tremila anni sono passati dall'ultima guerra tra Shai'tan e la Luce, in quella che viene definita l'Epoca Leggendaria, durante la quale l'ultimo Drago (noto come Lews Therin Telamon in quella vita, in quell'Epoca) ripar\u00f2 e chiuse il varco aperto nella prigione del Tenebroso, con l'aiuto di altri incanalatori maschi, noti con il nome di Cento Compagni (questa sigillatura del Tenebroso venne fatta utilizzando \"sette sigilli\" fabbricati in un materiale quasi indistruttibile il \"cuendillar\", o \"pietra dell'anima\"). Sfortunatamente il Tenebroso, prima di essere completamente imprigionato, riusc\u00ec con un contrattacco a contaminare \"saidin\", la met\u00e0 maschile dell'Unico Potere, una contaminazione che conduce sempre alla pazzia e alla malattia (una malattia che provoca la decomposizione del corpo ancora vivente) di ogni uomo che lo incanala. La contaminazione dunque sopraffece in breve tempo Lews Therin ed i suoi compagni ed infine port\u00f2 ogni incanalatore maschio all'insania, con conseguenze catastrofiche che cambiarono la forma dei continenti: la cosiddetta \"Frattura del Mondo\".\nNell'epoca narrata nella serie dei romanzi della Ruota del Tempo, la rinascita del Drago, dunque, viene vista sia con grande speranza, sia con immensa paura: da un lato infatti il Drago Rinato sar\u00e0 un incanalatore di \"saidin\", vulnerabile alla contaminazione che Frattur\u00f2 il Mondo l'ultima volta (e le profezie annunciano che la sua rinascita porter\u00e0 simili devastazioni); dall'altro, egli sar\u00e0 l'unico in grado di sconfiggere Shai'tan, che sta per uscire di nuovo dalla sua prigione.\nLa societ\u00e0, la geografia ed i popoli nella Ruota del Tempo.\nLa parte di continente in cui si svolge la serie della Ruota del Tempo viene detta dai fan di lingua inglese Randland, poich\u00e9 l'autore non ne ha mai specificato il nome; gli Aiel invece la chiamano \"Terre Bagnate\" per distinguerla dalla loro arida terra di origine. Questa terra \u00e8 divisa in numerosi stati indipendenti, accomunati dalla stessa lingua e che ricordano vagamente gli stati europei dell'Et\u00e0 Moderna (ad esempio il Regno di Andor, da cui prendono inizio le vicende, ricorda vagamente l'Inghilterra Elisabettiana, la vicina Cairhien potrebbe ricordare la Francia di quell'epoca, i regni meridionali di Tear, Altara ed Illian ricordano vagamente i paesi mediterranei, come la Spagna, l'Italia e la Grecia, ecc.).\nQueste terre sono percorse in lungo ed in largo da un popolo che migra continuamente su carri allegramente colorati, i \"Tuatha'an\", detti anche Calderai, essi ricordano i gitani e seguono la cosiddetta \"Via della Foglia\" ovvero la non violenza, neppure di fronte ai pi\u00f9 atroci soprusi.\nSparsi in questo ed in altri continenti, si trovano dei luoghi particolari, gli \"Stedding\", schermati dall'Unico Potere, dove vivono gli Ogier, grandi esseri pacifici ed amanti della natura.\nUna delle maggiori autorit\u00e0 di questa parte del continente \u00e8 la \"Torre Bianca\", situata nella citt\u00e0 stato di Tar Valon, che \u00e8 la sede della sorellanza delle \"Aes Sedai\". Le Aes Sedai sono un'organizzazione plurimillenaria di sole donne capaci di incanalare la parte femminile dell'Unico Potere, detta \"saidar\" (a partire infatti dalla Frattura del Mondo agli uomini trovati capaci di incanalare fu impedito definitivamente di accedere alla Vera Fonte, per evitare che impazzissero); le Aes Sedai esercitano una grande influenza sulla societ\u00e0 e sui governi delle nazioni, infatti quasi tutti i regnanti hanno al loro fianco una consigliera Aes Sedai (sono influenti persino in alcune delle nazioni in cui ufficialmente non \u00e8 gradita la loro presenza).\nAltro importante organismo internazionale \u00e8 quello dei Figli della Luce, avversari delle Aes Sedai e dell'Ombra, che assomigliano nella loro organizzazione ad un ordine monastico-cavalleresco dell'Europa Medioevale; gli organi di comando dei Figli della Luce hanno sede nella citt\u00e0 di Amador in Amadicia, una nazione dall'anima puritana, nella quale i Figli hanno la loro maggiore influenza; infatti pur esistendo formalmente un Re d'Amadicia, nella pratica, il vero governante del regno \u00e8 il Lord Capitano Comandante dei Figli della Luce.\nAd est di questa parte del continente si trova un'altissima catena montuosa, sorta al tempo della Frattura, che viene chiamata la Dorsale del Mondo. Al di l\u00e0 di questi monti si trova l'aridissima \"Terra delle Tre Piegature\", detta anche la \"Desolazione Aiel\", \u00e8 infatti qui dove abita il popolo degli Aiel. A sud est degli Aiel si trova invece la misteriosa terra di Shara di cui si hanno pochissime notizie.\nSulle coste occidentali e meridionali del continente, si trovano numerose isole, che sono abitate dagli \"Atha'an Miere\", il Popolo del Mare, dedito al commercio ed alla produzione di ricercate porcellane colorate. Gli Atha'an Miere commerciano persino con la terra di Shara.\nTutto il nord del continente \u00e8 occupato dalla Grande Macchia, una terra dal clima particolare ed inospitale, popolata dalla Progenie dell'Ombra.\nOltre l'oceano occidentale si trova invece il misterioso continente di Seanchan, dal quale sono cominciati gli arrivi di coloro che pretendono di essere gli eredi legittimi del leggendario imperatore Artur Hawkwing.\nStoria editoriale.\nSono stati scritti e pubblicati finora quattordici libri ed un prequel. I volumi dall'ottavo al quattordicesimo hanno tutti raggiunto la prima posizione nella New York Times bestseller list, mentre molti dei libri precedenti della serie erano comparsi in posizioni pi\u00f9 basse della classifica. La serie ha generato diversi adattamenti ludici, incluso un videogioco pubblicato da Atari per PC, e un gioco di ruolo, pubblicato nel 2001 da Wizards of the Coast basato sul regolamento D20 System. Un altro gioco popolare basato su WoT \u00e8 stato WoTMUD, un MUD (\"Multi user dungeon\") nato nei primi anni novanta. Nel 1999 \u00e8 uscito il videogioco di tipo sparatutto fantasy \"Wheel of Time\", ispirato alla serie.\nRobert Jordan aveva ripetutamente affermato che la serie principale si sarebbe dovuta concludere con il dodicesimo libro - che l'autore aveva intitolato provvisoriamente \"A Memory of Light\". Molte volte aveva ribadito che si sarebbe attenuto a questo proposito, anche se avesse dovuto scrivere un libro di 2000 pagine. Tuttavia Jordan aveva progettato - su sollecito dei fan - di scrivere altri due prequel, oltre a quello gi\u00e0 pubblicato (\"Nuova Primavera\") e possibilmente due o tre storie parallele alla trama principale.\nIn seguito alla morte dell'autore, avvenuta il 16 settembre 2007, si \u00e8 temuto che i frammenti dell'ultimo volume e gli appunti riguardanti altre trame parallele, non venissero mai pubblicati. Il 7 dicembre 2007 \u00e8 stato per\u00f2 annunciato da Harriet McDougal (la moglie dell'autore) e dalla casa editrice, che il completamento dell'ultimo libro della serie \"A Memory of Light\" \u00e8 stato affidato allo scrittore Brandon Sanderson. Prima della sua morte, a causa delle sue gi\u00e0 precarie condizioni di salute, Robert Jordan aveva predisposto diversi capitoli gi\u00e0 completi o solo parzialmente scritti ed una serie di numerosi appunti scritti o registrazioni vocali, e li aveva affidati alla moglie e al suo editore, per cercare di dare comunque una conclusione alle vicende della Ruota del Tempo.\nBrandon Sanderson e la casa editrice, nel marzo 2009, hanno annunciato che il volume finale, molto pi\u00f9 voluminoso di quanto inizialmente previsto, verr\u00e0 a sua volta suddiviso in tre parti; nel settembre 2009 sono stati annunciati i titoli di questi tre volumi finali: \"The Gathering Storm\" (pubblicato il 27 ottobre 2009, in Italia come \"Presagi di tempesta\" nel gennaio 2011), \"Towers of Midnight\" (pubblicato il 2 novembre 2010, in Italia come \"Le torri di mezzanotte\" nel febbraio 2012), \"A Memory of Light\" (pubblicato l'8 gennaio 2013, in Italia come \"Memoria di luce\" il 30 maggio 2013).\nNel suo complesso la serie \u00e8 stata tradotta e pubblicata in pi\u00f9 di una ventina di lingue ed ha venduto pi\u00f9 di 44 milioni di copie in tutto il mondo collocando quindi Jordan nella top ten degli autori pi\u00f9 letti negli ultimi tempi.\nSono stati scritti due prologhi non presenti nei libri della serie, ovvero \"Antefatto - Corvi\", cio\u00e8 un secondo prologo a \"L'occhio del mondo\", e \"The Strike at Shayol Ghul\", cio\u00e8 un frammento di racconto relativo all'impresa di Lews Therin Telamon e dei Cento Compagni, prima resi disponibile online e poi inclusi nella Guida alla serie.\nI primi tre libri della serie furono pubblicati in edizione italiana dalla Arnoldo Mondadori Editore negli anni novanta, successivamente la Fanucci Editore li ripubblic\u00f2 e continu\u00f2 la pubblicazione dei restanti libri della serie.\nLibri della serie.\nProloghi in formato E-book pubblicati dalla casa editrice Tor\nInoltre il primo capitolo di \"The Gathering Storm\", intitolato \"Tears from Steel\" (Lacrime dall'acciaio) \u00e8 stato concesso in libero download il 4 settembre 2009 sul sito della casa editrice Tor, mentre il secondo capitolo \"The Nature of Pain\" (La natura del dolore) \u00e8 stato concesso come audio-book scaricabile gratuitamente, nel corso dello stesso mese di settembre.\nLo stesso \u00e8 avvenuto per il primo capitolo di \"Towers of Midnight\", intitolato \"Apples First\" (Prima le mele), che \u00e8 stato concesso in libero download il 1\u00ba ottobre 2010 sul sito della Tor, mentre il secondo capitolo \"Questions of Leadership\" (Problemi del comando) \u00e8 stato concesso come audio-book scaricabile gratuitamente il 19 ottobre. L'ottavo capitolo, \"The Seven-Striped Lass\" (La ragazza dalle sette strisce), \u00e8 stato reso disponibile sul blog di Brandon Sanderson il 16 settembre, dopo che i fan avevano completato il gioco ad indizi online \"The Great Hunt\".\nAltri media.\nMusica.\nLa band tedesca Blind Guardian ha pi\u00f9 volte proposto canzoni prendendo spunto da alcuni passi della serie, come l'emblematica canzone \"Wheel of Time\" contenuta nell'album \"At the Edge of Time\" del 2010.\nVideogiochi.\nNell'universo della ruota del tempo \u00e8 stato ambientato un videogioco sparatutto in prima persona intitolato \"Wheel of Time\" realizzato nel 1999 dalla Epic Games e prodotto dalla GT Interactive.\nNel 2011 \u00e8 stato prodotto un MMORPG amatoriale costruito come avventura testuale basato sull'universo della ruota del tempo intitolato \"A Game of Stone\".\nAdattamento cinematografico.\nGli Universal Studios hanno opzionato i diritti del primo romanzo per trarne un film in futuro. Al progetto sono associati Rick Selvage e Larry Mondragon come produttori per la Red Eagle Entertainment.\nSerie televisiva.\nNel febbraio 2018 Amazon Studios ha rivelato di aver stretto un accordo con Sony Pictures Television per sviluppare una serie televisiva da distribuire su Amazon Prime Video. A differenza dei libri, la serie si concentrer\u00e0 principalmente sul personaggio di Moiraine Damodred, interpretata da Rosamund Pike. Nel cast si trovano anche Madeleine Madden (Egwene al'Vere), Marcus Rutherford (Perryn Abara), Barney Harris (Mat Cauthon), Zoe Robins (Ninaeve al'Maera), Joshua Stradowski (Rand al'Thor) e Danniel Henney (Lan Madragoran). La serie ha debuttato il 19 novembre 2021 con successivi rilasci ogni venerd\u00ec fino al Natale del medesimo anno."}
{"id": "244053", "revid": "402993", "url": "https://it.wikipedia.org/wiki?curid=244053", "title": "Victoria Libertas Pallacanestro", "text": "L'U.S. Victoria Libertas Pallacanestro (o VL), attualmente nota come Carpegna Prosciutto Pesaro per motivi di sponsorizzazione, \u00e8 una squadra di pallacanestro con sede a Pesaro, Italia. Fondata nel 1946, ha vissuto il suo periodo d'oro negli anni '80 conquistando due scudetti, due Coppe Italia e una Coppa delle Coppe.\nEra conosciuta semplicemente come Scavolini Pesaro, dal nome del principale storico sponsor e presidente, Valter Scavolini. La sponsorizzazione da parte della azienda cuciniera ha avuto una durata ininterrotta di 38 anni fino al 2013. Gioca le sue partite casalinghe alla Vitrifrigo Arena (fino al 2006 noto come BPA Palas, e fino al 2018 come Adriatic Arena).\nStoria.\nLa \"Victoria Pesaro\" nasce ufficialmente il 1\u00ba luglio 1946.\nIl suo nome poi venne cambiato nel 1965 a seguito della fusione fra le due societ\u00e0 cestistiche di Pesaro, la Victoria e la Libertas.\nL'attivit\u00e0 agonistica inizia ufficialmente con la partecipazione al Campionato Nazionale di Serie B nella stagione sportiva 1946-47.\nSimbolicamente per\u00f2 si pu\u00f2 collocare l'inizio della storia cestistica a Pesaro al 1938 quando in citt\u00e0 si trovava affisso il seguente messaggio: \"Tutti coloro che intendono praticare lo sport della palla al cesto debbono trovarsi alle ore 18 di mercoled\u00ec e venerd\u00ec nella Palestra Carducci - Sar\u00e0 presente un istruttore federale\".\nNel 1950 la Victoria Libertas guidata da Agide Fava conquist\u00f2 la sua prima promozione in Prima Serie grazie ad uno spareggio con Pavia. Per molti anni lo sponsor fu la Benelli, azienda pesarese che negli stessi anni coglieva importanti successi in campo motociclistico.\nNel 1957 la squadra, che fino a quel momento aveva giocato le sue partite all'aperto, si trasferisce nel palazzetto di Viale dei Partigiani.\nL'\"hangar\" cos\u00ec chiamato divenne il santuario del basket pesarese ed uno dei pi\u00f9 difficili campi d'Europa da espugnare per le squadre avversarie.\nNel 1974 la squadra retrocede in serie A2 e l'anno seguente avvenne la \"svolta\" : la famiglia Scavolini diventa sponsor della squadra (prima era Max Mobili) cominciando un'avventura che durer\u00e0 per decenni (proprietaria lo diventer\u00e0 nel 1985) e che far\u00e0 legare il nome di Scavolini alla squadra di Pesaro per sempre.\nInoltre sempre nel 1975 nasce l'\"Inferno Biancorosso\", il gruppo ultras della squadra.\nNel 1978, la \"Scavolini\" torna in A1 e ci rester\u00e0 fino al 1998.\nLa passione pesarese nasce e si sviluppa nella sofferenza, nelle grandi lotte per evitare la retrocessione: epico \u00e8 lo spareggio-salvezza contro la Superga Mestre a Milano, per la trasferta furono organizzati 77 pullman.\nLa partita fu vinta all'ultimo tiro e da quella straordinaria gara, dato il grande amore nato per questa squadra, la famiglia Scavolini si impegn\u00f2 ad allestire un roster capace di lottare per lo scudetto.\nArrivarono a Pesaro una serie di giovani giocatori italiani che formarono l'ossatura di una formazione capace di stare ai vertici del basket nazionale per oltre un decennio. Nel 1981 da Rimini venne acquistato Domenico Zampolini, soprannominato \"Mister Miliardo\" perch\u00e9 fu il primo giocatore di basket il cui trasferimento venne pagato quella cifra. Nel 1983 da Venezia arriv\u00f2 invece il playmaker Andrea Gracis, mentre da Brescia, l'anno seguente, il giovane pivot Ario Costa. Prima di loro giunsero per\u00f2 a Pesaro (1980) Mike Sylvester, oriundo italoamericano, e un giovane pugliese quasi sconosciuto che diventer\u00e0 uno dei pi\u00f9 grandi giocatori italiani di sempre: Walter Magnifico. Il suo arrivo fu del tutto casuale. Pesaro infatti aveva puntato gli occhi su Marco Ricci, giovane talento di Roma, che per\u00f2 rifiut\u00f2 il trasferimento sull'Adriatico. Solo allora la Victoria Libertas ripieg\u00f2 su Magnifico.\nIl periodo d'oro del club fu negli anni ottanta dove conquist\u00f2 due scudetti, rispettivamente nelle stagioni 1987-88 e 1989-90.\nDopo una stagione di \"prova\", quella 80-81 in cui Pesaro arriva ai quarti di finale dei playoff, va in scena l'anno seguente la prima vera e propria \"sinfonia\" di una squadra destinata a lasciare il segno nella storia del basket italiano di vertice per un decennio.\nNella stagione 81-82 arriva il grande playmaker jugoslavo Dragan Ki\u0107anovi\u0107, soprannominato \"il cobra\" e la Scavolini vola. Chiude al primo posto la regular season e arriva ai playoff nel ruolo di favorita.\nSi gioca la finale scudetto contro l'Olimpia Milano dopo aver battuto in semifinale la Synudine Bologna (88-87 il risultato finale) con un tiro all'ultimo secondo di Domenico Zampolini.\nAnche la finale contro Milano vede Pesaro partire nel ruolo di favorita. Vuoi per il vantaggio di giocare l'eventuale spareggio in casa propria, vuoi per il fatto che durante la regular season la Scavolini aveva gi\u00e0 pesantemente sconfitto (con ben 45 punti di scarto) la squadra di Milano: arriv\u00f2 inaspettatamente una dura sconfitta. Milano vinse i primi due incontri aggiudicandosi cos\u00ec lo scudetto. Inizi\u00f2 quindi per la \"Scavo\" un periodo di \"sudditanza\" psicologica nei confronti della squadra milanese, con un tab\u00f9 che solo nella stagione 87-88 riuscir\u00e0 a scrollarsi di dosso.\nIl 9 marzo 1983 Pesaro conquist\u00f2 il primo alloro internazionale. A Palma di Maiorca sconfisse l'ASVEL Villeurbanne con il risultato di 111-99 e si aggiudic\u00f2 la Coppa delle Coppe.\nIn questa manifestazione per altre due volte la Scavolini arriv\u00f2 alla finale, senza per\u00f2 riuscire a vincere.\nIl 18 marzo 1986 a Caserta venne infatti sconfitta dal Barcellona 101-86 mentre il 17 marzo 1987 a Novi Sad (Jugoslavia) sub\u00ec un'altra sconfitta, questa volta contro il Cibona Zagabria dei fratelli Petrovi\u0107 col punteggio di 89-74.\nL'8 maggio 1985 la compagine pesarese, allenata da un giovanissimo Giancarlo Sacco (premiato allenatore dell'anno), sconfisse nella gara di ritorno la squadra di Varese 109-93 (andata 91-77 per la Ciaocrem) conquistando la sua prima Coppa Italia, a coronamento di un fantastico finale di stagione che la vide arrivare alla finale scudetto partendo dall'ottavo posto ed eliminando il Bancoroma e l'Indesit Caserta.\n\u00c8 invece il 19 maggio 1988 quando la Victoria Libertas, allenata da Valerio Bianchini sconfigge nella quarta partita di finale la Tracer Milano e conquista il suo primo \"scudetto\". 98-87 \u00e8 il risultato finale di quella storica partita.\nProtagonisti di quella stagione sono, oltre al nucleo storico composto da Ario Costa, Walter Magnifico, Andrea Gracis, Domenico Zampolini e Renzo Vecchiato, i due giocatori americani Darren Daye e Darwin Cook, che lasciano un'impronta indelebile sul gioco della Scavolini, tanto da essere ricordati come il \"Darren&amp;Darwin Show\". A Darren Daye fu inoltre attribuito il soprannome di \"cerbiatto\" per il suo atletismo ed il suo modo di attaccare il canestro. Il D&amp;D Show debutt\u00f2 a Pesaro nella 14\u00aa giornata del girone di ritorno in una memorabile partita contro la Snaidero Caserta e prosegu\u00ec nei play-off eliminando sempre Caserta nei Quarti e la Divarese nelle Semifinali (con la famosa palla rubata di Cook negli ultimi secondi) fino appunto ad abbattere in Finale \"l'impero milanese\".\nL'anno successivo la Scavolini viene eliminata da Milano nella semifinale dei playoff, dove perde 2-0 a tavolino il primo incontro giocato a Pesaro per una \"monetina\" lanciata dagli spalti e mai ritrovata che, al termine del primo tempo (all'epoca si giocavano due tempi di 20' ciascuno), avrebbe colpito alla testa il pivot avversario Dino Meneghin in maniera cos\u00ec grave da costringerlo ad abbandonare il parquet.\nAppare ancora oggi inspiegabile l'eventuale gesto del \"tifoso\" considerando che la squadra di casa, al momento del fatto, conduceva il match e non si era ancora verificato alcun episodio che desse adito a particolari contestazioni.\nSoltanto nel 2011 il grande campione ed attuale Presidente della Lega, attraverso un suo libro autobiografico, ammette di aver teatralizzato l'episodio fino all'abbandono del match nonostante fosse nelle condizioni di proseguire; a suo modo di vedere le intemperanze del pubblico pesarese erano, una volta per tutte, da punire.\nLa stagione 1989-90 vede ancora Pesaro, guidata da Sergio Scariolo, campione d'Italia e finalista della Coppa Kora\u0107 contro lo Juventut Badalona, vincitore sia all'andata che al ritorno rispettivamente per 99-98 e 96-86.\nIn quella successiva riesce ad arrivare alle Final Four di Coppa dei Campioni, chiudendo per\u00f2 solo quarta venendo battuta in semifinale da Spalato, poi vincitrice del torneo, per 70 a 65, e nella finalina per il terzo e quarto posto dal Maccabi Tel Aviv per 83 a 81.\nNel 1992 con in panchina Alberto Bucci la Victoria Libertas conquista quello che \u00e8 sino ad oggi il suo ultimo trofeo: battendo la Benetton Treviso vince la sua seconda Coppa Italia. Raggiunge anche la finale scudetto, dove si trova di nuovo i biancoverdi che stavolta hanno la meglio vincendo la serie per 3 a 1 (grazie ad una dubbia decisione arbitrale in gara tre), e quella di Coppa Kora\u0107 contro la Virtus Roma che fa suo il trofeo con il 99 a 86 del ritorno, dopo il 94 a 94 dell'andata.\nNell'edizione del 1990 dei McDonald's Open la Scavolini sfiora la vittoria contro i New York Knicks perdendo 119-115.\nNelle successive stagioni la formazione biancorossa si assester\u00e0 al sesto, settimo posto nella classifica della stagione regolare non andando oltre i quarti nei play-off, tranne che in occasione dell'annata 1993-94 dove riuscir\u00e0, dopo aver chiuso la regular season al secondo posto alle spalle della Virtus Bologna, a giungere di nuovo in finale che perder\u00e0 per 3 a 2 proprio contro le \"V Nere\", anche a causa della squalifica di McCloud, a seguito di vergognose ingiurie razziste da parte del play-maker virtussino Claudio Coldebella.\nAlla fine degli anni novanta, una serie di errori a livello societario nella sostituzione dei giocatori \"storici\", culmin\u00f2 con una retrocessione in \"Serie A2\" avvenuta nel 1998. Nonostante fosse risalita in A1 nel 2000 (acquistando i diritti dalla neo-fallita Pallacanestro Gorizia) , i risultati erano di gran lunga insoddisfacenti. Nel 2003 la squadra si rafforz\u00f2 notevolmente acquistando giocatori come Alphonso Ford e Aleksandar \u0110or\u0111evi\u0107. La stagione fu soddisfacente: la squadra arriv\u00f2 in finale di Coppa Italia, dove venne sconfitta da Treviso, conquist\u00f2 la semifinale, dove venne superata da Siena, ed ottenne la qualificazione all'Eurolega. Nel settembre 2004, dopo giorni di agonia, muore inaspettatamente Alphonso Ford. Un grave lutto colp\u00ec la Scavolini e la pallacanestro in generale. Per sostituirlo, fu acquistato Charles Smith, che disput\u00f2 una grandissima stagione. La regular-season non fu comunque positiva: la squadra non si qualific\u00f2 ai playoff, ma vinse gare storiche in Eurolega contro Maccabi Tel Aviv e Barcellona. Appena finito il campionato subentrarono nuove difficolt\u00e0 finanziarie, finch\u00e9 nell'estate 2005 la societ\u00e0 fu dichiarata priva dei requisiti per partecipare alla massima serie.\nLa societ\u00e0 Victoria Libertas Pesaro fu dichiarata in fallimento.\nLa rinascita dopo il fallimento.\nLa pallacanestro pesarese, per la stagione 2005-06, fu costretta a ripartire dalla Serie B appoggiandosi su un'altra squadra, quella Falco Pesaro (sponsorizzata Spar) che fino a quel momento era la seconda realt\u00e0 cittadina. La stagione \u00e8 stata disputata con la denominazione societaria \"A.S. Basket Falco 2001 Pesaro\", con colori biancorossi e sponsor Scavolini Spar. Nasce una pubblic company dove oltre ai vari soci di minoranza spiccano Valter Scavolini e Stefano Vellucci (presidente della Falco Pesaro) che preparano una squadra stellare rispetto alla categoria chiamando Agostino Li Vecchi, Mauro Morri, Daniele Parente, Samuele Podest\u00e0 e soprattutto Carlton Myers. La squadra chiude la regular season al 2\u00ba posto e disputa con successo i play-off, dove un record di 7-0 permette alla compagine pesarese di sbarazzarsi rispettivamente di Ozzano, Pistoia e Treviglio e aggiudicarsi cos\u00ec la promozione in Legadue.\nLa stagione 2006-07 viene affrontata col nome societario di \"U.S. Vuelle Pallacanestro\", in quanto la denominazione \"Victoria Libertas\" non era ancora stata riacquisita dopo il fallimento. Dopo una regular season conclusa con la 5\u00aa posizione, la squadra allenata da Alessandro Ramagli, con Mauro Morri, Samuele Podest\u00e0 e Carlton Myers affronta e sconfigge con un secco 3-0 la Carife Ferrara, aggiudicandosi l'accesso alle semifinali di Legadue dove incontrer\u00e0 Rimini, squadra che ha battuto non certo facilmente (3-2) la Junior Casale Monferrato. Il \"derby\" (vista la vicinanza delle due citt\u00e0) \u00e8 molto sentito nella citt\u00e0 marchigiana: il 13 maggio, davanti ad oltre 1500 pesaresi giunti a Rimini, la VL vince gara1 battendo la Coopsette con il risultato di 77-69. Due giorni dopo espugna nuovamente il 105 Stadium vincendo 84-80. Venerd\u00ec 18 maggio 2007 la Vuelle conquista le finali, eliminando i Crabs con il punteggio di 85-82. Grazie alla vittoria 3-1 nella serie finale contro Pavia, il 3 giugno 2007 il club conquista la promozione in serie A1.\nDegli eroi dei due anni rimarranno solamente Samuele Podest\u00e0 e Carlton Myers.\nLa \"Scavo\" partecipa alle Final Eight di Coppa Italia del campionato di Serie A dell'anno 2007-08. Batte ai quarti la Montepaschi Siena per 77-78 in un'incredibile partita decisa all'instant-replay (giudicato da 2 un tiro di McIntyre che pest\u00f2 leggermente col piede la linea dei tre punti che avrebbe permesso il pareggio senese), eliminando di fatto i biancoverdi super-favoriti per la vittoria finale.\nPerde invece nella semifinale contro la Virtus Bologna, padrona di casa, per 80-88.\nAnche in seguito la sconfitta l'entusiasmo nell'ambiente pesarese rimase alle stelle anche solo per aver battuto Siena e per essersi riaffacciati a certi livelli che mancavano da tempo ad una piazza importante come Pesaro.\nNella stagione 2008-09 la Scavolini Spar Pesaro chiude la Regular Season con 28 punti piazzandosi all'ottavo posto e centrando quindi l'ultimo posto disponibile per i play-off. Nell'ultima giornata infatti la Vuelle viene sconfitta in casa dall'Angelico Biella ma riesce a mantenere l'ottavo posto in virt\u00f9 della vittoria casalinga della Lottomatica Roma sui rivali della NGC Cant\u00f9. Ai quarti di finale dei play-off Pesaro viene eliminata in tre gare dalla Montepaschi Siena che poi vincer\u00e0 la finale con la Armani Jeans Milano aggiudicandosi il quarto titolo della sua storia.\nNell'annata successiva Pesaro chiude la stagione al decimo posto con 22 punti in classifica e il terzo miglior attacco della Lega ma con una difesa da rivedere. Decisiva in chiave salvezza la vittoria alla tredicesima giornata contro la Canadian Solar Bologna a Pesaro 90-73.\nNella stagione 2010-11 la Scavolini vede sfumare i play-off per soli due punti. Pesaro chiude infatti al decimo posto con 28 punti in classifica, a pari merito con la Lottomatica Roma, anch'essa rimasta fuori dalla corsa per il titolo, e ad una vittoria dalla Dinamo Sassari, dalla Cimberio Varese e dalla Canadian Solar Bologna, che chiudono la stagione rispettivamente al sesto, settimo e ottavo posto.\nLa svolta si ha con la stagione 2011-12. Durante la sessione di mercato estiva, Pesaro, forte della partnership siglata con il nuovo sponsor Siviglia, mette a segno quattro prestigiosi colpi di mercato. Vengono acquistati infatti Jumaine Jones dalla Juvecaserta Basket, Ricky Hickman, fresco vincitore del titolo MVP di Legadue, dalla Junior Casale, James White dalla Dinamo Sassari e infine il 20 luglio 2011 arriva la firma anche di Daniele Cavaliero reduce da tre stagioni consecutive nelle file degli eterni rivali della Sutor Montegranaro. La stagione si apre con un'inaspettata sconfitta a Biella seguita immediatamente da due grandissime vittorie contro l'EA7 Emporio Armani Milano all'Adriatic Arena e contro la Bennet Cant\u00f9 al Palasport Pianella. Nel corso del girone d'andata la Scavolini alterna grandi prestazioni ed esaltanti vittorie, su tutte il successo contro la Montepaschi Siena al PalaEstra 78-75 e la vittoria all'Adriatic Arena sui rivali della Canadian Solar Bologna 86-77 a sconfitte inaspettate come nella gara contro la Banca Tercas Teramo alla nona giornata o nel derby giocato in casa contro Montegranaro. Nonostante ci\u00f2 Pesaro chiude in modo pi\u00f9 che soddisfacente la prima fase della Regular Season qualificandosi anche alle Final Eight 2012 in virt\u00f9 di una straordinaria seconda posizione in classifica. Il 17 febbraio 2012, nei quarti di finale della Coppa Italia, Pesaro sconfigge l'Umana Venezia, settima al termine del girone d'andata, per 90-70 e accede alle semifinali della competizione dove viene per\u00f2 sconfitta da Cant\u00f9. A seguito dell'avventura in Coppa Italia Pesaro conferma anche nel girone di ritorno quanto fatto di buono nel primo ma purtroppo \u00e8 costretta a cedere un po' il passo nelle ultime giornate a squadre pi\u00f9 attrezzate. Decisiva per il piazzamento finale la sconfitta alla quindicesima giornata contro Bologna e in particolare quella nell'ultima gara contro la Novipi\u00f9 Casale Monferrato gi\u00e0 matematicamente retrocessa. Ed \u00e8 proprio nell'ultima giornata che Pesaro manca l'aggancio al quarto posto, complice la vittoria di Sassari su Caserta e una clamorosa rimonta di Bologna alla Unipol Arena contro la Bennet Cant\u00f9: la vittoria dei rivali bolognesi per 66-65 condanna la Vuelle al sesto posto in classifica generale. La Scavolini, in virt\u00f9 dei suoi 38 punti e della sesta posizione conquistata, affronta ai play-off Cant\u00f9, qualificatasi con il terzo posto alle spalle di Siena e Milano. Le prime due gare giocate al Pianella sono un monologo dei padroni di casa, che in gara 1 suggellano la vittoria gi\u00e0 alla fine del primo quarto grazie ad una quantit\u00e0 mostruosa di triple messe a segno, e in gara 2 \"passeggiano\" sugli avversari vincendoli con il punteggio di 74-47. Sar\u00e0 perch\u00e9 il pronostico pendeva dalla loro parte, sar\u00e0 perch\u00e9 le prime due gare della serie avevano messo una seria ipoteca sul loro passaggio del turno in semifinale, Cant\u00f9 viene sconfitta a Pesaro sia in gara 3, con il punteggio di 91-78 e al termine di uno dei pi\u00f9 bei primi tempi che la storia del basket italiano ricordi, terminato con il punteggio di 50-48 per i padroni di casa, sia in gara 4, dove Pesaro ha la meglio con il punteggio di 80-68. In gara 5 la pressione \u00e8 tutta sulle spalle di Cant\u00f9 che \"stecca\" nei momenti decisivi della gara e consegna il passaggio del turno alla Scavolini, incredula per l'impresa compiuta. Forte della vittoria al Pianella in gara 5 Pesaro si presenta a Milano con tutte le carte in regola per mettere i bastoni fra le ruote ad una squadra nettamente pi\u00f9 competitiva. Le prime due gare sono favorevoli ai padroni di casa, gara 1 termina 84-75, gara 2 84-68 sempre per i padroni di casa. In gara 3 per\u00f2 la musica cambia e Pesaro porta a casa una monumentale vittoria 85-77. La favola termina in gara 4 il 4 giugno 2012, dove, davanti ad un pubblico record di 9.329 spettatori, la Vuelle non riesce a ripetere l'impresa di una settimana prima e viene sconfitta 67-73 al termine di una gara giocata \"punto a punto\" durante tutto il primo tempo. Oltre che dal punto di vista del risultato, la stagione 2011/2012 si chiude anche con un consistevole aumento degli spettatori, 4.959 persone di media a partita (terza in Italia) con un aumento del 13.6% rispetto alla stagione precedente.\nPurtroppo al termine di questa buonissima annata lo sponsor Siviglia non rinnova la partnership con la Vuelle e la nuova Scavolini Banca Marche si trova ad affrontare la stagione 2012-13 con aspettative ben pi\u00f9 modeste rispetto a quelle dell'anno precedente.\nSquadra affidata a coach Giampiero Ticchi e i soli Simone Flamini e Daniele Cavaliero, oltre al ritorno dal prestito del giovane Andrea Traini, ad essere confermati.\nA questi vengono aggiunti Andrea Crosariol dalla Virtus Roma, la talentuosa ala Antwain Barbour, proveniente dal Cibona Zagabria, l'ala forte Lamont Mack, il rookie Reggie Hamilton e Valerio Amoroso, il quale rescinder\u00e0 il contratto dopo sole quattro giornate per incomprensioni con l'allenatore.\nDopo un inizio promettente, frutto di due vittorie in 3 partite (a Biella ed in casa con Venezia) la squadra sprofonda in un tunnel di 11 sconfitte consecutive che la relegano in piena lotta salvezza, durante le quali viene esonerato a fine novembre coach Ticchi a favore di Zare Markovski e sostituiti Amoroso ed Hamilton con Rok Stip\u010devi\u0107 e l'ex NBA Tarence Kinsey.\nQuesta mossa produce gli effetti desiderati e la Scavolini Banca Marche si salva abbastanza agevolmente terminando la stagione al 15\u00ba posto a otto punti di vantaggio dalla retrocessa Angelico Biella.\nLa stagione 2013-14 \u00e8, se possibile, ancora pi\u00f9 tribolata. Per la prima volta dal 1975 la squadra non ha lo storico sponsor Scavolini sulle divise da gioco e l'iscrizione al campionato \u00e8 tutt'altro che semplice. Una volta iscritta (grazie ad un consorzio di imprenditori locali) la squadra \u00e8 costretta ad un mercato low cost. Riesce comunque ad ingaggiare i rookie americani O.D. Anosike nel ruolo di centro, Elston Turner jr., figlio di quell'Elston Turner gi\u00e0 visto in maglia Vuelle per 4 partite nel 1990, come guardia titolare e Marc Trasolini a cui viene aggiunta l'esperienza di Alvin Young e di Andrea Pecile al ritorno a Pesaro dopo dieci anni. La guida tecnica della squadra \u00e8 affidata a Sandro Dell'Agnello, anche lui di ritorno a Pesaro dopo un'esperienza da giocatore a met\u00e0 degli anni '90.\nL'annata si apre con un'inaspettata vittoria 80-77 ad Avellino ottenuta grazie a una solida prestazione di Trasolini e Bernardo Musso ma prosegue con 9 sconfitte consecutive sebbene Anosike sia stabilmente al primo posto della classifica dei rimbalzi e Turner tra i pi\u00f9 prolifici realizzatori. Il girone di andata si chiude con un record di 2-13 che relega la squadra all'ultimo posto in classifica.\nNel girone di ritorno un ruolino di marcia di 6-8 permette alla Vuelle di portarsi prima dell'ultima giornata a soli 2 punti da Montegranaro (ma con scontri diretti a favore) e giocarsi quindi la permanenza in serie A in casa contro la Reyer Venezia. L'11 maggio la Victoria Libertas regola la Reyer 86-73 e la contemporanea sconfitta della Sutor Montegranaro a Cremona regala una sudata salvezza alla squadra di Pesaro. L'annata 2014-15, la prima con il nuovo sponsor Consultinvest, vede la squadra aggiudicarsi nuovamente la salvezza all'ultima giornata con la vittoria casalinga nei confronti della Juvecaserta Basket.\nColori e simbolo.\nI colori della societ\u00e0 sono quelli della citt\u00e0 (Pesaro) cio\u00e8 il rosso e il bianco.\nSponsor.\nLa squadra \u00e8 stata sponsorizzata per 38 anni dal marchio Scavolini, precisamente fino alla stagione 2012-2013.\nRoster 2021-2022.\n\"Aggiornata al 30 novembre 2021.\"\nPalmar\u00e8s.\nFinali disputate.\nCompetizioni nazionali.\n1981-82 Vs. Olimpia Milano\n1984-85 Vs. Olimpia Milano\n1991-92 Vs. Benetton Pallacanestro Treviso\n1993-94 Vs. Virtus Pallacanestro Bologna\n1986 Vs. Olimpia Milano\n1987 Vs. Olimpia Milano\n2001 Vs. Virtus Bologna\n2004 Vs. Benetton Pallacanestro Treviso\n2021 Vs. Olimpia Milano\n2001 Vs. Benetton Pallacanestro Treviso\nCompetizioni europee.\n1985-1986 Vs. Barcellona\n1986-1987 Vs. Cibona Zagabria\n1989-1990 Vs. Joventut Badalona\n1991-1992 Vs. il Messaggero Roma\nTifoseria.\nGemellaggi.\nLa tifoseria biancorossa \u00e8 stata gemellata per anni con Roma e Cant\u00fa mentre dal 2016 \u00e8 ufficialmente gemellata con Brindisi.\nRivalit\u00e0.\nLe maggiori rivalit\u00e0 sono con l'Olimpia Milano, in particolare per il famoso episodio della \"moneta\" di Meneghin, la Virtus Bologna, la Fortitudo Bologna, il Basket Rimini e la Sutor Montegranaro, queste ultime per vicinanze geografiche. Negli ultimi decenni si \u00e8 accentuato anche l'astio nei confronti della Juvecaserta, Varese, Avellino e Capo d'Orlando."}
{"id": "244055", "revid": "599013", "url": "https://it.wikipedia.org/wiki?curid=244055", "title": "Scavolini Pesaro", "text": "Scavolini Pesaro fu il nome commerciale assunto da due squadre sportive italiane di Pesaro sponsorizzate dall'industria manufatturiera di mobili Scavolini:"}
{"id": "244058", "revid": "115233", "url": "https://it.wikipedia.org/wiki?curid=244058", "title": "La Rotonda", "text": ""}
{"id": "244060", "revid": "1305772", "url": "https://it.wikipedia.org/wiki?curid=244060", "title": "Villa Capra", "text": ""}
{"id": "244061", "revid": "486946", "url": "https://it.wikipedia.org/wiki?curid=244061", "title": "Villa Almerico-Capra", "text": ""}
{"id": "244062", "revid": "1305772", "url": "https://it.wikipedia.org/wiki?curid=244062", "title": "Villa Valmarana", "text": "Con il nome di Villa Valmarana ci si riferisce a varie ville venete, prevalentemente localizzate nella provincia di Vicenza, appartenute o appartenenti alla famiglia Valmarana, in particolare:"}
{"id": "244063", "revid": "486946", "url": "https://it.wikipedia.org/wiki?curid=244063", "title": "Villa Capra-Valmarana", "text": ""}
{"id": "244064", "revid": "486946", "url": "https://it.wikipedia.org/wiki?curid=244064", "title": "Villa Capra detta La Rotonda", "text": ""}
{"id": "244068", "revid": "15756", "url": "https://it.wikipedia.org/wiki?curid=244068", "title": "Leptospirosi", "text": "La leptospirosi (nota anche come febbre da campo, febbre dei sette giorni, febbre autunnale, febbre dei porcai o febbre pretibiale) \u00e8 una malattia infettiva acuta sistemica di tipo vasculitico, causata da spirochete del genere \"Leptospira\". I sintomi possono variare da lievi come mal di testa, dolori muscolari e febbre a gravi con emorragia dai polmoni o meningite. Se insieme all'infezione compare anche ittero, e insufficienza renale ed emorragia, la condizione prende il nome di malattia di Weil.\nCi sono dieci diversi tipi di \"leptospira\" che causano malattie negli esseri umani. Esse sono trasmesse da animali domestici e selvatici, tra cui i pi\u00f9 comuni sono i roditori. L'infezione \u00e8 spesso trasmessa da urina animale o acqua che la contiene e che entra in contatto con abrasioni o tagli sulla pelle, o negli occhi, nella bocca, nel naso o nella vagina. Nei paesi in via di sviluppo la malattia pi\u00f9 comunemente si verifica nei contadini e nei poveri che vivono nelle citt\u00e0. Nel mondo sviluppato si riscontra pi\u00f9 frequentemente in coloro che svolgono attivit\u00e0 all'aria aperta in zone calde e umide del mondo. La diagnosi viene fatta tramite coltura dei batteri da un campione di sangue, con la ricerca del DNA batterico nel sangue o con la ricerca di anticorpi contro l'infezione.\nLa prevenzione dalla malattia include l'utilizzo di dispositivi di protezione per evitare il contatto quando si lavora con animali potenzialmente infetti e riducendo i roditori nelle zone dove le persone vivono e lavorano. L'antibiotico doxiciclina, se usato nella profilassi dei viaggiatori porta un chiaro beneficio. Il trattamento in caso di infezione \u00e8 a base di somministrazione di antibiotici come: doxiciclina, penicillina o ceftriaxone. Nel caso che si manifesti la grave malattia di Weil il tasso di mortalit\u00e0 sale da 10% al 50%, anche con il trattamento.\nSi stima che tra i 7 e i 10 milioni di persone al mondo contraggano la leptospirosi ogni anno. Il numero di decessi non \u00e8 chiaro. La malattia \u00e8 pi\u00f9 comune nelle zone tropicali del mondo, ma pu\u00f2 verificarsi ovunque. Le epidemie sono pi\u00f9 frequenti nelle baraccopoli. La malattia \u00e8 stata descritta per la prima volta da Weil nel 1886 in Germania. Gli animali che sono infettati possono essere asintomatici o presentare lievi o gravi sintomi ed essi possono variare dal tipo di animale.\nStoria.\nLa leptospirosi era certamente conosciuta in Cina fin dai tempi antichi come malattia professionale dei coltivatori di riso. Si pensa che la leptospirosi sia stata introdotta in Europa occidentale nel XVIII secolo con l'invasione dei ratti dall'Asia.\nNel 1886 a Heidelberg, Adolf Weil descrisse per primo il quadro clinico della forma itterica, che si presentava improvvisamente con febbre, splenomegalia e ittero. La forma itterica della leptospirosi prese il nome di \u201csindrome di Weil\u201d o \u201cdi Larrey-Weil\u201d. La leptospira \u00e8 stata osservata la prima volta nel 1907 da un campione di tessuto renale \"post mortem\". Nel 1908, Inada e Ito prima identificano l'organismo causativo e nel 1916 hanno rilevato la sua presenza nei ratti.\nLa leptospirosi \u00e8 ritenuta essere la causa di una epidemia tra i nativi americani lungo la costa dell'attuale Massachusetts, verificatasi immediatamente prima dell'arrivo dei colonizzatori nel 1620 e che uccise la maggior parte della popolazione nativa. Altre condizioni che vennero prese in considerazione inclusero la peste, la febbre gialla, il vaiolo, l'influenza, la varicella, il tifo, la febbre tifoide, la trichinellosi, la meningite e l'infezione sindemica tra il virus dell'epatite B con quello dell'epatite D. Durante la campagna d'Egitto, l'esercito di Napoleone soffr\u00ec di quella che era probabilmente itterizia infettiva. Tale condizione si verific\u00f2 anche tra le truppe combattenti nella guerra civile americana.\nNel 1915 l'agente eziologico fu isolato per la prima volta contemporaneamente e indipendentemente da studiosi giapponesi e tedeschi. Ryukichi Inada e Yutaka Ido in Giappone isolarono le leptospire dal tessuto renale di un minatore morto per la cosiddetta \u201cfebbre dei sette giorni\" (nanukayami) o \"febbre autunnale\" (akiyami), nomi giapponesi della leptospirosi. I tedeschi Uhlenhuth e Fromme, e Hubener e Reiter trovarono le spirochete nel sangue di porcellini d'India nel quale era stato inoculato sangue infetto di soldati del fronte francese della prima guerra mondiale.\nNel 1917 gli studiosi giapponesi identificarono la fonte dell'infezione e determinarono le modalit\u00e0 della trasmissione (il ruolo del ratto), la patogenesi, il quadro clinico, le metodiche di diagnosi e il trattamento della malattia. L'agente eziologico fu chiamato \"Spirochaeta icterohaemorrhagiae\".\nNel 1918 Hideyo Noguchi propose il nome \"leptospira\", per la sua forma a sottile spirale.\nA causa delle controversie sulla priorit\u00e0 della scoperta e sulla nomenclatura, pass\u00f2 inosservato il fatto che gi\u00e0 Stimson nel 1907 avesse dimostrato, con la colorazione con argento, la presenza di gruppi di spirochete nei tubuli renali di un paziente morto per febbre gialla. Stimson le chiam\u00f2 Spirochaeta interrogans, perch\u00e9 erano a forma di punto di domanda.\nNell'ottobre 2010 il canottiere britannico Andy Holmes \u00e8 morto dopo aver contratto la leptospirosi. La sua morte ha aumentato la consapevolezza della malattia tra il pubblico e tra i professionisti sanitari.\nNomenclatura.\nAlla leptospirosi ci si riferisce con molti nomi diversi, tra cui: \"la febbre di 7 giorni\", la \"febbre del raccolto\", la \"febbre da campo\", la \"febbre lieve\", la \"febbre di Fort Bragg\" e \"febbre pretibiale\".\nStoricamente fu anche conosciuta come \"ittero nera\" e in Giappone come \"febbre nanukayami\".&lt;ref name=\"Elsevier/Saunders\"&gt;&lt;/ref&gt;\nEpidemiologia.\nLa leptospirosi \u00e8 una zoonosi cosmopolita, bench\u00e9 sia molto pi\u00f9 diffusa nelle regioni tropicali (con tassi di sieropositivit\u00e0 nelle popolazioni fino all'80%, segno di avvenuta infezione). L'infezione interessa mammiferi domestici o selvatici (ma anche uccelli e rettili) e occasionalmente, ma molto raramente e solo in particolari condizioni, l'uomo, in seguito a contatti accidentali con animali o materiali organici infetti. Sono pi\u00f9 spesso colpiti i maschi adulti, soprattutto all'inizio dell'autunno.\nSi stima che nel mondo vengano infettate da 7 a 10 milioni di persone ogni anno. I tassi annuali di infezione variano da 0,02 per 100 000 nei climi temperati a tra 10 e i 100 per 100 000 nei climi tropicali. Ci\u00f2 porta probabilmente a una sottostima dei casi registrati.\nEziologia.\nLe leptospire sono spirochete, batteri sottili e spiraliformi. Appartengono all'ordine dei \"Spirochaetales\" e alla famiglia delle \"Leptospiraceae\". Si conoscono pi\u00f9 di 200 diversi sierotipi (\"serovar\") patogeni che prima del 1967 erano considerati specie diverse e ora sono raggruppate sotto la singola specie \"Leptospira interrogans\"; di questi il sierotipo pi\u00f9 virulento pi\u00f9 spesso patogeno \u00e8 il \"serovar icterohaemorrhagiae\", ma sono comuni anche i sierotipi \"canicola\", \"hardjo\", \"hebdomadis\", \"grippotyphosa\" e \"pomona\". Esistono almeno 60 sierotipi di leptospire saprofitiche non patogene che vivono libere nelle acque, raccolte sotto la specie \"L. biflexa\": la loro presenza nelle acque non \u00e8 pericolosa di per s\u00e9, ma \u00e8 segno di possibile contaminazione da parte delle leptospire patogene.\nModalit\u00e0 di trasmissione.\nIl serbatoio pi\u00f9 importante delle leptospire \u00e8 il ratto, bench\u00e9 qualsiasi mammifero possa esserne serbatoio e possa ammalarsi di leptospirosi. Le leptospire, dopo la prima infezione, si localizzano a livello dei tubuli renali dell'ospite e possono essere escreti nell'ambiente con le urine, per anni, anche senza dare segni di malattia, mantenendo un rapporto simbiotico con l'ospite.\nL'uomo s'infetta attraverso il contatto con le urine dei mammiferi portatori, principalmente ratti, ma non solo: il \"Serovar canicola\" pu\u00f2 essere eliminato dai cani, il \"Serovar hardjo\" dai bovini domestici, il \"Serovar pomona\" dai suini. La trasmissione pu\u00f2 avvenire anche per inalazione o attraverso il morso di un animale infetto. La probabilit\u00e0 di infettarsi dipende dalla carica infettante. Tuttavia il solo contatto con l'acqua contaminata da urine infette non pu\u00f2 essere sufficiente alla trasmissione dell'infezione, perch\u00e9 le leptospire non possono penetrare la cute sana, ma a volte passano attraverso graffi o ferite.\nIl bagno in acque infette \u00e8 molto pericoloso, se si tratta di acque stagnanti. Contrariamente a quanto si crede, il contagio \u00e8 pressoch\u00e9 impossibile in laghi, anche di piccole dimensioni, o in bacini marittimi: l'acqua salata infatti elimina ogni possibilit\u00e0 di contagio. Sono a rischio i lavoratori a potenziale contatto con le deiezioni dei ratti, per esempio minatori, raccoglitori di riso o di canna da zucchero, ma anche i veterinari, i cacciatori, gli amanti di sport acquatici estremi e, un tempo, i soldati delle trincee. La trasmissione interumana della leptospirosi \u00e8 rarissima.\nPatogenesi.\nIl meccanismo patogenetico \u00e8 ancora poco chiaro. Pare che le leptospire siano in grado di produrre tossine che potrebbero spiegare i danni agli endoteli. Una volta superata la barriera dei tegumenti, le leptospire raggiungono il torrente ematico e, attraverso questo, ogni organo e tessuto. Le leptospire si moltiplicano nell'endotelio dei piccoli vasi, provocando un danno vasculitico, responsabile di tutte le principali manifestazioni cliniche. Il danno epatico, che si verifica nei casi pi\u00f9 gravi, non \u00e8 infiammatorio ma direttamente epatocellulare. L'ittero \u00e8 conseguenza dell'edema dei vasi capillari epatici. L'insufficienza renale \u00e8 conseguenza del danno tubulare di tipo ipossico, tossico diretto o conseguente all'ipovolemia. Il danno polmonare \u00e8 a carico degli alveoli e dell'interstizio vascolare. Anche il danno muscolare \u00e8 vasculitico, come i fenomeni emorragici e lo shock. Le manifestazioni della seconda fase della malattia sono conseguenza della reazione immunitaria dell'organismo con vasculiti da deposizione di immuno-complessi antigene-anticorpo.\nClinica.\nL'infezione decorre nella maggior parte dei casi in modo del tutto inapparente, tanto che \u00e8 difficile stimare l'entit\u00e0 della quota di queste infezioni. Le forme cliniche hanno un periodo di incubazione che varia dai 5 ai 14 giorni. Sia la forma subclinica, sia l'anitterica, sia la forma itterica hanno un andamento tipicamente bifasico: la prima fase \u201csetticemica\u201d occupa la prima settimana (3-7 giorni), la seconda fase \u201cimmune\u201d dura un mese circa. Al momento della comparsa della sindrome non \u00e8 possibile prevedere quale forma assumer\u00e0 la malattia. La distinzione delle due fasi \u00e8 evidente nelle forme lievi o moderate. Nelle forme itteriche le due fasi si fondono una nell'altra in modo indistinguibile.\nForma subclinica o pauci-sintomatica.\nLa fase setticemica \u00e8 caratterizzata da una sindrome simil-influenzale, con febbre, cefalea, dolore addominale, vomito. Durante questa fase si possono isolare le leptospire nel sangue. Alla fine di questo periodo, il paziente si sfebbra.\nDopo uno o due giorni segue la fase immune, caratterizzata dalla scomparsa delle leptospire nel sangue e dalla comparsa degli anticorpi circolanti. Possono aversi una sindrome meningea, rash cutaneo, uveite e raramente coinvolgimento epato-renale. Queste manifestazioni sono correlate alla deposizione nei tessuti di immunocomplessi circolanti.\nForma anitterica.\nLa fase setticemica della forma anitterica \u00e8 pi\u00f9 impegnativa: si hanno grave malessere e prostrazione, febbre alta e remittente, cefalea, vomito, dolore addominale, mialgie, ipotensione.\nNella fase immune la febbre scompare o permane una febbriciola per pochi giorni. Persiste una cefalea, frontale e retrobulbare, intensa, continua e poco o nulla responsiva agli analgesici. Possono aversi gradi variabili di sindrome meningea fino a una vera e propria meningite asettica (a liquor limpido), infatti, in questa fase, le leptospire scompaiono dal liquido cefalo-rachidano. La sindrome meningea dura pochi giorni e si risolve senza conseguenze. Si hanno manifestazioni oculari, importante iperemia congiuntivale, dolore oculare e fotofobia. Il 10% di questi pazienti pu\u00f2 sviluppare un'uveite fino a un anno dopo la guarigione clinica.\nLa cosiddetta \u201cfebbre di Fort Bragg\u201d \u00e8 provocata dal \"serovar autumnalis\" ed \u00e8 caratterizzata da un esantema eritematoso a localizzazione tipicamente pre-tibiale. Questa sindrome pu\u00f2 essere complicata da una colecistite acuta.\nForma itterica (sindrome di Weil).\n\u00c8 la forma pi\u00f9 grave di leptospirosi ed \u00e8 proporzionale al danno vasculitico. \u00c8 pi\u00f9 frequentemente provocata dal \"serovar icterohaemorrhagiae\", ma pu\u00f2 aversi con tutti i sierotipi. \u00c8 caratterizzata da insufficienza renale ed epatica, diatesi emorragica, grave ipotensione arteriosa, importante alterazione del sensorio e alta mortalit\u00e0. L'ittero \u00e8 importante ma non dipende dal danno epatocellulare, che solitamente non \u00e8 importante quanto quello renale ed \u00e8 reversibile. Lo scompenso renale si manifesta nella seconda settimana, con una nefrite tubulointerstiziale oligo-anurica, con necrosi tubulare acuta, che per\u00f2 \u00e8 per lo pi\u00f9 reversibile. Le manifestazioni emorragiche da coagulopatia da consumo si manifestano nel 50% circa dei casi e sono collegate all'insufficienza renale. Meno comunemente possono aversi manifestazioni polmonari emorragiche (addensamenti polmonari, alveoliti, emottisi).\nDiagnosi.\nEsami bioumorali.\nLa conta leucocitaria \u00e8 per lo pi\u00f9 normale o si pu\u00f2 avere modesta neutrofilia. Gli indici infiammatori sono modicamente aumentati. L'esame del liquor delle forme anitteriche mostra pleiocitosi. La forma itterica \u00e8 caratterizzata da importante iperbilirubunemia, per lo pi\u00f9 diretta. Le \"transaminasi\" non sono mai troppo elevate, segno di non importante danno epatocellulare. Importanti anemie si verificano in conseguenza dei sanguinamenti delle forme itteriche. L'ipercreatininemia e l'iperazotemia sono segno di insufficienza renale. La piastrinopenia e l'aumento dei tempi di coagulazione sono segno di coagulopatia da consumo. Le creatinchinasi sieriche sono aumentate in proporzione al danno muscolare.\nEsami microbiologici.\nLe \"leptospire\" si possono isolare nei tessuti (principalmente di fegato e reni) e nei fluidi corporei degli individui infetti (urine). Le urine sono il materiale dove possono essere pi\u00f9 facilmente isolate, perch\u00e9 vi vengono eliminate fin dai primi giorni della malattia fino alla terza settimana.\nLe urine per la diagnosi devono essere prelevate dalla seconda alla terza settimana, e devono essere analizzate immediatamente oppure occorre fare\n- diluizione dell'urina al 10% (uno di urina e 10 di soluzione)\n- introdurre nell'urina prelevata sostanze che ne riducono il pH acido. A pH acido le \"leptospire\" non sopravvivono per pi\u00f9 di 30 minuti.\nLe \"leptospire\", a differenza delle altre spirochete patogene, possono essere coltivate in terreni di coltura artificiali.\nEsami sierologici.\nGli esami sierologici da campioni prelevati nella fase acuta (dopo 1 settimana dall'esordio) e di convalescenza della malattia sono di conferma della diagnosi, nel caso si abbia un aumento del titolo di almeno 4 volte, tra la prima e la seconda determinazione. Viene usato un test di microagglutinazione (microscopic agglutination test - MAT), che usa antigeni di 23 sierotipi di leptospira.\nPrognosi.\nIl 90% dei pazienti sviluppa forme anitteriche che guariscono completamente. Il 10% sviluppa la forma itterica che ha una mortalit\u00e0 variabile tra 5% e 40%. La morte si verifica pi\u00f9 spesso per insufficienza renale, per shock emorragico e pi\u00f9 raramente per miocardite.\nTerapia.\nAntibiotica.\nLe forme non complicate non richiedono il ricovero in ospedale. Si possono trattare a domicilio con doxiciclina 100\u00a0mg/die \"per os\". I pazienti ricoverati si trattano con penicillina G 20-24 milioni di Unit\u00e0/die e.v. Si possono alternativamente utilizzare anche ampicillina, amoxicillina o doxiciclina, mentre nei casi pi\u00f9 gravi ceftriaxone o cefotaxime, bench\u00e9 siano attivi anche macrolidi e clindamicina. La terapia deve avvenire durante i primi giorni di malattia, pena la perdita di efficacia. Nelle fasi tardive, bench\u00e9 sia sempre raccomandata la terapia antibiotica, occorre mantenere un corretto bilancio idroelettrolitico.\nCome per la sifilide, nei casi con alta carica di leptospire, la terapia pu\u00f2 essere complicata dalla reazione di Jarisch-Herxheimer, conseguente alla lisi delle cellule delle spirochete con rilascio di grandi quantit\u00e0 di antigeni batterici in circolo, che possono scatenare una reazione infiammatoria sistemica immuno-mediata. Per evitare tale reazione la penicillina deve essere somministrata a piccole dosi durante i primi giorni in associazione con prednisone (20\u201340\u00a0mg).\nTerapia di supporto.\nPu\u00f2 essere necessario un trattamento di tipo cardiologico in caso di insufficienza cardiovascolare. L'emodialisi pu\u00f2 essere necessaria in caso di grave insufficienza renale, fino alla ripresa della diuresi spontanea. I fenomeni emorragici possono richiedere trasfusioni di emoderivati.\nPrevenzione.\nLa doxiciclina pu\u00f2 essere utilizzata come profilassi una volta alla settimana per prevenire l'infezione nelle zone ad alto rischio. Una derattizzazione efficace ed evitare le fonti d'acqua contaminate da urine sono misure preventive essenziali. Vaccini umani sono disponibili in alcuni paesi, tra cui Cuba e la Cina. Attualmente, nessun vaccino umano \u00e8 disponibile negli Stati Uniti. I vaccini animali riguardano soltanto alcuni ceppi di batteri. I vaccini per il cane sono efficaci per almeno un anno.\nNegli altri animali.\nNei cani quando la leptospirosi \u00e8 causata da \"L. interrogans\", la condizione pu\u00f2 essere indicata come \"febbre canicola\". La leptospirosi dovrebbe essere fortemente sospettata e inclusa come parte di una diagnosi differenziale se le sclere degli occhi di un cane appaiono itteriche (anche leggermente gialle). Tuttavia, l'assenza di ittero non elimina la possibilit\u00e0 di leptospirosi e la sua presenza potrebbe indicare epatite o altre patologie del fegato, piuttosto che leptospirosi. Vomito, febbre, mancanza di appetito, ridotta produzione di urina, urina insolitamente scura o marrone e letargia, sono inoltre indicatori della malattia.\nNei cani, la penicillina \u00e8 pi\u00f9 comunemente usata per terminare la fase leptospiremica (infezione del sangue), mentre la doxiciclina viene somministrata per eliminare lo stato di portatore."}
{"id": "244069", "revid": "300067", "url": "https://it.wikipedia.org/wiki?curid=244069", "title": "Tomas Ress", "text": "Alto , il suo ruolo era quello di ala forte. \u00c8 il fratello della cestista Kathrin Ress e si \u00e8 laureato cinque volte campione d'Italia (pi\u00f9 una con la Virtus Bologna nel 1997-1998 senza per\u00f2 giocare e due revocate alla Mens Sana Siena).\nCarriera.\nInizia la sua carriera di cestista nella stagione 1997-98 giocando nella Virtus Bologna che vince l'Eurolega disputando un solo minuto contro l'Alba Berlino.\nL'anno seguente Tomas si trasfer\u00ec negli Stati Uniti dove matur\u00f2 molto dal punto di vista cestistico. Gioc\u00f2 inizialmente nel livello dell'high-school con la Hileah Champagnat Catholic (Miami) e dal 1999 al 2003 indoss\u00f2 la maglia del college di Texas A&amp;M, chiudendo la stagione da senior con una media di 5,8 punti a partita.\nAl suo rientro in Italia Tomas veste la maglia della Scavolini Pesaro con cui raggiunge una semifinale per il titolo italiano (2003-04) e gioc\u00f2 di nuovo l'Eurolega nella stagione 2004-05.\nNella stagione 2005-06 milit\u00f2 nella Fortitudo Bologna. Nel corso del suo primo anno a Bologna Tomas soffr\u00ec di un grave problema alla spalla che lo costrinse ad operarsi e saltare l'ultima parte della stagione. Con la Fortitudo vinse la Supercoppa Italiana, disput\u00f2 la successiva finale del campionato italiano approdando nuovamente alle Top 16 di Eurolega.\nNella stagione 2006-07 inizi\u00f2 la stagione ancora con la Fortitudo Bologna ma, trovandovi poco spazio, a novembre chiese ed ottenne di passare a Reggio Emilia (altra squadra di Serie A) in prestito.\nNel luglio del 2007 firma un contratto triennale che lo lega alla Mens Sana Siena, club campione d'Italia in carica. Nel 2013 viene comunicato il prolungamento fino al 2015 del contratto e Ress diventa il capitano della squadra. Rimane a Siena fino al 2014, anno del fallimento della societ\u00e0 toscana, trasferendosi poi alla Reyer Venezia.\nNel giugno 2017 ottiene con la Reyer Venezia il suo settimo scudetto.\nNell'aprile del 2018 vince, in una finale tutta italiana contro la Sidigas Avellino, la FIBA Europe Cup.\nSi ritira nel maggio 2018.\nNazionale.\n\u00c8 stato per alcune stagioni uno dei giocatori di riferimento della nazionale italiana. Con l'Italia ha vinto la medaglia d'oro ai Giochi del Mediterraneo nel 2005. Ha preso parte ai Campionati Europei Junior nel 1998 ed \u00e8 stato convocato nella Nazionale Italiana Under-20 alla fine degli anni Novanta.\nIl 26 luglio del 2010 venne convocato in Nazionale Italiana da coach Simone Pianigiani. Il suo miglior punteggio \u00e8 stato di 6 punti, contro la Lettonia."}
{"id": "244070", "revid": "12458", "url": "https://it.wikipedia.org/wiki?curid=244070", "title": "Thomas Ress", "text": ""}
{"id": "244071", "revid": "21880", "url": "https://it.wikipedia.org/wiki?curid=244071", "title": "Parchi Nazionali in Angola", "text": ""}
{"id": "244075", "revid": "1407949", "url": "https://it.wikipedia.org/wiki?curid=244075", "title": "Autoresponder", "text": "Un autoresponder \u00e8 un programma che risponde automaticamente alle e-mail che gli vengono inviate.\nAi primordi dell'era di internet gli autoresponder erano attivabili solo attraverso l'invio di messaggi vuoti al loro indirizzo.\nDi norma, per iscriversi a una newsletter era quindi necessario inviare un messaggio vuoto all'indirizzo dell'autoresponder, cui seguiva l'immediato ricevimento di un messaggio automatico di risposta.\nCos\u00ec nacque il termine autoresponder, cio\u00e8 sistema di risposta automatica ad un determinato messaggio.\nIl sistema del messaggio vuoto ha ancora oggi una funzione basilare nel settore dell'e-mail marketing: ad esempio, nel caso di mancanza di un sito web, \u00e8 possibile pubblicare l'indirizzo del proprio autoresponder su riviste e periodici elettronici o cartacei per promuovere i propri prodotti e/o servizi.\nAttualmente vi sono alcune aziende che operano nel campo dell'e-mail marketing, proponendo software, residenti su server dedicati, che funzionano con il sistema del messaggio vuoto all'indirizzo dell'autoresponder creato con tali programmi.\nAl sistema del messaggio vuoto si \u00e8, in seguito, affiancato quello dell'iscrizione ad una newsletter, con la digitazione di nome ed indirizzo e-mail in un form o modulo, inserito in una o pi\u00f9 pagine di un sito.\nQuest'ultimo sistema rappresenta ormai il 95% del mercato dei software autoresponder.\nGli \"autoresponder\" di oggi si sono evoluti in strumenti avanzati di marketing, utilizzati da migliaia di compagnie che inviano istantaneamente informazioni agli interessati con messaggi ad intervalli regolari programmati in anticipo \"follow-up\" oppure con messaggi inviati sempre ad una data scadenza, ma contenenti le novit\u00e0 del settore (ad es. \"newsletter\").\nMa cosa vuol dire autoresponder con pi\u00f9 precisione?\n\u00c8 semplicemente un sistema che permette di inviare una richiesta di informazioni e di ottenere una risposta automatica, con evidente risparmio di tempo e semplificando determinate attivit\u00e0, attraverso l'utilizzo dei pi\u00f9 svariati strumenti di comunicazione.\nSe il sistema \u00e8 informatico, un autoresponder consente di richiedere determinate informazioni e di emettere automaticamente un messaggio di risposta attraverso l'utilizzo della posta elettronica.\nNel campo dell'email marketing, la funzione principale di un autoresponder \u00e8 quella di inviare automaticamente un messaggio di risposta a coloro che ti hanno lasciato il loro indirizzo email, iscrivendosi alla tua mailing list.\nGeneralmente un autoresponder pu\u00f2 essere utilizzato per inviare una newsletter in broadcasting oppure per inviare una serie di messaggi in sequenza o followup."}
{"id": "244078", "revid": "1372005", "url": "https://it.wikipedia.org/wiki?curid=244078", "title": "Oskar Kokoschka", "text": "Biografia.\nOskar Kokoschka nacque a P\u00f6chlarn, cittadina della Bassa Austria, il 1\u00ba Marzo 1886 in una casa di periferia.\nEgli era il secondogenito di Gustav Josef Kokoschka, un orafo ceco, e Maria Romana Kokoschka (nata Loidl). Il fratello maggiore mor\u00ec in tenera et\u00e0 nel 1887; egli aveva una sorella, Berta (nata nel 1889) ed un fratello, Bohuslav (nato nel 1892). Oskar credeva fortemente nei presagi, spronato dalla storia di un incendio scoppiato a P\u00f6chlarn poco dopo che la madre lo aveva dato alla luce. La vita di Kokoschka non fu facile, principalmente a causa della mancanza di aiuto economico da parte del padre. La sua famiglia si trasferiva continuamente in appartamenti sempre pi\u00f9 piccoli, sempre pi\u00f9 lontano dal fiorente centro della citt\u00e0.\nConcludendo che suo padre fosse un incapace, Kokoschka inizi\u00f2 a rivolgersi alla madre; si sentiva egli stesso a capo della famiglia e continu\u00f2 a sostenerla quando ne ebbe le possibilit\u00e0 economiche. Kokoschka frequent\u00f2 la scuola secondaria alla \"Realschule\", dove veniva data importanza allo studio di materie moderne come la lingua e le scienze. Kokoschka non era interessato a queste materie; scopr\u00ec infatti di eccellere unicamente nel disegno, e trascorreva la maggior parte del suo tempo leggendo letteratura classica durante le lezioni. Si dice che quest'educazione alla letteratura classica abbia influenzato le sue opere d'arte.\nUno dei suoi professori sugger\u00ec che Kokoschka proseguisse scegliendo una carriera votata alle belle arti. Contro la volont\u00e0 di suo padre, Kokoschka fu ammesso alla \"Kunstgewerbeschule (Universit\u00e0 di Arti applicate),\" dove fu attratto dalle opere barocche di Franz Anton Maulbertsch, dal nuovo stile di Gustav Klimt e dalla pittura incisiva di Lovis Corinth. La sua formazione artistica \u00e8 da ricondurre all'ambiente della Secessione Viennese. Studi\u00f2 a diretto contatto con Gustav Klimt, grazie al quale fu presentato al pubblico viennese durante il Kunstschau (Art Show) del 1908. Proprio in quest'occasione l'artista si fece notare dalla critica, che gli attribu\u00ec l'appellativo di \u201csuper selvaggio\u201d. Le sue opere, infatti, rifuggivano da ogni ideale di bellezza e di grazia e mettevano a nudo invece gli aspetti pi\u00f9 duri e sconcertanti dell'esistenza. In questa stessa occasione fu rappresentato il suo dramma \u201cAssassino, speranza delle donne\u201d che suscit\u00f2 scandalo e tumulti in platea.\nLe opere prodotte tra il 1907 e il 1912 influenzarono tra gli altri, Egon Schiele; le sue figure erano disegnate in maniera delicata e disposte in modo irregolare. Nel 1910, Walden, fondatore della rivista d'avanguardia berlinese \u201cDer Sturm\u201d, convinse il giovane Kokoschka a trasferirsi a Berlino, dove inizi\u00f2 a curare il \u201cRitratto della settimana\u201d, divenendo il primo illustratore della rivista. Frequent\u00f2 i circoli culturali radicali e d'avanguardia, nutrendo particolare ammirazione per Edvard Munch, per i Fauves e per i pittori del gruppo \"Die Br\u00fccke\", uno dei primi nuclei dell'espressionismo tedesco. Nel 1914 divenne un membro della Secessione di Berlino, poi entr\u00f2 a far parte de \"Der Blaue Reiter\", un gruppo di artisti che facevano uso di colori puri stesi a larghe macchie.\nNei suoi lavori di questo periodo sono presenti un violento cromatismo e un'attenta analisi psicologica che intende indagare l'intimo del personaggio, influenzato in questo delle nuove teorie psicoanalitiche di Sigmund Freud. Con \"La sposa del vento\", del 1914, la sua pittura tragica, raggiunse la piena maturit\u00e0 espressiva, che lo colloc\u00f2 in una posizione personale all'interno dell'Espressionismo. Il dipinto era un omaggio ad Alma Mahler, pittrice e compositrice austriaca, vedova del compositore Gustav Mahler, con la quale aveva avuto una sfortunata relazione amorosa che influenz\u00f2 tutta la sua vita e la sua produzione. Con lo stile espressionista Oskar Kokoschka aveva in comune l'intenzione di esprimere sensazioni, sentimenti e stati d'animo e l'attitudine a deformare i soggetti, ma \u00e8 divergente da quello di molti suoi contemporanei, per cui, anche se oggi viene generalmente considerato come uno dei massimi esponenti dell'espressionismo, a quel tempo fu talvolta isolato dagli altri esponenti del gruppo.\nDurante la prima guerra mondiale fu ferito sul fronte orientale; dopo un ricovero all'ospedale militare, fu congedato per instabilit\u00e0 mentale. Dal 1917 al 1924 insegn\u00f2 all'Accademia di Dresda, dove ebbe modo di studiare da vicino Rembrandt e la pittura antica. In questi anni espose alla Galleria Dada di Zurigo con Max Ernst, Paul Klee e Vasilij Kandinskij, e partecip\u00f2 alla Biennale di Venezia. Kokoschka non accett\u00f2 mai completamente le tendenze astrattiste: dietro alla sua convulsa espressione della realt\u00e0 \u00e8 sempre avvertibile la drammaticit\u00e0 del suo segno a spirale, di ispirazione barocca e con profonde influenze di Paul C\u00e9zanne. A partire dal 1924 viaggi\u00f2 in Europa e in Africa, dipingendo i paesaggi che incontrava attraverso disegni vibranti con colori accesi. Nel 1933 soggiorna a lungo a Rapallo eseguendo numerosi ritratti, paesaggi e nudi. Si ciment\u00f2 anche nella drammaturgia, scrivendo testi teatrali fondamentali per il teatro espressionista.\nTornato a Vienna, dopo l'annessione tedesca dell'Austria si rifugi\u00f2 a Praga. Nel 1938, quando anche Praga stava per essere occupata dai tedeschi, emigr\u00f2 a Londra. Il regime hitleriano confisc\u00f2 le sue opere, alcune delle quali furono esposte a Monaco nella mostra d'arte degenerata. Nel 1953 si stabil\u00ec a Villeneuve, nel Cantone di Vaud in Svizzera. In questi anni la sua pittura si allontana progressivamente dalle tematiche dell'analisi psicologica e del subconscio per trattare i grandi spazi, i paesaggi e le vedute di citt\u00e0 secondo schemi post-impressionisti. La ricerca dell'unione tra sentimento e forma lo spinge a cercare una partecipazione totale, senza vuoti formalismi, nei pi\u00f9 diversi soggetti, dagli scenari di montagna ai panorami delle citt\u00e0. Inizia un ciclo di lezioni ed incontri che lo portano a formare numerosi artisti come Rudolf Kortokraks, Marco Sassone e Silvio Loffredo. Mor\u00ec a Montreux il 22 febbraio 1980.\nOpere.\n\"Natura morta con agnello morto\" (1909).\nLa \"Natura morta con agnello morto\" \u00e8 un dipinto ad olio su tela di cm 84x114 realizzato nel 1909. L'opera, conservata all'\u00d6sterreichische Galerie di Vienna, raffigura al centro un agnello morto, a destra c'\u00e8 un vaso di fiori, in basso a sinistra c'\u00e8 una tartaruga, alla sua destra un topo e una larva di salamandra.\n\"Ritratto di Adolf Loos\" (1909).\n\"Il Ritratto di Adolf Loos\" \u00e8 un olio su tela di cm 74x91 realizzato nel 1909. L'opera \u00e8 conservata al Castello di Charlottenburg (Berlino).\nAl centro c'\u00e8 Adolf Loos. Lo sfondo scuro mette molto in risalto il chiarore del viso e delle mani. Nei dipinti di Kokoschka si trova di solito la figura delle mani in risalto perch\u00e9, secondo l'artista, esse mettono in evidenza la personalit\u00e0 del soggetto. Ispiratosi da un'immagine di Robert Louis Stevenson.\n\"La sposa del vento\" (1914).\nNe \u201cLa sposa del vento\u201d, noto anche come \u201cLa tempesta\u201d, l'artista esprime nel modo pi\u00f9 intenso e compiuto l'esigenza di proiettare fuori di s\u00e9 le proprie tensioni vitali, i propri dubbi, le proprie angosciose contraddizioni. La grande tela, risalente al 1914, rappresenta infatti la fine del travolgente e tormentato rapporto d'amore che, per oltre due anni, aveva legato l'artista ad Alma Mahler, vedova del celebre compositore boemo Gustav Mahler.\nI due amanti sono rappresentati in una sorta di scomposto letto di nubi, circondati dalla tempesta di passioni, vissute con l'intensit\u00e0 devastante d'un amore totale. Ma al convulso agitarsi della scena si oppone il sonno sereno della donna che, ancora ignara della prossima fine, dorme tranquilla e fidente, rannicchiandosi con sensuale tenerezza contro il corpo nudo dell'amato. Kokoschka si rappresenta desto, con gli occhi che guardano lontano e le nodose mani intrecciate. I colori torbidi e impastati e il mulinare di uno sfondo misterioso partecipano con materiale evidenza al disordine interiore e all'angoscia che dilaniano l'autore.\nNell'opera, conservata al Kuntsmuseum di Basilea, Kokoschka volle mettere in risalto la sua consapevolezza riguardante il fatto che il loro amore sarebbe potuto finire da un momento all'altro. Non a caso, ci\u00f2 si verific\u00f2 poco tempo dopo che il quadro venne finito, ed il pittore lo vendette per comprarsi l'uniforme da cavalleria per andare in guerra.\n\"Londra, il ponte di Waterloo\" (1926).\n\"Londra, il ponte di Waterloo\" \u00e8 un olio su tela di 89 x 103\u00a0cm conservato nel National Museum and Gallery of Wales, Cardiff. Kokoschka solitamente ha rappresentato alcune vedute cittadine di Londra e in questo caso ha dipinto il ponte di Waterloo da due angolazioni diverse prese dall'hotel in cui alloggiava. Questo dipinto raffigura il fiume Tamigi attraversato da diverse piccole barche e dal ponte di Waterloo e quello di Blackfriars; in lontananza si pu\u00f2 scorgere la cattedrale di Saint-Paul\nLa produzione teatrale.\nKokoschka si fece interprete delle inquietudini dell'uomo e della continua lotta tra gli archetipi di Uomo e Donna alla ricerca del \"Neue Mensch\" (Uomo Nuovo) nella sua produzione teatrale, che sub\u00ec un forte ostracismo in Italia a causa dello stile denso di ermetismi e complesse ellissi. Ognuna delle sue opere \u00e8 scontro tra dualismi opposti (Uomo-Donna, Luce-Ombra), e non di rado la morte e la rinascita giocano ruoli fondamentali per la nascita di una nuova identit\u00e0."}
{"id": "244079", "revid": "1873126", "url": "https://it.wikipedia.org/wiki?curid=244079", "title": "Nonsenso", "text": "Un nonsenso (o nonsense in inglese) \u00e8 un'espressione (parola, frase o altro) che appare priva di significato.\nIl nonsenso \u00e8 utilizzato in letteratura e famosi esempi sono rappresentati dai limerick. Alcuni nonsensi sono introdotti nella lingua comune dai giovani o dai grandi successi cinematografici o letterari. Ci\u00f2 nonostante, spesso ci si riferisce a un concetto o una intera proposizione per indicare che potrebbe non avere significato dal punto di vista del significante, piuttosto che del significato.\nNonsenso in letteratura.\nLa letteratura del nonsenso, sia poesia sia prosa, si basa sull'equilibrio tra ordine e caos, tra senso compiuto e non. Spesso presenta un mondo capovolto o alterato, ma \u00e8 distinto dal fantasy. Presenta frequentemente, ma non sempre, una matrice umoristica, che nasce per\u00f2 da uno spunto diverso rispetto ad uno scherzo: il nonsenso suscita l'ilarit\u00e0 perch\u00e9 non ha senso, mentre lo scherzo perch\u00e9 ha un senso particolare. Il nonsenso \u00e8 un genere parassita, che appare all'interno degli altri generi o tipi letterari, come i versi, le poesie, i romanzi, i racconti brevi, le canzoni, il giornalismo e le ricette. La correttezza formale \u00e8 spesso bilanciata da un caos semantico o dai doppi significati. Secondo Wim Tigges l'effetto del nonsensi \u00e8 spesso ottenuto per eccesso di significati, e non per assenza. Tiggs si spinge a fornire una lista di tecniche o strumenti che caratterizzano il genere:\nMichael Heyman ha esteso la lista includendo:\nIl nonsenso in letteratura pu\u00f2 esistere come genere a s\u00e9, in cui diversi strumenti sono usati per ottenere un attento equilibrio.\nLa celebre poesia \"Jabberwocky\" di Lewis Carroll, pubblicata nel 1871 in \"Attraverso lo specchio e quel che Alice vi trov\u00f2\", \u00e8 considerata un esempio classico di nonsenso in letteratura. \u00c8 costruita usando quasi tutte parole prive di senso (che per\u00f2 vengono poi in parte spiegate dal personaggio di Humpty Dumpty, che le interpreta come \"portmanteau\"). Questo genere di poesie, che possono acquistare significato grazie al fonosimbolismo delle parole inventate, \u00e8 detto metasemantica e il massimo rappresentante italiano di questa tecnica \u00e8 Fosco Maraini.\nIl linguaggio onirico di James Joyce nella novella \"Finnegans Wake\" ne \u00e8 un alto esempio. Pieno di parole portmanteau, sembra essere denso di significati, stratificati su diversi livelli. In molti passaggi \u00e8 per\u00f2 difficile capire quale sia il senso \"inteso\" o \"corretto\", e il lettore rimane con il dubbio che non ce ne sia alcuno.\nI due pi\u00f9 celebrati autori di questo genere in lingua inglese sono Edward Lear (1812-1888) e Lewis Carroll (1832-1898), ma esistono molti esempi precedenti il XVIII secolo. Tra gli autori pi\u00f9 noti: Mervyn Peake, Edward Gorey, Flann O'Brien, Alan Watts, Dr. Seuss, Carl Sandburg, Laura E. Richards, Spike Milligan, Jack Prelutsky, Shel Silverstein, John Lennon, Frank Zappa, Noel Gallagher, Michael Rosen, Anushka Ravishankar, Mike Gordon, James Thurber, Rino Gaetano e Bugo.\nNella cultura moderna il nonsenso appare pi\u00f9 confinato come forma di umorismo, come in Alessandro Bergonzoni, Federico Maria Sardelli e Nino Frassica, o nella letteratura per bambini.\nQuasi ogni forma di nonsenso rimane pesantemente legata alla lingua ed alla cultura di origine ed \u00e8 di difficile, se non impossibile traduzione.\nNonsenso in musica.\nAlcuni artisti musicali hanno ampiamente fatto uso del nonsenso per ottenere un effetto straniante, umoristico o per nascondere testi altrimenti censurabili, in cui parlare liberamente ad esempio di politica.\nTra i tanti artisti che hanno fatto uso del nonsense, vanno ricordati Rino Gaetano (nella maggior parte dei suoi brani), Bugo (autore anche di neologismi come ad esempio \"nutellate\" nel brano \"C'\u00e8 crisi\"), ma anche il gruppo Le Figlie del Vento (in \"Sugli sugli bane bane\"), \"Emilio\" (la sigla del programma \"Emilio\" andato in onda su Italia 1), gli Squallor (ad esempio nel brano \"38 luglio\") e Luca Laurenti (nel brano \"Eo Eo\", la sigla del programma \"Tira &amp; Molla\" andato in onda su Canale 5 con Paolo Bonolis e lo stesso Laurenti). Una delle manifestazioni pi\u00f9 eclatanti di nonsense in musica \u00e8 il brano prisencolinensinainciusol di Adriano Celentano.\nNonsenso nella cultura di massa.\nUn celebre nonsenso italiano \u00e8 la \"supercazzola\", che si ispira al film \"Amici miei\" di Mario Monicelli. Consiste nell'investire la vittima di una burla con una raffica di parole incomprensibili, spesso condite con turpiloquio mascherato, in cui viene inserita in genere una parola significativa e riconoscibile che dia autorit\u00e0 al discorso (ad es. \"prefettura\", \"vicesindaco\") e metta in posizione di inferiorit\u00e0 l'interlocutore (nel caso specifico, un vigile urbano). La connotazione della supercazzola \u00e8 il proposito di confondere, oltre allo spirito burlesco. Esempi sono: \"supercazzola prematurata\", \"con lo scappellamento a destra\", \"come se fosse Antani\", \"(s)blinda\", \"tar\u00e0pia tapioco\". La stessa parola supercazzora, male intesa dalla maggior parte del pubblico, si \u00e8 diffusa nella forma di \u00absupercazzola\u00bb."}
{"id": "244096", "revid": "4711", "url": "https://it.wikipedia.org/wiki?curid=244096", "title": "Lega delle Nazioni", "text": ""}
{"id": "244097", "revid": "2166030", "url": "https://it.wikipedia.org/wiki?curid=244097", "title": "Luciano Marabese", "text": "Biografia.\nInizia presto a lavorare nel design come grafico pubblicitario. Successivamente fonda lo \"Studio Emme\".\nLa sua passione da sempre sono per\u00f2 i motori, sia a due che a quattro ruote. Nel 1976 vede la luce il suo primo progetto, una moto da speedway per bambini, e la espone al Salone di Milano. I risultati furono incoraggianti, e Luciano Marabese decise di non interrompere questa esperienza fondando la HRD Motor, dove la sigla \u00e8 un acronimo di \u201cHappy Red Devils\u201d (\u201cfelici diavoli rossi\u201d), inizialmente sviluppando moto per bambini (la \"P3\" da cross, la \"Florida\" in stile custom). Solo successivamente nacquero le vere moto, da 125 cc di cilindrata, innovative nel design come mai si era visto fino ad allora. Moto come la \"Silver Horse\", la \"WH Road\", la \"Formula\" tracciarono le linee guida del design motociclistico degli anni ottanta.\nL'esperienza HRD Motor non dur\u00f2 a lungo, gi\u00e0 nel 1984 Marabese comincia la collaborazione con il Gruppo Piaggio, la Gilera in particolare. Furono gli anni in cui la Gilera espresse probabilmente il suo miglior design, forse troppo in anticipo sui tempi per essere sempre capito dal pubblico. Sue furono le \"KK\", le \"KZ\" (moto dell'anno 1986), la \"RRT\", la \"Dakota\", la \"MX1 125\", la \"XR1\" (1988), la \"SP 125\", la \"CX\" (1991, dalla forcella anteriore monobraccio), la Nordwest (1990, la prima supermotard prodotta in serie) e le \"RC\" (vincitrici fra l'altro nei raid africani).\nLa collaborazione con Gilera non si \u00e8 mai definitivamente interrotta; di Marabese sono gli scooter \"Ice\" (premiato dalla Motorcycle Design Association), la \"DNA\" (scooter dell'anno 2001-2002, una via di mezzo tra moto e scooter), il \"Runner\", lo sportivissimo scooter \"Nexus\" e due degli scooter pi\u00f9 venduti Typhoon e NRG. La moto automatica, la Gilera \"Ferro\", rest\u00f2 allo stadio di prototipo nonostante lo scalpore generato.\nDal 1989 anche Piaggio usufruisce dei disegni di Marabese per i suoi scooter, a partire dallo \"Sfera\" (insignito del Compasso d'oro nel 1990), lo \"Zip\", il \"Quartz\", lo \"Skipper\", l\u2019\"Hexagon\", la \"Vespa Gran Turismo\".\nDal 1994 Marabese comincia la collaborazione con Aprilia. Il primo frutto di questa collaborazione \u00e8 la nuova Aprilia \"Pegaso 650\", cui seguir\u00e0 lo scooter \"Atlantic 500\" premiato dalla Motorcycle Design Association.\nLuciano Marabese decide in quegli anni di creare una propria struttura, capace non solo di esprimere le sue idee in fatto di design ma anche di affiancare le case costruttrici nella realizzazione delle \"maquette\" (i primi \u201coggetti\u201d tridimensionali che rendono palpabili le idee) e nell'industrializzazione dei progetti. Nasce nel 1997 la Marabese Design S.r.l. , con sede in Cerro Maggiore in provincia di Milano.\nAltre illustri collaborazioni di Marabese Design sono con la Moto Guzzi, collaborazioni poi logicamente proseguite dopo l'acquisizione di quest'ultima da parte del Gruppo Aprilia. Sue sono la fantascientifica \"V10 Centauro\", sua la classicissima sportiva \"V11\" del 1998, sua la \"Breva 750\" e la \"Breva V1100\" (stesso nome, stesse linee di stile ma due moto ben diverse), sua la \"Griso\" che, presentata come prototipo nel 2002 e messa in produzione nel 2005, ancora oggi risulta essere cos\u00ec fuori dagli schemi da non essere classificabile in nessuna categoria di moto.\nDi Marabese Design anche il restyling nel 1997 della sempreverde \"California\".\nAnche le case giapponesi si sono pi\u00f9 volte affidate al design di Marabese, senza per\u00f2 mai affidargli un progetto completo su cui potesse mettere la propria firma.\nNel 1999 Luciano Marbese e la Marabese Design realizzano il primo prototipo di un sistema innovativo di pendolamento che sar\u00e0 poi la tecnologia alla base del MP3 della Piaggio.\nLuciano Marabese non si \u00e8 per\u00f2 fermato alle due ruote, proponendo soluzioni innovative anche nelle 3 e 4 ruote ed in settori completamente al di fuori della mobilit\u00e0. Suoi sono disegni per caldaie, sci, abiti, carrelli elevatori e tantissimi oggetti fra i pi\u00f9 disparati.\nNel 2000 Luciano Marabese entra anche direttamente nel settore della nautica fondando la Audis divisione Marine, ed anche in questo settore riesce a mettersi in luce infondendo i suoi tratti eleganti ad imbarcazioni di varia metratura, vincitrici di svariati premi agonistici.\nMuore il 24 ottobre 2016 a seguito di una lunga malattia."}
{"id": "244103", "revid": "124639450", "url": "https://it.wikipedia.org/wiki?curid=244103", "title": "Marabese Design", "text": "Marabese Design \u00e8 un'azienda italiana specializzata in design, del settore motociclistico.\nSede dell'Azienda \u00e8 Cerro Maggiore in provincia di Milano.\nLo \"Studio Marabese\" \u00e8 stato fondato da Luciano Marabese nel 1984 cambiando poi denominazione in Marabese Design nel 1997.\nLa Marabese Design si occupa anche della progettazione di imbarcazione, ultraleggeri e veicoli a quattro ruote.\nUn ramo di azienda si occupa anche di studio di prototipi industriali. A titolo di esempio nel 1999 venne realizzato un prototipo artigianale di scooter a tre ruote (2 anteriori, entrambe sterzanti ed in grado di seguire i movimenti trasversali del corpo vettura) in cui si evidenziavano doti di stabilit\u00e0, aderenza, frenata. Da questa idea successivamente la Marabese ha collaborato sia con Aprilia per lo sviluppo del prototipo Aprilia Los Angeles 500 esposto nel 2001 che con la Italjet da cui venne ricavato il modello Italjet Scooop, anch\u2019esso esposto nel 2001.\nL'industrializzazione per\u00f2 era ancora lontana, e si \u00e8 concretizzata solamente nel 2006, sette anni pi\u00f9 tardi, quando tali progetti vennero approvati dal gruppo Piaggio che ne ha sviluppato il modello \"MP3\"."}
{"id": "244104", "revid": "1104133", "url": "https://it.wikipedia.org/wiki?curid=244104", "title": "GHV2", "text": "GHV2 \u00e8 l'acronimo di \"Greatest Hits Volume 2\", la seconda raccolta della cantautrice statunitense Madonna, uscita nel novembre del 2001, che raccoglie i suoi maggiori successi discografici dal 1992 al 2000.\nDescrizione.\n\"GHV2\" \u00e8 il secondo greatest hits dopo \"The Immaculate Collection\" della cantante. I brani scelti sono tratti dagli album \"Erotica\", \"Evita\", \"Bedtime Stories\", \"Ray of Light\" e \"Music\".\nL'album non contiene alcun inedito ma \u00e8 presente il brano \"Beautiful Stranger\", inserito all'interno di un album della cantante per la prima volta. Solo a scopo promozionale sono stati realizzati il \"Thunderpuss Megamix\", un mix di alcuni brani presenti nel Greatest Hits uniti tra di loro e remixati. \u00c8 stato diffuso anche un video del \"Megamix\" in cui si mostrano degli schermi in cui vengono passati alcuni video della carriera di Madonna, tra i quali anche il video interlude di \"Paradise (Not For Me)\". Il cd promozionale del \"Megamix\" \u00e8 stato reso disponibile solo per le radio.\nIl cd \u00e8 stato certificato dalla RIAA disco di platino, per aver venduto oltre un milione di copie negli Stati Uniti. A livello mondiale, invece, l'album ha venduto circa 8 milioni di copie."}
{"id": "244105", "revid": "729019", "url": "https://it.wikipedia.org/wiki?curid=244105", "title": "Stazione di Golf Halt", "text": "Golf Halt (in gallese Gorsafawddacha\u2019idraigodanheddogleddoll\u00f4npenrhynareurdraethceredigion) \u00e8 una stazione ferroviaria britannica che sorge sulla linea a vapore di Fairbourne, nel Galles settentrionale.\nStoria.\nGolf Halt, di per s\u00e9 non molto rilevante per traffico, vanta tuttavia la singolarit\u00e0 linguistica di essere l'oggetto geografico che in gallese vanta il nome pi\u00f9 lungo del mondo, \"Gorsafawddacha\u2019idraigodanheddogleddoll\u00f4npenrhynareurdraethceredigion\" (anche se il toponimo pi\u00f9 lungo rimane il villaggio di Llanfairpwllgwyngyllgogerychwyrndrobwllllantysiliogogogoch, ancora in Galles); tale nome locale fu per diverso tempo anche il suo nome ufficiale finch\u00e9 nel 2007 la stazione non torn\u00f2 ad assumere la denominazione in inglese.\nIl nome gallese \u00e8 traducibile come \"La stazione di Mawddach e i suoi denti di dragone lungo la strada di Northern Penrhyn sulla spiaggia dorata di Cardigan Bay\"."}
{"id": "244111", "revid": "124470182", "url": "https://it.wikipedia.org/wiki?curid=244111", "title": "Mike Eruzione", "text": "Carriera.\nVinse il torneo olimpico di con gli , di cui era capitano. Eruzione segn\u00f2 il gol decisivo nella penultima partita del girone finale contro l'Unione Sovietica, nella partita passata alla storia col nome di \"Miracolo sul ghiaccio\". La medaglia d'oro olimpica fu vinta due giorni dopo, con il successo sulla . Non gioc\u00f2 mai nella National Hockey League, mentre milit\u00f2 per due anni nei Toledo Goaldiggers in IHL.\nTerminata la carriera sul ghiaccio dopo la vittoria olimpica a soli 25 anni, intraprese quella di commentatore televisivo per la ABC e la NBC. Insieme a tutta la nazionale americana di hockey del 1980, \u00e8 stato l'ultimo tedoforo dei giochi invernali di .. \u00c8 stato direttore del dipartimento di atletica di Boston University ed era cognato del calciatore Giorgio Chinaglia, che ne aveva sposato la cugina Connie.\nCultura di massa.\nLa storia del \"miracolo sul ghiaccio\" \u00e8 evocata nel film del 2004 \"Miracle\", diretto da Gavin O'Connor, nel quale Mike Eruzione \u00e8 interpretato dall'attore Patrick O'Brien Demsey."}
{"id": "244115", "revid": "1543377", "url": "https://it.wikipedia.org/wiki?curid=244115", "title": "Llanfynydd", "text": "Llanfynydd \u00e8 un villaggio del Regno Unito, nella contea gallese del Carmarthenshire.\nNel 2004 il villaggio ha cambiato denominazione in Llanhyfryddawelllehynafolybarcudprindanfygythiadtrienusyrhafnauole per una settimana, a partire dal 19 luglio 2004; il cambio di denominazione fu approvato dal consiglio comunale in segno di protesta contro la costruzione di una stazione eolica nelle sue vicinanze; in lingua gallese infatti tale nome significa \u00abun bel villaggio tranquillo, una localit\u00e0 storica con qualche raro nibbio sotto minaccia di maledette lame\u00bb.\nIl nome riflette la preoccupazione degli abitanti rispetto ai pericoli che la nuova centrale eolica riserverebbe alle tre specie d'uccelli della zona: il nibbio reale, il chiurlo e l'allodola.\nIl nome, costituito da ben 66 lettere, fu scelto per guadagnarsi il primato statistico di localit\u00e0 dal nome pi\u00f9 lungo del Regno Unito, fino ad allora appannaggio di Llanfairpwllgwyngyllgogerychwyrndrobwllllantysiliogogogoch (lungo ben 58 lettere), in modo da attrarre pubblicit\u00e0 alla propria causa."}
{"id": "244116", "revid": "22349", "url": "https://it.wikipedia.org/wiki?curid=244116", "title": "Battaglia del Frigidus", "text": ""}
{"id": "244117", "revid": "767487", "url": "https://it.wikipedia.org/wiki?curid=244117", "title": "L'uomo perfetto", "text": "L'uomo perfetto \u00e8 un film del 2005, diretto da Luca Lucini ed interpretato da Francesca Inaudi, Riccardo Scamarcio, Gabriella Pession e Giampaolo Morelli.\nRemake di \"Cha-cha-ch\u00e0\", film spagnolo del 1998 con Eduardo Noriega e Jorge Sanz.\nTrama.\nLa giovane pubblicitaria Lucia \u00e8 innamorata, ricambiata, di Paolo, suo amico d'infanzia, che per\u00f2 sta per sposare l'amica Maria. Poich\u00e9 Paolo non vuole svelare alla futura sposa la propria relazione con Lucia, quest'ultima decide di assoldare Antonio, attore disoccupato, e di insegnargli a diventare \"l'uomo perfetto\" che riesca a conquistare il cuore di Maria, allontanando cos\u00ec l'amica dall'amato Paolo.\nDopo aver orchestrato una serie di incontri tra Antonio e Maria, e dopo vari equivoci, Lucia sembra portare in porto il piano da lei organizzato, ma ben presto si accorge di non amare pi\u00f9 Paolo, ma Antonio.\nProduzione.\nScritto da Lucia Moisio e Marco Ponti, \"L'uomo perfetto\" \u00e8 il secondo lungometraggio di Luca Lucini, regista di videoclip, dopo il film \"Tre metri sopra il cielo\" (2004)."}
{"id": "244118", "revid": "13798", "url": "https://it.wikipedia.org/wiki?curid=244118", "title": "Carl Ritter von Ghega", "text": ""}
{"id": "244120", "revid": "767487", "url": "https://it.wikipedia.org/wiki?curid=244120", "title": "...e se domani", "text": "...e se domani \u00e8 un film del 2005, diretto da Giovanni La Parola ed interpretato da Luca Bizzarri, Paolo Kessisoglu e Sabrina Impacciatore.\nTrama.\nMim\u00ec Rendano, un giovane siciliano trasferitosi da tempo in una citt\u00e0 del Nord Italia, un giorno entra in una banca, armato di pistola, deciso a suicidarsi; ma, durante l'atto, cambia idea e decide di prendere in ostaggio clienti ed impiegati, minacciando tutti con la scusa di una bomba contenuta in una valigetta. Per desistere dall'intento, Mim\u00ec fa una strana richiesta: 5 milioni di euro ed un elicottero, con cui poter volare sulla citt\u00e0 per spargere il denaro, da dare a tutte quelle persone a cui la banca ha rifiutato un credito... un modo per Mim\u00ec di vendicarsi delle banche, che a suo dire hanno rovinato la sua vita e la sua storia d'amore. Da questo momento, attraverso un flashback, vengono presentati tutti gli eventi che hanno portato Mim\u00ec a compiere questo gesto.\nDopo aver lasciato Avola, Mim\u00ec giunge nel suo nuovo appartamento dove grazie alle sue doti di grande artigiano fa amicizia con l'avvocato Matteo Cellario e i due pranzano insieme praticamente ogni giorno: l'immigrato siculo racconta al nuovo confidente la sua cotta per una ex compagna di scuola, Caterina ma un giorno casualmente la rivede. La donna \u00e8 adesso la moglie del nuovo datore di lavoro di Mim\u00ec, Giovanni, ed \u00e8 anche incinta di tre mesi; seppur un po' scioccato dalla rivelazione, Mim\u00ec accetta di creare una fabbrica di chiavi e serrature insieme a Giovanni e nei primi tempi gli affari vanno a gonfie vele.\nDopo sei anni per\u00f2 Giovanni muore a causa di una grave malattia e Caterina, ormai nota come Ketty, rimane vedova e adesso \u00e8 Mim\u00ec ad occuparsi di lei e della figlia Maria Assunta: preso dall'entusiasmo verso gli investimenti, le concede anche un finanziamento per aprire una boutique di vestiti alla moda che per\u00f2 non rende bene. Anche l'azienda di chiavi e serrature naviga in cattive acque, perch\u00e9 venuto a mancare il socio Mim\u00ec non riesce a districarsi nella parte amministrativo-burocratica e chiede quindi un prestito al Credito Nazionale ma la perfida direttrice glielo nega: tutto ci\u00f2, sommato agli alti e bassi della sua relazione nata da poco con Ketty, lo portano al folle gesto della banca che fa da inizio al film.\nLa trattativa con le forze dell'ordine giunge a un compromesso: se Mim\u00ec libera gli ostaggi, gli saranno dati un milione e ottocentomila euro pi\u00f9 un elicottero. Durante le fasi finali della liberazione, il povero attentatore si auto-spara un colpo di pistola e viene conseguentemente arrestato: l'amico Matteo lo difende efficacemente dall'accusa di tentato omicidio, ma per la rapina e l'estorsione gli vengono affibbiati otto anni di galera. Considerando per\u00f2 che egli nella sua azione delittuosa era ispirato da un moto a suo modo di \"giustizia sociale\" e d'amore verso Ketty, il giudice tramuta la pena negli arresti domiciliari da scontare proprio a casa della Lomunno.\nConvivendo, la storia tra Mim\u00ec e Ketty va per il verso giusto e i due danno alla luce una bambina, Emilia; pochi mesi dopo Mim\u00ec viene arrestato di nuovo, stavolta per evasione dagli arresti domiciliari, dopo essere corso in ospedale a vedere la nascita della figlia. Tuttavia l'uomo, pur essendo in carcere adesso \u00e8 contento, perch\u00e9 nelle sue nuove figure di compagno e padre ha la consapevolezza di pensare e di essere pensato dalle persone che pi\u00f9 ama. Inoltre, Matteo, che ha quasi sacrificato il suo matrimonio per Mim\u00ec, diventer\u00e0 padre di un maschietto.\nProduzione.\nRegia.\nLa regia del film \u00e8 affidata all'esordiente Giovanni La Parola. Nonostante la storia sia ambientato negli anni duemila, il regista ha detto che \u00abla mia idea iniziale [era che] il film doveva essere un film anni sessanta, come quando si girava in bianco e nero\u00bb. La Parola ha voluto dare una connotazione stilistica precisa alla pellicola, dichiarando che \u00abanche se la storia \u00e8 ambientata ai giorni nostri, ho ritenuto necessario creare una bolla, un micro-universo in cui inserire i personaggi per non distrarre lo spettatore con l'Italia di oggi [...] . C'\u00e8 poi una nostalgia nella fotografia, nei colori leggermente slavati e pastello, che ci riporta agli esperimenti del technicolor dei primi film a colori degli anni sessanta\u00bb.\nSceneggiatura.\nIl titolo di lavorazione del film era \"La strana storia di Mim\u00ec Rendano\".\nScritto da Armando Cillario e Francesco Piccolo, il film prende spunto da una storia vera accaduta a Milano nel 1997, raccontata da Cillario nel libro \"Il caso Gargano\". raccontata da Cillario nel libro \"Il caso Gargano\". Il produttore Beppe Caschetto ha visto il libro di Cillario in libreria, ed ha deciso di trarne un film.\nPoco prima dei titoli di coda, appaiono sullo schermo le conclusioni delle vicende dei \"veri\" protagonisti: Domenico Gargano, di cui Mim\u00ec rappresenta l'alter ego, \u00e8 uscito di carcere nel 2005 dopo aver scontato otto anni di reclusione domiciliare mentre l'avvocato Cillario \u00e8 andato in pensione.\nCast.\nI protagonisti del film sono Luca e Paolo assieme a Sabrina Impacciatore. Paolo Kessisoglu ricopre anche in questo film la parte di un avvocato come nel precedente \"E allora mambo!\" del 1998, esordio cinematografico di Luca e Paolo; a proposito di questa coincidenza, Luca Bizzarri ha dichiarato \u00aba me piace moltissimo che alla fine [di \"...e se domani\"] io non paghi l'avvocato, mentre nella vita non capita mai. E il bello \u00e8 che in pi\u00f9 l'avvocato \u00e8 Paolo! Nemmeno in \"E allora mambo!\" lo pagavo, e anche l\u00ec era sempre Paolo...\u00bb. Kessisoglu ha invece detto del suo ruolo che \u00ab\u00e8 un personaggio tirchio nell'animo, nei sentimenti, oltre che per quanto riguarda i soldi. \u00c8 incapace di vivere ci\u00f2 che ha\u00bb, aggiungendo poi, a proposito della sua interpretazione, che \u00abnon saprei proprio dire che tecnica o che approccio abbia usato. Posso dire che gli ho costruito tutta una serie di piccoli tic che nel film si notano bene\u00bb. Sabrina Impacciatore \u00e8 stata invece una scelta del produttore Beppe Caschetto (gi\u00e0 agente di Luca e Paolo), il quale, sulla scelta, ha detto che \u00ab[avevo] sempre desiderato [darle] un ruolo da protagonista\u00bb. Per quanto riguarda il suo personaggio, la Impacciatore ha invece scelto lei stessa di interpretare una donna del Sud, imponendo giocoforza questa scelta anche al personaggio di Luca Bizzarri.\nCompletano il cast principale Marit Nissen, la quale ha detto \u00abfinalmente un film che mi rappresenta come una straniera senza sottolinearlo. Anche questa \u00e8 una forma di integrazione e devo ringraziare tutti per questo\u00bb, e Luigi Maria Burruano, assieme a Claudio Gio\u00e8, Andrea Marika Siviero, Ernesto Mahieux, Mita Medici e Paolo Sassanelli.\nRiprese.\nLa pellicola, anche se non chiaramente specificato, \u00e8 stata girata a Bologna per precisa volont\u00e0 del produttore Beppe Caschetto, il quale era convinto che si potesse fare un film anche lontano da Roma.\nColonna sonora.\nLe musiche originali del film, le quali anch'esse strizzano l'occhio alle sonorit\u00e0 degli anni sessanta, sono di Francesco Cerasi, e secondo il regista La Paola sono state cos\u00ec dettate dal fatto che \u00abvolevamo creare una certa suggestione che facesse concentrare lo spettatore solamente sui personaggi, senza dare particolari riferimenti o appigli spazio-temporali. Abbiamo preferito, anche attraverso un certo uso delle musiche, una forte stilizzazione del tutto\u00bb.\nDella colonna sonora del film fa parte il brano \"E se domani\" di Mina del 1964, che ha anche dato il titolo al film. Caschetto ha detto che non \u00e8 stato poi molto difficile ottenere i diritti della canzone. A proposito di \"E se domani\", La Parola ha rivelato che ha scelto questa canzone perch\u00e9 \u00ab\u00e8 talmente bella che vorrei che fosse la canzone che ascolter\u00f2 prima di morire\u00bb.\nDistribuzione.\nLa pellicola \u00e8 stata presentata in anteprima in Francia all'Annecy cin\u00e9ma italien il 1\u00ba ottobre 2005, e al Villerupt Italian Film Festival il 29 ottobre 2005. In Italia il film \u00e8 stato distribuito da Medusa Film il 14 aprile 2006.\nAccoglienza.\nIl film non ha ricevuto critiche positive. Per Pietro Salvatori di movieplayer.it \u00ab\u00e8 un film che si attorciglia su s\u00e9 stesso, che non riesce ad esprimersi appieno in nessuna delle strade che tenta di amalgamare assieme. Un peccato, visto le potenzialit\u00e0 dei due protagonisti (che per\u00f2 al di fuori del proprio ruolo di duo televisivo rendono meno)\u00bb, aggiungendo che \u00abla tentazione di creare un ibrido, terreno pericolosissimo nell'assenza di solide basi, ha prevalso su tutto, facendo perdere di mordente tutto l'impianto visivo e narrativo\u00bb.\nPer Francesco Lomuscio di filmup.it \u00abal di l\u00e0 del cast tutto sommato in forma [...] risultano alternati decisamente male i momenti seri e quelli esilaranti, tanto che spesso non si riesce a capire dove voglia andare a parare lo script, ulteriormente penalizzato da una messa in scena caratterizzata da look e tempi degni della peggior sit-com televisiva\u00bb. In definitiva \u00aballa fine, mentre la noia regna sovrana, tutto ci\u00f2 che rimane da fare \u00e8 ascoltare le belle, vecchie canzoni che compongono la colonna sonora\u00bb.\nFilm.tv.it sottolinea invece in negativo la vicinanza del film ad un prodotto prettamente televisivo, dichiarando che \u00abl'intento sarebbe la commedia grottesca (appunto) ma la timidezza dell'animo televisivo che pervade l'operazione impedisce ai toni di presentarsi nella loro faccia feroce. Malgrado gli sforzi (bravi gli interpreti, e soprattutto Sabrina Impacciatore, e volonterosa la regia), rimane il film che tutti volevano: da \"prime time\" su Italia 1, domenica 20:30, prima di \"Controcampo\"\u00bb."}
{"id": "244121", "revid": "438678", "url": "https://it.wikipedia.org/wiki?curid=244121", "title": "Il silenzio dell'allodola", "text": "Il silenzio dell'allodola \u00e8 un film del 2005, diretto dal regista David Ballerini."}
{"id": "244122", "revid": "174925", "url": "https://it.wikipedia.org/wiki?curid=244122", "title": "Il sentiero dei guerrieri della luce", "text": ""}
{"id": "244123", "revid": "438678", "url": "https://it.wikipedia.org/wiki?curid=244123", "title": "La seconda notte di nozze", "text": "La seconda notte di nozze \u00e8 un film del 2005 diretto da Pupi Avati, in cui ha esordito come attrice la celebre cantante lirica Katia Ricciarelli che per la sua interpretazione ha vinto il Nastro d'argento alla migliore attrice protagonista. Questo fu l'ultimo film di Marisa Merlini.\nTrama.\nPrimi anni del secondo dopoguerra. Rimasta vedova il giorno seguente al matrimonio, e in difficolt\u00e0 economiche, Liliana \u00e8 costretta ad abbandonare Bologna insieme al figlio Nino, ladro per istinto che non esita a sfruttare la madre ancora piacente per sopravvivere. La vedova ha scritto a suo cognato Giordano per chiedergli implicitamente aiuto: Giordano le risponde, manifestando tra le righe la sua infatuazione verso di lei, che risale alla sua adolescenza, prima del matrimonio col fratello.\nNino, che si fa passare per avvocato, \u00e8 stato scoperto a rubare l'argenteria della sua promessa fidanzata: pensa quindi di approfittare dell'insperata occasione per cambiare aria, non prima di aver rubato un'auto, con annessi bagagli, di una famiglia che lo aveva assunto come autista. Nino convince la madre, inizialmente riluttante, a recarsi in Puglia dove c'\u00e8 lo zio mai conosciuto che possiede qualche avere e in questi anni \u00e8 stato a lungo ricoverato in manicomio.\nLiliana e Nino vengono accolti con entusiasmo nella masseria dal fragile Giordano che aiuta i contadini del luogo disinnescando gli ordigni inesplosi che la guerra ha lasciato nei campi, gente che conta sul suo aiuto, lui pensa, perch\u00e9 in caso di una esplosione, morirebbe un uomo mezzo matto e rimasto solo.\nContrarie all'arrivo dei due sono le anziane zie di Giordano, Suntina ed Eugenia, ostili da tempo alla famiglia di Liliana.\nGiordano, pur di accogliere in casa l'amata cognata, oltre a smettere con le pericolose operazioni da artificiere, rinuncia a una parte della sua eredit\u00e0 a favore delle avide zie e trova un lavoro per il nipote presso un suo amico notaio. Nino per\u00f2 seduce la figlia del notaio, per giunta appena sposata, per rubare il denaro della cassa cambiali, utile per coronare il suo sogno: essere il protagonista di un film, con il suo attore preferito, che ha incontrato in Puglia, e partire per Hollywood.\nGiordano rimedier\u00e0 alle malefatte del nipote, risarcendo il notaio con alcuni gioielli di famiglia, e gli stanzier\u00e0 la somma per finanziare il film, senza speranza di riavere i soldi indietro.\nGiordano riesce infine a sposare Liliana che per gratitudine accetta l'offerta di matrimonio a condizione che sia \"consumato\" solo su sua richiesta, richiesta che avviene la stessa notte delle seconde nozze.\nProduzione.\nIl film prende le mosse da Bologna per arrivare in Puglia, con sequenze girate nelle contrade di Monopoli, tra le campagne di Fasano, la masseria \"Signorelli\" in contrada \"Pezze Vicine\", la via della scogliera a Savelletri, la borgata di Torre Canne e infine il paese di Ostuni, con la chiesa di San Vito Martire ed il Largo Trinchera.\nNella scena del cinema vediamo un piccolissimo spezzone del film \"La signora di Shanghai\" (1947) con Rita Hayworth e Orson Welles.\nL'auto che guida Nino (Neri Marcor\u00e8) \u00e8 una Fiat 508 Balilla Trasformabile del 1938 (famiglia della Fiat 1100)."}
{"id": "244125", "revid": "767487", "url": "https://it.wikipedia.org/wiki?curid=244125", "title": "La scarpa", "text": "La scarpa \u00e8 un cortometraggio del 2005 diretto da Andrea Rovetta e interpretato da Cecilia Dazzi, che per questo film (insieme con un altro cortometraggio, \"Sotto le foglie\") ha avuto una menzione speciale per l'interpretazione al Nastro d'argento.\nTrama.\nAppena risvegliatasi, una ragazza riceve una telefonata dal suo fidanzato che le annuncia di essere in stazione e di essere in procinto di partire, concludendo di fatto la loro relazione. La donna si affretta in ogni modo per raggiungere l'amato, ma passando davanti alla vetrina di un negozio di calzature, viene colpita da un paio di scarpe rosse a punta. Dopo averle acquistate, prende un taxi e arriva in stazione in tempo per vedere il fidanzato. Dopo un malinconico scambio di occhiate, la ragazza sferra un potente calcio negli stinchi all'uomo e se ne va soddisfatta.\nDistribuzione.\nIl film ha partecipato a numerosi festival italiani ed internazionali, tra cui il Taormina Film Fest, Bellaria Film Festival, BFI London Film Festival, ricevendo una menzione speciale al Festival di Annecy.\nHa inoltre partecipato in una vetrina particolare dedicata alla moda alla 66\u00aa Mostra internazionale d'arte cinematografica di Venezia"}
{"id": "244126", "revid": "484362", "url": "https://it.wikipedia.org/wiki?curid=244126", "title": "Imperatore Romano", "text": ""}
{"id": "244128", "revid": "767487", "url": "https://it.wikipedia.org/wiki?curid=244128", "title": "Il regista di matrimoni", "text": "Il regista di matrimoni \u00e8 un film del 2006 scritto e diretto da Marco Bellocchio.\nTrama.\nFranco Elica \u00e8 un regista in crisi, che per sbarcare il lunario sta preparando una rappresentazione de \"I promessi sposi\". Un avvenimento improvviso lo costringe a una fuga in Sicilia, dove incontra Enzo, un regista di matrimoni, e Ferdinando Gravina, un principe decaduto. Il nobile propone a Elica di prendere parte alle nozze della figlia Bona, riprendendo l'evento. Il regista accetta, ma si innamora della ragazza.\nDistribuzione.\n\u00c8 stato presentato al Festival di Cannes 2006 nella sezione Un Certain Regard.\nProduzione.\nIl film \u00e8 stato girato a Cefal\u00f9."}
{"id": "244129", "revid": "77358", "url": "https://it.wikipedia.org/wiki?curid=244129", "title": "Teodosio il Grande", "text": ""}
{"id": "244132", "revid": "438678", "url": "https://it.wikipedia.org/wiki?curid=244132", "title": "L'orizzonte degli eventi", "text": "L'orizzonte degli eventi \u00e8 un film drammatico del 2005, diretto dal regista Daniele Vicari, prodotto dalla Fandango.\nPresentato alla Settimana internazionale della critica del 58\u00ba Festival di Cannes, \u00e8 uscito nelle sale cinematografiche italiane il 20 maggio 2005.\nIl titolo dell'opera si ispira ad un concetto fisico, appunto l'orizzonte degli eventi e il concetto dei buchi neri.\nTrama.\nMax Flamini lavora come fisico nei laboratori dell'INFN del Gran Sasso. Convinto del suo ruolo nel progresso scientifico, ha davanti a s\u00e9 una carriera aperta e quando ha l'opportunit\u00e0, assume il ruolo di capo della ricerca con sua grande soddisfazione. Tuttavia le difficolt\u00e0 legate al complicato progetto in corso e le tensioni costanti derivanti dal timore di perdere i fondi, lo spinge a falsificare i dati scientifici della ricerca da pubblicare. Quando il suo imbroglio viene scoperto da Anais, una scienziata, con cui ha anche una relazione sentimentale, Max entra in una profonda crisi che lo spinge a fuggire da tutto e tutti. \nUna sera si allontana in auto guidando verso Campo Imperatore, con l'intento di farla finita e suicidarsi, ma quando l'auto che guida per la pioggia e il buio si schianta, buttandolo fuoristrada, Max sviene riportando lievi ferite. Il mattino dopo Max viene trovato e soccorso da Bajram, un pastore albanese che ha un gregge nella zona e si prende cura di lui, ospitandolo e nutrendolo nella sua modesta casetta d'alpeggio. Max decide cos\u00ec di isolarsi, adattandosi ai ritmi della montagna con levatacce al mattino e a letto presto la sera. Diviene avvezzo pure alla sua crudezza del pastore, al freddo, al buio delle notti senza strade e alla paura dei fulmini che cadono fitti. Inizialmente Bajram sospetta che Max abbia commesso qualche reato, avendo notato un paio di auto della Polizia alla sua ricerca, ma poi tra i due nasce una solida amicizia e Max gli confider\u00e0 che voleva uccidersi. Max decide di aiutare Bajram pagando di tasca propria cinquemila euro che una banda di taglieggiatori pretende dal pastore e rientra quindi a L'Aquila a prelevare il denaro. Ma, invece di tornare con i 5.000 euro da Bajram, che quindi viene ucciso barbaramente dai suoi sfruttatori, Max va a cercare Anais, suona al campanello della casa di lei, il portone si apre e lui entra.\nProduzione.\nIl film \u00e8 stato girato sul massiccio del Gran Sasso, sull'altipiano di Campo Imperatore, e nella citt\u00e0 dell'Aquila, nell'estate del 2004. Alcune scene sono state ambientate nei laboratori dell'INFN."}
{"id": "244135", "revid": "767487", "url": "https://it.wikipedia.org/wiki?curid=244135", "title": "La guerra di Mario", "text": "La guerra di Mario \u00e8 un film del 2005, scritto e diretto da Antonio Capuano.\nTrama.\nL'incontro-scontro tra Mario, bambino difficile sottratto ai genitori naturali dal Tribunale per i minorenni, e la coppia affidataria, formata da Giulia e Sandro.\nLa prima, entusiasta del suo nuovo ruolo materno, vizia in ogni modo il bambino, un po' per legarlo a s\u00e9, un po' perch\u00e9 timorosa di \"reprimere\" l'espressivit\u00e0 del ragazzo, riuscendo per\u00f2 nell'intento opposto, reprimendo ben pi\u00f9 della sola espressivit\u00e0, come forse il regista vuol lasciare intendere: la guerra di Mario \u00e8 la guerra di tutti quei bambini nel mondo che, vuoi per un conflitto reale con armi, vuoi per uno interno e psichico, non \u00e8 mai compresa dagli adulti, che spesso ne sono causa o fattore aggravante.\nIl suo compagno, al contrario, vede Mario come una sorta di nemico e non riesce ad instaurare un rapporto con lui.\nLe incursioni della madre naturale Nunzia, le reazioni talvolta violente, il mondo immaginario di Mario ed il difficile rapporto tra Giulia e Sandro contribuiscono a dipingere il quadro di una realt\u00e0 complessa e delicata, quella dell'affido di minori, con uno sguardo sempre rivolto a Napoli, divisa tra un mondo borghese, attento all'arte e ai sentimenti, e uno povero, ignorante e disperato, schiavo della criminalit\u00e0 e dal quale non si intravede via d'uscita."}
{"id": "244136", "revid": "4175", "url": "https://it.wikipedia.org/wiki?curid=244136", "title": "Fiori di Bach", "text": "I fiori di Bach o rimedi floreali di Bach sono una terapia alternativa ideata dall'omeopata britannico Edward Bach.\nRipetute e approfondite ricerche medico-scientifiche non hanno tuttavia dimostrato alcun esito terapeutico dei fiori di Bach, se non l'effetto placebo.\nI sostenitori della floriterapia sostengono che i citati rimedi rilascerebbero nell'acqua, se opportunamente trattati, la loro \u00abenergia\u00bb o \u00abmemoria\u00bb, bench\u00e9 il concetto di \"memoria dell'acqua\" non trovi alcun riscontro nella letteratura scientifica.\nIl concetto di \u00abmalattia\u00bb in Bach.\nSecondo Bach la malattia all'origine non \u00e8 materiale, bens\u00ec il risultato di uno squilibrio tra le scelte compiute con la mente e i desideri del cuore, a un livello pi\u00f9 sottile. Tale squilibrio, alla lunga inascoltato, genera un sintomo nel fisico del quale la persona \u00e8 costretta a occuparsi in quanto le causa dolore. Seguendo invece il proprio intuito e istinto si compiono quelle scelte armoniche che permettono al corpo di rimanere in salute.\nBach sostiene che a presiedere ogni disturbo fisico vi siano paure, preferenze personali ed emozioni; esattamente un'emozione negativa \u00e8 all'origine di ogni disturbo psicosomatico: guarendo la mente, il corpo seguir\u00e0.\nSulla base di tali principi Bach identific\u00f2 trentotto rimedi floreali, corrispondenti ad altrettanti tipi di emozione, la cui \u00abenergia\u00bb entra in vibrazione con l'energia umana ed \u00e8 in grado trasformare l'emozione negativa nel suo tratto positivo.\nLungi dall'\u00abeliminare\u00bb l'emozione, la terapia si propone di \u00abtrasformarla\u00bb al fine di rendere migliore e pi\u00f9 \u00abarmonico\u00bb il soggetto.\nA titolo d'esempio, una persona egocentrica e a tratti egoista, trattata secondo la terapia di Bach sarebbe in grado di ritrovare la parte di s\u00e9 capace di dedicarsi agli altri con generosit\u00e0, s\u00ec da ripristinare lo \u00abstato armonico\u00bb tra mente e cuore, ed eliminando il sintomo di malessere nel fisico.\nAlla base della floriterapia di Bach \u00e8 il principio secondo il quale, nella cura di una persona, devono essere prese in considerazione soltanto le sue emozioni e la sua personalit\u00e0, le quali determinerebbero il sintomo manifesto nel fisico: il singolo fiore sarebbe in grado di dare il via al processo di trasformazione dell'emozione negativa nel suo tratto positivo, con una conseguente scomparsa del sintomo fisico, essendo quest'ultimo ritenuto il disturbo finale di un disagio originatosi a un altro livello, molto pi\u00f9 profondo.\nAl riguardo, Bach sosteneva la necessit\u00e0 che tale forma di terapia dovesse essere semplice e accessibile a tutti, in quanto a suo dire chiunque avrebbe le potenzialit\u00e0 e le sensibilit\u00e0 necessarie per effettuare autodiagnosi e autopratica.\nSosteneva inoltre che la terapia dovesse avere carattere preventivo e scevra di effetti collaterali.\nTest clinici.\nLa ricerca clinica e scientifica ha smentito qualsiasi effetto terapeutico della floriterapia che, nella pi\u00f9 favorevole delle ipotesi, pu\u00f2 funzionare come placebo, come confermato dal medico tedesco Edzard Ernst: \u00abL'ipotesi che i rimedi floreali siano associati ad effetti superiori al placebo non \u00e8 supportata da dati provenienti da studi clinici rigorosi\u00bb.\nGli studi con miglior metodologia clinica non hanno evidenziato alcun effetto dei fiori di Bach superiore a quello placebo, ritenuto il metodo pi\u00f9 probabile d'azione per i rimedi floreali, arricchito da un'introspezione sullo stato emotivo del paziente, o semplicemente dall'essere ascoltati dal medico.\nIl semplice atto di selezionare e prendere un rimedio pu\u00f2 agire come un rituale calmante.\nDa una revisione sistematica delle ricerche scientifiche del 2009 \u00e8 emerso che \u00abLa maggior parte delle prove disponibili sull'efficacia e la sicurezza dei fiori di Bach presenta un elevato rischio di bias (parzialit\u00e0). Concludiamo che, in base agli eventi avversi riportati in questi sei studi, i fiori di Bach sono probabilmente innocui. Esistono pochi studi sul possibile uso dei fiori di Bach per problemi psicologici e di terapia del dolore. La nostra analisi dei quattro studi per l'ansia e l'ADHD indica che non vi \u00e8 alcuna prova di benefici maggiori rispetto ad un placebo\u00bb.\nUn anno pi\u00f9 tardi Ernst scrisse che \u00abIn conclusione, le ricerche cliniche pi\u00f9 affidabili non mostrano alcuna differenza tra placebo e rimedi floreali\u00bb.\nI 38 fiori di Bach.\nI primissimi fiori scoperti da Bach furono i cosiddetti \"12 Guaritori\", che il medico gallese inizi\u00f2 prontamente a sperimentare prima su s\u00e9 stesso e poi sui suoi pazienti; gli altri 26 vennero scoperti poco tempo dopo. Bach consigliava di cogliere i fiori nel periodo di massima fioritura e nelle prime ore del mattino di un giorno assolato, senza nubi in cielo; il fiore integro veniva posto in una ciotola d'acqua di sorgente nel campo dove era stato raccolto e veniva trattato secondo il metodo del sole. L'altro metodo, detto della bollitura, consisteva nel far bollire le gemme o i boccioli sui propri rametti. Questi sono gli unici due metodi di preparazione riportati nelle opere del medico gallese.\nLe spiegazioni qui di seguito sono una rapida sintesi del significato completo del fiore, secondo le teorie di Bach. La classificazione comprende:\nLe dodici personalit\u00e0 umane.\nQuesta classificazione attribuiva un'importanza particolare al gruppo floreale dei dodici guaritori, ai quali il dottor Bach associava rispettivamente dodici tipi fondamentali di persone: ogni individuo cio\u00e8 possederebbe un preciso temperamento o carattere psicologico, dotato di lati positivi e negativi, identificabile con uno dei dodici fiori guaritori. \nLe propriet\u00e0 caratteriali di ognuna delle dodici personalit\u00e0 umane furono cos\u00ec definite, in analogia all'aspetto morfologico del fiore corrispondente:\nSuddivisione secondo gli stati d'animo.\nIl Dr. Bach adott\u00f2 in seguito un'altra distinzione, oltre a quella tra \"guaritori\", \"aiutanti\" ed \"assistenti\" che molti suoi seguaci nel mondo continuano ad utilizzare ugualmente, suddividendo i fiori secondo gli stati d'animo da alleviare:\nRescue Remedy.\nCombinando insieme due o pi\u00f9 fiori si possono ottenere miscele personalizzate, rivolte cio\u00e8 a un'esigenza particolare e soggettiva. Esiste tuttavia una combinazione predisposta dallo stesso Bach per un uso generale: si tratta del rimedio di emergenza chiamato Rescue Remedy, una miscela di cinque fiori, che secondo Bach sarebbe utile in situazioni pi\u00f9 acute: fortissimi stress, attacchi di panico, svenimenti, brutte notizie ecc., ma anche traumi di natura fisica. Oltre che per bocca, questo rimedio pu\u00f2 essere applicato anche sulle tempie o sui polsi, o direttamente sulla parte dolente.\nConsiste in una miscela di:\n\u00c8 l'unico rimedio che, d'ordinario, non \u00e8 preparato esclusivamente in forma liquida, ma anche in compresse di lattosio e in pomata.\nIn quest'ultima formulazione, chiamata \"Rescue Cream\" \u00e8 aggiunto il \"Crab Apple\", il rimedio di purificazione, per il suo effetto depurativo; pu\u00f2 essere utile in diverse occasioni: traumi, piccole eruzioni cutanee, dolori e tensioni muscolari, pelle disidratata ecc.\nCrab Apple.\nOltre che per l'aspetto mentale caratterizzato da senso di vergogna, ossessione per l'igiene, perfezionismo, \"Crab Apple\" \u00e8 utilizzato infatti anche nel suo aspetto isomorfico come depurativo e antibatterico, quindi per problemi dermatologici, per trattare infezioni, o in caso di febbre.\nPreparazione.\nIl metodo con cui oggi si estraggono le essenze dai fiori \u00e8 ancora quello tramandato da Bach stesso.\nPreparare i fiori di Bach \u00e8 relativamente semplice: i due metodi che Bach scelse nella preparazione dei suoi rimedi sono quello del sole e quello della bollitura.\nI \"dodici guaritori\" e i \"sette aiuti\" si preparano col primo metodo, mentre i \"diciannove assistenti\" con il secondo.\nIl metodo del sole.\n\u00c8 necessario lavorare in una giornata calda e soleggiata nel periodo di massima fioritura della pianta.\nI fiori vanno raccolti sul posto senza essere toccati con le mani e, recidendoli con delle forbici, si fanno cadere i boccioli in un recipiente di vetro fine da 300 ml riempito di acqua pura, avendo cura di coprire con essi la superficie della bacinella.\nQuindi si lasciano macerare al sole per 4 ore (in Italia, dove l'insolazione \u00e8 maggiore che nelle Isole britanniche, ne sono sufficienti 3); in questo modo il sole trasferirebbe la vibrazione del fiore all'acqua sottostante.\nTerminato tale periodo si filtra l'acqua dei fiori con un filtro di carta in una bottiglia da 1 litro aggiungendo una pari dose di cognac (o brandy), che serve per la conservazione.\nIl liquido ottenuto \u00e8 chiamato \"tintura madre\" dei Fiori di Bach.\nPer quanto riguarda \"Rock Water\" il procedimento \u00e8 differente.\nTrattandosi infatti di semplice acqua di un'antica sorgente inglese conosciuta per le sue propriet\u00e0 curative, basta raccogliere quest'acqua nel solito contenitore (senza toccarla con le mani), lasciarla per quattro ore al sole e poi allungarla con il brandy, come prima descritto.\nIl metodo della bollitura.\nIl metodo della bollitura \u00e8 pi\u00f9 veloce. Raccolti i giovani germogli di fiore con la stessa metodologia, dovranno essere posti in una pentola di metallo porcellanato, all'incirca nella stessa quantit\u00e0 del primo metodo ma con un litro e mezzo di acqua. Lasciati bollire per circa 30 minuti, si lascer\u00e0 raffreddare la tintura cos\u00ec ottenuta, aggiungendo poi all'acqua filtrata lo stesso quantitativo di brandy.\nCommercializzazione e uso.\nIn commercio non si trova la tintura madre del fiore, bens\u00ec la bottiglietta \"stock\" da 20 ml ottenuta attraverso una prima diluizione, ossia 2 gocce di tintura madre in 10 ml di Brandy e il resto acqua. Per ottenere il flaconcino di trattamento, basta prendere una boccetta da 30ml (preferibilmente dotata di contagocce) aggiungere due gocce di ogni fiore desiderato (sino a sette fiori) e riempire sino all'orlo con acqua e un cucchiaino di brandy, cognac o aceto di mele, sostanze che hanno la funzione di conservare e di stabilizzare la diluizione.\nLa dose minima di assunzione \u00e8 quattro gocce per quattro volte al giorno: sarebbe importante la mattina appena svegli e prima di coricarsi; poi altre due volte nell'arco della giornata. Ma l'indicazione pi\u00f9 corretta \u00e8 \"all'occorrenza\", vale a dire ogni volta un pensiero o un'emozione negativa si presenta. Non \u00e8 necessario che gli orari siano gli stessi, l'importante \u00e8 avere sempre con s\u00e9 il flacone di trattamento perch\u00e9 non possiamo sapere quando ne avremo bisogno.\nI fiori possono essere messi sulla lingua, tenuti sotto la lingua, deglutiti direttamente, messi in una bevanda calda.\nAlcune persone credono che i rimedi floreali vadano tenuti lontani da fonti elettromagnetiche (cellulari, computer, forni a microonde, radiosveglie), tuttavia al riguardo il Bach Centre e numerosi autori hanno sempre affermato che, per esperienza, le fonti elettriche e magnetiche non influiscono negativamente sui rimedi.\nCorrispondenze con altre forme di terapia alternativa.\nIl medico esoterista Dietmar Kr\u00e4mer ha associato ad ognuno dei fiori di Bach il suo equivalente terapeutico nell'ambito dell'aromaterapia e della cristalloterapia."}
{"id": "244137", "revid": "109395876", "url": "https://it.wikipedia.org/wiki?curid=244137", "title": "Il prete bello", "text": "Il prete bello \u00e8 un romanzo di Goffredo Parise, pubblicato nel 1954.\n\u00c8 stato uno dei primi \"bestseller\" italiani del dopoguerra, contando molte edizioni stampate e traduzioni all'estero.\nTrama.\nAmbientato in epoca fascista, il romanzo ha per voce narrante un bambino di nome Sergio, membro di una banda di ragazzi di Vicenza, attraverso i cui occhi viene svelata la realt\u00e0 del mondo degli adulti: il romanzo si sofferma in particolare sulla vicenda di don Gastone Caoduro, giovane e avvenente parroco, sostenitore del regime e oggetto di desiderio delle zitelle della parrocchia.\nCritica.\nEmilio Cecchi nella sua recensione sul Corriere della Sera ha definito il romanzo una \"vena di angosciosa poesia\".\nAdattamento cinematografico.\nNel 1989 \u00e8 stata girata una versione cinematografica del romanzo: \"Il prete bello\", diretto da Carlo Mazzacurati e interpretato da Roberto Citran e Davide Torsello."}
{"id": "244139", "revid": "767487", "url": "https://it.wikipedia.org/wiki?curid=244139", "title": "La fiamma sul ghiaccio", "text": "La fiamma sul ghiaccio \u00e8 un film del 2005 diretto da Umberto Marino. \u00c8 la storia di Fabrizio, un professore di matematica con la sindrome di Asperger e comportamenti ossessivi, isolato dall'uso dei farmaci e privo di affetti e di emozioni che casualmente incontra Caterina, una clochard emarginata.\nProduzione.\nUna parte del film \u00e8 ambientata nella Valle di Comino, fra Casalvieri, Settefrati e il Santuario di Canneto. \u00c8 stato girato anche a Torino, al Politecnico."}
{"id": "244141", "revid": "9", "url": "https://it.wikipedia.org/wiki?curid=244141", "title": "Floriterapia", "text": ""}
{"id": "244142", "revid": "438678", "url": "https://it.wikipedia.org/wiki?curid=244142", "title": "La febbre", "text": "La febbre \u00e8 un film del 2005 diretto da Alessandro D'Alatri, basato sulle critiche alla burocrazia italiana e sulla difficolt\u00e0 di realizzazione dei giovani.\nTrama.\nMario Bettini \u00e8 un trentenne di provincia pieno di idee e di entusiasmo e progetta, con i propri amici, di aprire una discoteca nuova e moderna, il \"Mazdepaz\". Qualche giorno e giunge la lettera di assunzione al comune, come geometra, che il padre, ormai morto, e la madre, Maddalena, con cui vive ancora, avevano fortemente sognato.\nAl comune Mario sperimenta i primi giorni di lavoro con entusiasmo, con desiderio di fare e con le speranze di riuscire bene, mentre non abbandona il progetto con i propri amici, anzi, si d\u00e0 da fare per ottenere velocemente tutte le licenze, grazie alla sua presenza proprio negli uffici tecnici.\nTuttavia Mario impara anche a scontrarsi con le antipatie e tra queste quella fortissima di un dirigente del comune, suo superiore, che, piuttosto che elogiare la sua capacit\u00e0, cerca di mortificarlo.\nIn questo periodo, per\u00f2, Mario incontra anche la donna che amer\u00e0, Linda, una bellissima ragazza studentessa universitaria che lo trasciner\u00e0 fuori da una vita monotona e ripetitiva. Tuttavia le cose peggiorano anche a casa con la madre, non d'accordo con il rapporto. Le cose non vanno meglio con il locale, che non pu\u00f2 essere aperto a causa degli impedimenti del proprio superiore, motivo per cui egli litiga anche con i propri amici. Il colpo di grazia arriva con il trasferimento a dirigere i lavori al cimitero. Alla fine anche Linda deve allontanarsi per una borsa di studio vinta negli USA.\nMario, quindi, in rotta con tutto il mondo, sceglie di vivere con un suo amico e porta avanti il suo progetto di apertura del locale e, a risolvere il problema, interviene una visita del presidente della repubblica che vuole visitare proprio il cimitero. Mario diventa dunque fondamentale per la buona riuscita della visita presidenziale e, in un gioco di \"do ut des\", ottiene allora le licenze sperate.\nMario sogna di ricevere il presidente della repubblica nel suo locale e gli restituisce la carta d'identit\u00e0 in quanto non vuole essere cittadino, non vuole essere italiano, non vuole essere nessuno se non Mario in quanto ha sempre sognato di fare qualcosa per la societ\u00e0 e per gli altri ma ci\u00f2 gli \u00e8 sempre stato impedito dalla burocrazia e dai potenti. Alla fine Mario si licenzia e sceglie una nuova vita, ritrovando l'amore.\nColonna sonora.\nLa colonna sonora del film comprende nove brani dei Negramaro tra cui \"Mentre tutto scorre\", nove brani della Banda Ionica alcuni editi in passato e il brano che da il titolo al film scritto per l'occasione, due di Louis Siciliano e di Simone Fabbroni. Ha ottenuto il premio di miglior colonna sonora e miglior canzone ai Nastri d'argento 2006."}
{"id": "244143", "revid": "438678", "url": "https://it.wikipedia.org/wiki?curid=244143", "title": "L'estate di mio fratello", "text": "L'estate di mio fratello \u00e8 un film del 2005, diretto da Pietro Reggiani.\nTrama.\nVerona, 1970. Il novenne Sergio \u00e8 figlio unico ed \u00e8 molto amato dai suoi genitori, non ha amici, ma \u00e8 dotato di un'immaginazione tanto fervida che gli permette di divertirsi anche da solo. Le cose per lui iniziano a cambiare quando, durante un'estate trascorsa in campagna, mamma e pap\u00e0 gli annunciano che ben presto avr\u00e0 la compagnia di un fratellino. Sergio \u00e8 sconvolto e ha paura di perdere la vita idilliaca che ha condotto finora, cos\u00ec inizia a fantasticare sui vari modi in cui potrebbe eliminare il piccolo in arrivo. Purtroppo la madre perde il bimbo che attende e Sergio viene assalito dai sensi di colpa poich\u00e9 convinto che la responsabilit\u00e0 sia sua. Immagini ossessionanti del fratellino 'fantasma' iniziano a perseguitarlo fino a che Sergio impara ad accettarne la presenza e i due diventano inseparabili compagni di giochi per tutta la durata della vacanza. Alla fine dell'estate Sergio abbandona il suo amico immaginario che qualche anno pi\u00f9 tardi per\u00f2 si rif\u00e0 vivo.\nCritica.\n\"Un film diverso da tutti... il bambino \u00e8 diretto benissimo, lo stile oscilla tra realt\u00e0 e immaginazione, sentimenti e ironia in modo molto riuscito.\"\n\"Senza presunzione ma con sorprendente efficacia, questo particolarissimo film italiano offre dell'immaginario dei bambini un ritratto ravvicinato e obiettivo.\"\n\"La giuria [del Tribeca], che includeva tra i suoi membri Sheryl Crow e Damon Dash, ha scelto meglio con la sua menzione speciale: la black comedy italiana 'L'estate di mio fratello'. Il film, diretto da Pietro Reggiani, comincia come un giocoso viaggio all'interno dell'immaginazione di un figlio unico e si evolve in un'esplorazione sorprendentemente appassionante del senso di colpa cattolico, quando i desideri del bambino nei confronti del fratellino che sta per nascere si realizzano tragicamente.\"\n\"Mi sono piaciute molte cose del film italiano L'estate di mio fratello, che \u00e8 stato proiettato qualche mese fa al Tribeca. [...] La luce e la composizione delle inquadrature sono semplici, immediate. Nel ruolo principale, il novenne Sergio, Davide Veronese esordisce in modo superbo. [...] La musica classica della colonna sonora - Mozart, Vivaldi, Medelssohn - si \u00e8 rivelata ideale per una domenica pomeriggio di sole opprimente.\"\n\"L'estate di mio fratello, contrappuntato da un uso intelligente e funzionalissimo di brani classici, [...] \u00e8, per chi scrive, la migliore opera prima dell'anno, vergognosamente ancora senza distributore. [...] Il cinema di Reggiani poggia su fondamenta rigidamente e rigorosamente classiche con sequenze geometriche e ben scritte.\""}
{"id": "244144", "revid": "767487", "url": "https://it.wikipedia.org/wiki?curid=244144", "title": "Un controtipo - Appunti su Gillo Pontecorvo", "text": "Un controtipo - Appunti su Gillo Pontecorvo \u00e8 un documentario del 2005 diretto da Hendrick Wijmans.\nTrama.\nA una serie di interviste a Gillo Pontecorvo, alla moglie Picci, ai collaboratori Ennio Morricone, Giuliano Montaldo, Tullio Kezich e altri, si affiancano materiali d'archivio, filmati e fotografie di famiglia a comporre un ritratto del regista pisano."}
{"id": "244145", "revid": "438678", "url": "https://it.wikipedia.org/wiki?curid=244145", "title": "DeKronos - Il demone del tempo", "text": "DeKronos - Il demone del tempo \u00e8 un film del 2005, diretto dalla regista Rachel Bryceson Griffiths.\nIl film \u00e8 conosciuto anche con il titolo La clessidra del diavolo.\nTrama.\nUna setta satanista richiama nel presente una strega vissuta nel '400 per cercare di contattare il diavolo e scoprire in quale dimensione del tempo sia nascosto."}
{"id": "244151", "revid": "767487", "url": "https://it.wikipedia.org/wiki?curid=244151", "title": "All the Invisible Children", "text": "All the Invisible Children \u00e8 un film a episodi del 2005, diretto da Mehdi Charef, Emir Kusturica, Spike Lee, K\u00e1tia Lund, Jordan Scott, Ridley Scott, Stefano Veneruso e John Woo. Il film \u00e8 diviso in sette cortometraggi, che raccontano della vita quotidiana dei bambini \"invisibili\" in diverse parti del mondo.\nProduzione.\nIl film \u00e8 stato ideato da Chiara Tilesi e prodotto da Chiara Tilesi, Stefano Veneruso e Maria Grazia Cucinotta.\nDistribuzione.\n\u00c8 stato presentato in anteprima il 1\u00ba settembre 2005 al Festival del cinema di Venezia, mentre nelle sale italiane \u00e8 uscito il 3 marzo 2006."}
{"id": "244152", "revid": "767487", "url": "https://it.wikipedia.org/wiki?curid=244152", "title": "Amatemi", "text": "Amatemi \u00e8 un film del 2005, diretto dal regista Renato De Maria.\nTrama.\nDopo anni di matrimonio, Nina, \"speaker\" in un centro commerciale, viene lasciata senza alcun motivo dal marito Claudio. Superato lo \"shock\" iniziale, decide di cambiare vita lasciandosi tutto alle spalle: modifica il \"look\", comincia a frequentare discoteche e uomini diversi ogni sera. Quest'improvvisa libert\u00e0 la porta a una profonda riscoperta di s\u00e9 che avr\u00e0 esiti felici sia nel lavoro che in amore; dimenticato ormai Claudio, trover\u00e0 infatti conforto in Drazen, affascinante e misterioso straniero.\nColonna sonora.\nLa canzone che Nina canta in macchina \u00e8 \"Bellamore\"."}
{"id": "244155", "revid": "767487", "url": "https://it.wikipedia.org/wiki?curid=244155", "title": "Anche libero va bene", "text": "Anche libero va bene \u00e8 un film del 2005, diretto dall'attore Kim Rossi Stuart, all'esordio nella regia, e presentato con successo nella Quinzaine des R\u00e9alisateurs del Festival di Cannes 2006.\nTrama.\nTommi, un ragazzino di undici anni, vive con il padre Renato e la sorella Viola, che non perde occasione per fargli scherzi e dispetti, ma che rappresenta un solido legame affettivo sia per lui sia per il padre.\nRenato sembra prendere la vita, la societ\u00e0 e i rapporti in generale come un campo di gara dal quale uscire vincitore e non perde occasione per tentare di forgiare Tommi, alternando momenti di durezza ad altri di dolcezza.\nNonostante alcune difficolt\u00e0 i tre vivono con intesa, ritagliandosi momenti di divertimento e serenit\u00e0. Il ritorno improvviso di Stefania, la madre, che scopriamo avere pi\u00f9 volte lasciato la famiglia scomparendo nel nulla, smuove sentimenti forti e fa saltare gli equilibri.\nTommi, che ha sedimentato una forte diffidenza nei suoi confronti, le resiste, mentre, contemporaneamente, l'immagine mitica del padre si sgretola davanti ai suoi occhi, tramutandosi in quella di un uomo, con le sue fragilit\u00e0.\nNote di regia.\n\u00c8 tra i pochi film italiani nei quali sono pronunciate bestemmie."}
{"id": "244156", "revid": "125890376", "url": "https://it.wikipedia.org/wiki?curid=244156", "title": "Arie", "text": "Arie \u00e8 un cortometraggio del 2005, scritto e diretto da Gianluca Vallero, che lo ha anche prodotto con la sua casa di produzione Finimondo Productions, in coproduzione con Ascent Film. La fotografia \u00e8 stata curata da Francisco Dominguez e la scenografia da Ludovica Ferrario. Il montaggio \u00e8 stato realizzato da Jessica Ehlebracht. I ruoli principali sono stati interpretati da Lino Ruggiero, Idil \u00dcner, Davide Camplani e Marco Santi.\nTrama.\nVittorio, ballerino di danza moderna, si innamora del coreografo con cui sta lavorando e decide di lasciare la sua ragazza. Vittorio non viene corrisposto nei suoi sentimenti dall'uomo che ama e si ritrova solo, ma forte di aver scoperto una nuova dimensione di se stesso.\nDistribuzione.\n\"Arie\" \u00e8 stato presentato al pubblico per la prima volta in concorso all'AFI Los Angeles International Film Festival 2005 e da allora ha partecipato ad oltre 30 festival tra Stati Uniti d'America ed Europa tra i quali: Uppsala International Short Film Festival 2006, Short Cuts Cologne 2006, Syracuse International Film Festival 2006, Torino GLBT Film Festival 2006, Miami Gay &amp; Lesbian Film Festival 2006, Toronto Lesbian and Gay Film Festival 2006, Outfest the 24th Los Angeles Gay and Lesbian Film Festival 2006, Austin International Lesbian and Gay Film Festival 2006, 2006 College of Humanities International Film Festival, Northridge (USA). La distribuzione in negli Stati Uniti \u00e8 stata curata dalla Casque D'or Films e in Europa da Filmitalia. Attualmente \"Arie\" viene distribuita dalla Finimondo Productions e Pro-Fun Media, che nel 2009 ha prodotto \"Lieb Mich! - Gay Shorts Volume 2\", un DVD per il mercato tedesco contenente una raccolta di cortometraggi incentrati sul tema dell'omosessualit\u00e0, tra cui \"Arie\". "}
{"id": "244158", "revid": "767487", "url": "https://it.wikipedia.org/wiki?curid=244158", "title": "Cielo e terra (film)", "text": "Cielo e terra \u00e8 un film del 2005 diretto da Luca Mazzieri."}
{"id": "244160", "revid": "767487", "url": "https://it.wikipedia.org/wiki?curid=244160", "title": "E ridendo l'uccise", "text": "E ridendo l'uccise \u00e8 un film del 2005, l'ultimo diretto dal regista Florestano Vancini.\nIl film \u00e8 stato distribuito nelle sale cinematografiche il 15 aprile 2005\nTrama.\nTaddeo Brugnola detto Moschino, buffone di corte alle dipendenze di Giulio d'Este, si ritrova invischiato negli intrighi e nelle gelosie dei suoi nobili padroni, i quattro fratelli estensi Alfonso, Ferrante, Giulio e Ippolito. Giulio affascina e seduce Angiola, la cugina di Lucrezia Borgia, moglie del duca di Ferrara Alfonso d'Este, e se ne vanta canzoneggiando e sbeffeggiando il fratello Ippolito, da lei rifiutato. Questi, geloso, amareggiato per l'affronto subito e desideroso di non perdere la faccia davanti alla corte, decide di far picchiare e sfigurare Giulio alleandosi con Alfonso. Moschino, testimone involontario dell'agguato, \u00e8 coinvolto nella vendetta ordita da Giulio con il fratello Ferrante e il conte Boschetti per assassinare Ippolito e il duca Alfonso.\nInviato a San Cesario per recuperare una pozione venefica, Moschino salva dall'impiccagione il contadino Menato e ne aiuta la moglie Martina a lasciare il villaggio. Grande figura possiede l'Ariosto, amico di Moschino, che pi\u00f9 volte l'aiuta anche quando il giullare \u00e8 bandito dalla corte una volta scoperta la congiura. Con Martina ormai presa da un nobile che l'ama e la mantiene, con Giulio e Ferrante rinchiusi nelle segrete del castello, la corte torna alla vita normale e anche Moschino, riaccettato grazie all'Ariosto, torna agli scherzi e alle parodie di sempre.\nLa conclusione, spostata pi\u00f9 avanti in un anno imprecisato del Cinquecento, vede il duca Alfonso alle prese con il singhiozzo mentre viene ritratto da Tiziano. Per guarirne il duca accetta l'aiuto di Moschino che, a sua insaputa, lo getta in una fontana del giardino. Il gesto sancisce la guarigione di Alfonso ma anche l'inevitabile condanna a morte di Taddeo. Il boia sta gi\u00e0 per tagliargli la testa, fra i suoi pianti, suppliche di grazia e preghiere, quando si scopre che in realt\u00e0 si tratta di una burla del duca che non lo vuole affatto morto.\nTutti i ferraresi ridono, compreso il boia e Alfonso, ma l'Ariosto si avvicina e si accorge che Taddeo \u00e8 morto di paura, sia pure in modo innaturale, con un sorriso sulle labbra. Il tutto si chiude con i versi del poeta Antonio Cammelli detto il Pistoia che nel sonetto \"In morte di un buffone\" racconta come la morte rise con lui per un tratto \"e ridendo l'uccise\".\nRiprese.\nLe riprese in interni si sono svolte in un teatro di posa a Belgrado. Gli esterni sono stati girati in un'area rurale nei dintorni di Belgrado (scena della violenza delle milizie sui contadini), a Villa d'Este di Tivoli, negli interni di un palazzo cinquecentesco a Fiano Romano e a Bagnaia (scena in cui Moschino butta il duca in acqua). Da menzionare l'eccellente scenografia di Giantito Burchiellaro, che riproduce in fede i pi\u00f9 celebri monumenti ferraresi."}
{"id": "244163", "revid": "767487", "url": "https://it.wikipedia.org/wiki?curid=244163", "title": "Frammenti di Novecento", "text": "Frammenti di Novecento \u00e8 un film del 2005, diretto dal regista Francesco Maselli.\nTrama.\nMaselli con l'aiuto dei suoi ospiti che come lui furono i grandi protagonisti del Novecento, racconta tutto quello che accadde in Italia, dagli anni Trenta agli anni Sessanta."}
{"id": "244164", "revid": "767487", "url": "https://it.wikipedia.org/wiki?curid=244164", "title": "Guido che sfid\u00f2 le Brigate Rosse", "text": "Guido che sfid\u00f2 le Brigate Rosse \u00e8 un film del 2007, diretto dal regista Giuseppe Ferrara.\nTrama.\nIl film racconta la storia di Guido Rossa, il sindacalista della CGIL presso lo stabilimento siderurgico delle Acciaierie Italsider di Cornigliano, ucciso dalle Brigate Rosse in un agguato sotto casa la mattina del 24 gennaio 1979.\nProduzione.\nLe riprese sono state effettuate prevalentemente a Genova e dintorni, tra cui in via Balbi e all'interno dell'Universit\u00e0 di Genova. Le inquadrature di Guido Rossa mentre arrampica in parete sono state girate da Luca Giberti.\nCast.\nTra gli attori protagonisti della pellicola vi sono Massimo Ghini, Anna Galiena, Gianmarco Tognazzi, Elvira Giannini, Mattia Sbragia, Giulio Buccolieri e Andrea Bruschi.\nDistribuzione.\nIl film \u00e8 stato girato agli inizi del 2005 e la post-produzione terminata definitivamente nell'estate 2006, ma per problemi distributivi \u00e8 uscito per le sale cinematografiche solo il 22 giugno 2007 (era stato presentato in anteprima a Marano Vicentino, in provincia di Vicenza, al circolo operaio poi al Busto Arsizio Film Festival il 27 marzo 2007, al Trento Film Festival il 1\u00ba maggio dello stesso anno e il 7 giugno successivo, 15 giorni prima della distribuzione cinematografica, in anteprima nazionale al cinema Barberini di Roma).\nNonostante il film fosse coprodotto dalla Rai ha trovato spazio nella programmazione della televisione di Stato solamente nel giugno 2009. Proprio nel 2009, infatti, un gruppo trasversale di 47 senatori appartenenti al Partito Democratico, Popolo della Libert\u00e0, Italia dei Valori e Unione Democratica di Centro propose alla presidenza del Senato che il film fosse proiettato a Palazzo Madama e alla Rai in prossimit\u00e0 del 9 maggio (Giorno della memoria dedicato alle vittime del terrorismo). La presidenza del Senato rispose negativamente, appellandosi a cause tecniche che impedivano la proiezione del film nei locali del Senato.\nLa Rai recapit\u00f2 una lettera ai promotori dell'iniziativa il giorno 8 maggio dichiarando che il film sarebbe stato trasmesso a 51 giorni di distanza sulla terza rete di Stato e non in prima serata. Il primo passaggio tv \u00e8 infatti datato domenica 28 giugno 2009 su Rai 3 alle 23:15."}
{"id": "244165", "revid": "767487", "url": "https://it.wikipedia.org/wiki?curid=244165", "title": "Hermano (film 2007)", "text": "Hermano \u00e8 un film del 2007, il terzo diretto dal regista Giovanni Robbiano. Il cast principale \u00e8 formato dal protagonista Ignazio Oliva e da Emir Kusturica, Paolo Villaggio, Cristina Moglia ed Rade \u0160erbed\u017eija.\nTrama.\nAntonio, giovane disoccupato del Sud, lavora per la malavita: un giorno don Eugenio lo invia a Stoccolma per consegnare ad un russo una autovettura di lusso. Durante il viaggio il giovane incontra Carlos, un ex pugile argentino che sbarca il lungario compiendo furti e fra i due nasce un'amicizia.\nProduzione.\nIl soggetto del film, vincitore nel 1996 del premio Solinas, \u00e8 stato scritto da Marcello Olivieri e Riccardo Aprile che erano stati alunni di un corso di sceneggiatura tenuto dallo stesso Robbiano. Le riprese del film si sono poi svolte nel 2000 in Puglia (Acquarica del Capo, Gagliano del Capo, Santa Maria di Leuca e Tricase) e in Germania, ma a causa di difficolt\u00e0 economiche il film \u00e8 stato completato solo nell'estate del 2003\nDistribuzione.\nDopo essere stato presentato nel 2004 al Festival del Cinema Europeo e al Trieste Film Festival, \u00e8 uscito in unica copia, proiettata al Filmstudio di Roma il 16 febbraio 2007."}
{"id": "244166", "revid": "767487", "url": "https://it.wikipedia.org/wiki?curid=244166", "title": "Iltrentasette", "text": "Iltrentasette, memorie di una citt\u00e0 ferita \u00e8 un film documentario del 2005 diretto da Roberto Greco.\nTrama.\n2 agosto 1980 ore 10.25: strage alla Stazione di Bologna. Il 37 \u00e8 l'autobus di linea che fu adibito al trasporto delle salme: diventer\u00e0 uno dei simboli della reazione immediata e spontanea della collettivit\u00e0 alla bomba che ha dilaniato uno dei luoghi simbolici della vita e delle relazioni\ndi un'intera citt\u00e0.\nSessanta testimonianze di chi, a vario titolo, prese parte ai soccorsi, costituiscono altrettanti tasselli di un racconto corale, un crescendo che va dalle prime ore di quella mattina, avvolte nel caos e nello sgomento generale, fino agli sviluppi dei giorni seguenti, quando si fa pi\u00f9 chiaro il numero delle vittime e la natura dell'attentato."}
{"id": "244168", "revid": "767487", "url": "https://it.wikipedia.org/wiki?curid=244168", "title": "Incidenti", "text": "Incidenti \u00e8 un film a episodi del 2005 diretto da Miloje Popovic (episodio \"Niente di grave\"), Ram\u00f3n Al\u00f2s Sanchez (episodio \"Il giorno in cui nulla successe\") e Toni Trupia (episodio \"Cari amici vicini e lontani\")."}
{"id": "244169", "revid": "767487", "url": "https://it.wikipedia.org/wiki?curid=244169", "title": "Sexum superando - Isabella Morra", "text": "Sexum superando - Isabella Morra \u00e8 un film del 2005 diretto da Marta Bifano e prodotto da Paul John Flint. Nel settembre 2005 il film \u00e8 stato proiettato in anteprima alla 62\u00aa Mostra internazionale d'arte cinematografica di Venezia.\nTrama.\nSi ripercorre la vera storia della giovane Isabella Morra, poetessa lucana del XVI secolo nata a Favale, odierna Valsinni.\nGiovane donna che nella prima met\u00e0 del XVI secolo illumin\u00f2 il panorama letterario italiano. Figura tra le poetesse petrarchiste del Rinascimento. All'et\u00e0 di 26 anni fu uccisa dai suoi stessi fratelli per via di una presunta relazione clandestina con il barone di Bollita, odierna Nova Siri, lo spagnolo Diego Sandoval de Castro, anche lui appassionato di poesia.\nProduzione.\nAlcune scene del film sono state girare nel castello di Melfi e nel castello di Lagopesole, entrambi dimora di Federico II di Svevia. L'incontro tra Isabella e Diego \u00e8 stato invece girato nel Parco di Veio, una riserva naturale non lontano da Roma."}
{"id": "244172", "revid": "767487", "url": "https://it.wikipedia.org/wiki?curid=244172", "title": "Lettere dal Sahara", "text": "Lettere dal Sahara \u00e8 un film del 2006, diretto da Vittorio De Seta.\nTrama.\nLa storia racconta le vicende di Assane, un ragazzo senegalese che naufraga da clandestino a Lampedusa. Assane prosegue il suo viaggio trovando lavori in nero a Firenze e poi a Torino.\nDopo aver trovato un lavoro regolare in fabbrica e ottenuto il permesso di soggiorno, si rende conto che l'unico modo per integrarsi \u00e8 di rinunciare alla propria cultura."}
{"id": "244173", "revid": "767487", "url": "https://it.wikipedia.org/wiki?curid=244173", "title": "Gas (film)", "text": "Gas \u00e8 un film del 2005, diretto da Luciano Melchionna.\n\u00c8 stato presentato nella sezione Cineasti del Presente al Festival di Locarno e nella sezione New Cinema Network alla Festa del Cinema di Roma 2006.\nPer la sua interpretazione Loretta Goggi \u00e8 stata nominata al Nastro d'argento come miglior attrice non protagonista.\nTrama.\nCinque ragazzi, tutti tra i venti e i trent'anni, prendono in ostaggio un uomo cinquantenne ed iniziano a torturarlo e seviziarlo per puro divertimento.\nViene fuori che i cinque ragazzi, tutti provenienti da estrazioni sociali diverse, amano divertirsi con il dolore e la sofferenza per poter scaricare cos\u00ec tutta la tensione dovuta al quotidiano impatto con la societ\u00e0 e con le rispettive famiglie. \nNel gruppo, per\u00f2, c'\u00e8 anche Luca, un tranquillo ragazzo poco pi\u00f9 che ventenne che sembra avere un piano ben preciso nei confronti degli altri membri."}
{"id": "244174", "revid": "767487", "url": "https://it.wikipedia.org/wiki?curid=244174", "title": "Lotta libera (film)", "text": "Lotta libera \u00e8 un cortometraggio del 2005 diretto da Stefano Viali. Ha vinto il David di Donatello per il miglior cortometraggio nel 2005."}
{"id": "244175", "revid": "767487", "url": "https://it.wikipedia.org/wiki?curid=244175", "title": "Ma quando arrivano le ragazze?", "text": "Ma quando arrivano le ragazze? \u00e8 un film del 2005, diretto da Pupi Avati.\nTrama.\nGianca \u00e8 un sassofonista appassionato di jazz sin da piccolo, sulle orme del padre. Nick \u00e8 un giovane talento della tromba appassionato di Clifford Brown.\nI due si incontrano, fanno amicizia e formano un quintetto jazz. Gianca aiuta il neotrombettista Nick a colmare le sue lacune tecniche, finch\u00e9 questo non si riveler\u00e0 in tutto il suo talento.\nIn breve tempo per\u00f2 le strade dei due ragazzi si separano: Nick diventa un trombettista famoso in tutto il mondo ed in Gianca rimarr\u00e0 sempre una legittima invidia nei confronti di Nick."}
{"id": "244176", "revid": "767487", "url": "https://it.wikipedia.org/wiki?curid=244176", "title": "Manuale d'amore", "text": "Manuale d'amore \u00e8 un film italiano del 2005 diretto da Giovanni Veronesi. Suddiviso in quattro episodi, il film ha come protagonisti Carlo Verdone, Luciana Littizzetto, Silvio Muccino, Sergio Rubini e Margherita Buy.\nTrama.\nInnamoramento.\nGiulia e Tommaso si incontrano per caso, lui se ne innamora all'istante, e nonostante inizialmente Giulia non ne voglia sapere del giovane spasimante, tra i due dopo una romantica \"cenetta\" tra sorelle, camerieri impiccioni e borsette dimenticate, nasce l'amore, fatto di baci, fino ad arrivare alla proposta ed al matrimonio.\nCrisi.\nBarbara e Marco sono una coppia in crisi, vicini alla separazione. Lei \u00e8 la classica moglie piena di iniziative non accolte dal marito, che infatti col passare del tempo diventa pi\u00f9 noioso.\nTradimento.\nUna vigilessa viene tradita dal marito. Sfogher\u00e0 la sua rabbia sugli automobilisti, diventando la vigilessa pi\u00f9 spietata di Roma: dopo un breve e fugace tradimento anche da parte di lei, i due coniugi si ricongiungeranno.\nAbbandono.\nGoffredo viene abbandonato dalla moglie Margherita. Dopo diversi, rocamboleschi tentativi di rivalsa e riconquista, Goffredo si rassegna (\"Io non sono abbastanza forte per sopportare questo distacco, non sono di quelli che decidono di smettere di fumare e buttano il pacchetto\"). Ma proprio quando la disperazione si fa pi\u00f9 nera, incontrer\u00e0 il volto amico di Livia, sorella di Tommaso. I due diventano confidenti e il film si chiude su una loro passeggiata sulla spiaggia, verso un appuntamento che promette molto bene per entrambi.\nProduzione.\nIl film \u00e8 stato girato nell'agosto 2004.\nIncassi.\nIl film ha incassato \u20ac 14.018.000.\nSequel.\nIl film ha anche due seguiti, \"Manuale d'amore 2 - Capitoli successivi\" (2007) e \"Manuale d'amore 3\" (2011)."}
{"id": "244178", "revid": "767487", "url": "https://it.wikipedia.org/wiki?curid=244178", "title": "Miracolo a Palermo!", "text": "Miracolo a Palermo! \u00e8 un film del 2005, scritto e diretto dal regista Beppe Cino. Il film \u00e8 uscito il 1\u00ba aprile 2005. Fu prodotto in collaborazione con il Ministero per i Beni e le Attivit\u00e0 Culturali (MiBAC)."}
{"id": "244179", "revid": "767487", "url": "https://it.wikipedia.org/wiki?curid=244179", "title": "Monamour", "text": "Monamour \u00e8 un film erotico del 2005, diretto dal regista Tinto Brass e liberamente ispirato al romanzo \"Amare Leon\" di Alina Rizzi. Il titolo del film (letteralmente: \"amore mio\" in lingua francese) gioca anche sull'incontro tra il vocabolo dialettale veneto \"mona\" (vagina) e il francese \"amour\" (amore).\nTrama.\nMarta accompagna il marito Dario, che nella vita \u00e8 un indaffaratissimo direttore editoriale, al festival della letteratura di Mantova, che si tiene ogni anno in settembre. Al gal\u00e0 d'inaugurazione incontra Leon, un bellissimo illustratore parigino, e scopre di essere presa da una irresistibile attrazione sessuale, anche perch\u00e9 il marito, che pensa solo al lavoro, non le trasmette pi\u00f9 la passione di un tempo.\nIncoraggiata all'adulterio dall'amica Silvia, anche lei a Mantova, Marta intraprende per la durata del festival una breve ma intensa relazione con Leon, che le far\u00e0 scoprire la sodomia e il sesso di gruppo in un crescendo di trasgressione.\nMarta tiene un diario segreto delle proprie gesta erotiche. Dario comincia ad accorgersi delle scappatelle della compagna: si riaccende cos\u00ec il desiderio per la moglie. Finir\u00e0 per desiderarla sempre di pi\u00f9 quando scoprir\u00e0, e legger\u00e0, il diario che descrive i tradimenti di Marta.\nAlla fine del festival, i coniugi avranno scoperto che la gelosia \u00e8 il pi\u00f9 potente degli afrodisiaci e che il tradimento, in particolare quello femminile, \u00e8 indispensabile per aiutare il rapporto matrimoniale a vincere la noia e a rafforzarsi.\nTemi.\nIl film raccoglie i principali temi del cinema di Tinto Brass: il gusto per la sodomia, l'esaltazione del tradimento femminile come potente afrodisiaco per la coppia, l'indulgere della cinepresa sul fondoschiena della protagonista; stilisticamente parlando, il film segna una svolta softcore dal momento che \"Monamour\" presenta scene di sesso pi\u00f9 esplicite rispetto alla produzione precedente del regista. Nondimeno, si tratta di che vede l'esordio sul grande schermo dell'uzbeca Anna Jimskaya. Si tratta anche del primo film di Tinto Brass girato in digitale.\nCameo.\nIl regista appare nel ruolo di un intellettuale che disquisisce al festival con un gruppo e fumando il suo sigaro abbraccia due donne per il posteriore.\nDistribuzione.\n\"Monamour\" \u00e8 stato anche accompagnato da qualche polemica. Infatti, inizialmente il film avrebbe dovuto essere presentato alla Mostra del Cinema di Venezia ma poi, a detta di Tinto Brass, il direttore della mostra Marco M\u00fcller cambi\u00f2 idea adottando a pretesto il regolamento della mostra. Il film sarebbe dovuto uscire nell'autunno 2005 nelle sale cinematografiche italiane ma Tinto Brass ne lament\u00f2 il boicottaggio da parte dei distributori. Cos\u00ec, il film usc\u00ec nelle sale solo in Francia. Per vedere \"Monamour\", il pubblico italiano ha dovuto attenderne l'uscita in DVD, qualche mese dopo."}
{"id": "244183", "revid": "767487", "url": "https://it.wikipedia.org/wiki?curid=244183", "title": "Nessun messaggio in segreteria", "text": "Nessun messaggio in segreteria \u00e8 un film del 2005, diretto dai registi Paolo Genovese e Luca Miniero.\nTrama.\nWalter \u00e8 un pensionato solitario ancora pieno d'energia e di fantasia: convinto da un articolo di giornale che per ogni giovane che lavora c'\u00e8 un anziano che sta a casa, Walter decide di andare a cercare questo giovane, e di aiutarlo standogli vicino come una sorta di angelo custode. Aiutato dalla piccola Sara, unica amica ed alleata, e sbeffeggiato dalla cinica portiera, Walter sceglie Piero, un impiegato indefesso ma timido.\nNella vita di Piero, Walter entra in modo prepotente, senza chiedere il permesso, stravolgendogliela, riempiendogliela ed insegnandogli una nuova prospettiva dalla quale guardare se stesso ed il mondo, nonch\u00e9 le tecniche per conquistare Francesca, madre single di Sara delusa dagli uomini, della quale Piero s'\u00e8 invaghito. Piero tenta dapprima di ribaltare completamente il proprio modus vivendi, vestendo i panni di un uomo forte e fin troppo esuberante, capace di conquistare la donna amata con uno schioccar di dita, ma si accorge poi che questa maschera gli provoca una sofferenza pi\u00f9 grande della gioia d'aver conquistato Francesca e le confessa quindi il suo disagio attraverso una romantica lettera."}
{"id": "244184", "revid": "1776051", "url": "https://it.wikipedia.org/wiki?curid=244184", "title": "Liverpool School of Tropical Medicine", "text": "La Liverpool School of Tropical medicine, che ha sede a Liverpool, nel Regno Unito, \u00e8 uno dei pochi centri postlaurea di merito nel mondo per ricerca ed addestramento nella medicina tropicale. Da quando TDR ha cominciato nel 1975, la Liverpool School \u00e8 stata coinvolta molto attentamente nelle attivit\u00e0 del programma attraverso i comitati di coordinamento, progetti di ricerca a Liverpool e gli allievi di addestramento ed e d'oltremare di ricerca. Oggi, la Liverpool School ed i TDR continuano ad avere un'associazione cooperativa e fruttuosa."}
{"id": "244189", "revid": "767487", "url": "https://it.wikipedia.org/wiki?curid=244189", "title": "Offerte speciali", "text": "Offerte speciali \u00e8 un cortometraggio del 2005 diretto da Gianni Gatti."}
{"id": "244193", "revid": "198277", "url": "https://it.wikipedia.org/wiki?curid=244193", "title": "Una poltrona per due", "text": "Una poltrona per due (\"Trading Places\") \u00e8 un film del 1983 di John Landis, interpretato da Dan Aykroyd, Eddie Murphy e Jamie Lee Curtis.\nTrama.\nLouis Winthorpe III \u00e8 un altezzoso agente di cambio della \"Filadelfia bene\" la cui vita trascorre tra l'appagante lavoro, lo svago con gli altolocati amici, l'amore della bella ma superficiale Penelope e i servigi del fedele maggiordomo Coleman, l'unica persona di buon cuore che anima la sua quotidianit\u00e0. Billy Ray Valentine \u00e8 invece un senzatetto insolente e imbroglione che mendica spacciandosi per un veterano del Vietnam.\nLe vite dei due si incrociano casualmente durante la vigilia di Natale: Billy Ray urta per caso Louis in strada, questi crede erroneamente di essere stato aggredito e chiede l'intervento della polizia, che arresta un incredulo Billy Ray. All'episodio assistono gli avari datori di lavoro di Louis, i fratelli Mortimer e Randolph Duke, e da ci\u00f2 nasce una disputa tra i due circa le motivazioni che spingono un individuo alla criminalit\u00e0 o al successo: Mortimer sostiene che alcuni siano geneticamente predisposti alla delinquenza o al successo mentre Randolph \u00e8 convinto che sia l'ambiente nel quale si cresce a determinare l'agire di una persona.\nPer verificare le rispettive tesi decidono, a fronte di una scommessa di un solo dollaro, di scambiare le vite di Louis e Valentine con la complicit\u00e0 di un influente e corrotto funzionario del governo, Clarence Beeks, e di un riluttante Coleman: Billy Ray scopre cos\u00ec di avere un innato talento per la finanza mentre Winthorpe, convinto di essere stato incastrato da colui che ha preso il suo posto, cerca riscatto agli occhi dei Duke nonch\u00e9 vendetta nei confronti di Billy Ray; abbandonato dai suoi amici e da Penelope, l'unica a venirgli incontro \u00e8 Ophelia, una giovane prostituta che era stata assoldata da Beeks per screditarlo e che adesso, sentendosi in parte responsabile, decide di aiutarlo. In breve la disperazione e il rancore spingono Winthorpe ad azioni drastiche che hanno per\u00f2 come solo risultato un patetico tentativo di incastrare il rivale davanti a degli esterrefatti Duke, cosa che decreta la vittoria di Randolph nella scommessa.\nSubito dopo l'accaduto proprio Valentine viene a conoscenza dell'inganno perpetrato dai fratelli (che concluso il loro esperimento volevano disfarsi di entrambi) e, messosi alla ricerca di un Louis ormai a un passo dal suicidio, gli rivela l'amara verit\u00e0. Una volta scoperto che i Duke sono in combutta con Beeks, sul loro libro paga non solo per incastrare Louis ma anche per ottenere illegalmente informazioni per mettere in atto una grande speculazione a Wall Street, Billy Ray e Louis, con l'aiuto di Ophelia e Coleman, si alleano per sfruttare a loro favore la situazione e vendicarsi dei due fratelli colpendoli nella cosa a loro pi\u00f9 cara: il denaro. Una volta occupatisi di Beeks e fatto recapitare ai Duke un falso rapporto che li induce a dilapidare avventatamente il loro patrimonio in contratti \"futures\", Winthorpe e Billy Ray riescono a mandare sul lastrico gli arroganti fratelli rendendo milionari s\u00e9 stessi oltrech\u00e9 Ophelia, nuova fidanzata di Winthorpe, e Coleman, che d'ora in avanti penseranno solamente a godersi la vita.\nProduzione.\nIn fase di produzione il film si intitolava \"Black &amp; White\".\nI personaggi principali inizialmente dovevano essere interpretati da Gene Wilder nel ruolo di Winthorpe e da Richard Pryor in quello di Valentine. Pryor rimase per\u00f2 vittima di un incidente che gli procur\u00f2 gravi ustioni in diverse parti del corpo e che rese necessario un lungo periodo di riabilitazione, cos\u00ec rinunci\u00f2 alla parte. A quel punto gli sceneggiatori, insieme al regista Landis, presero in considerazione Eddie Murphy, all'epoca conosciuto per le sue partecipazioni al \"Saturday Night Live\"; lo stesso Murphy, successivamente, fece pressione affinch\u00e9 la parte di Winthorpe fosse assegnata a un altro attore, piuttosto che a Wilder, perch\u00e9 non voleva essere considerato il rimpiazzo di Pryor nell'ormai celebre duo Wilder-Pryor.\nPer la parte di Mortimer Duke si pens\u00f2 inizialmente a Ray Milland, ma in seguito venne scelto Don Ameche, nonostante inizialmente la produzione e il casting commisero un errore quando lessero che l'attore fosse deceduto, ma si trattava di un suo omonimo.\nLa parte di Coleman venne proposta a John Gielgud e Ronnie Barker; quest'ultimo rifiut\u00f2 in quanto non voleva girare film troppo lontano dalla sua casa nel Regno Unito.\nPrima di Paul Gleason, la parte di Clarence Beeks venne data a G. Gordon Liddy, figura chiave dello scandalo Watergate (1972), ma questi alla fine rinunci\u00f2 quando lesse la parte in cui il suo personaggio aveva una rapporto con il gorilla alla festa di capodanno sul treno. Il gorilla venne interpretato da Don McLeod, noto caratterista apparso sempre nel ruolo del primate nei film in cui recitava. Nella scena del treno, inoltre, per ricordare il suo predecessore, Gleason legge l'autobiografia di Liddy.\nIl film venne girato tra New York e Filadelfia (con la sola sequenza finale nell'isola di Saint Croix, nelle Isole Vergini americane) dal 13 dicembre 1982 al 1\u00ba marzo 1983.\nColonna sonora.\nIl tema d'apertura del film \u00e8 l\"ouverture\" da \"Le nozze di Figaro\" di Wolfgang Amadeus Mozart.\nDistribuzione.\nIl film \u00e8 uscito nelle sale cinematografiche statunitensi l'8 giugno 1983, mentre in quelle italiane il 19 gennaio 1984.\nData l'ambientazione della pellicola, col tempo \u00e8 diventata una consuetudine della televisione italiana inserire \"Una poltrona per due\" nel palinsesto delle feste natalizie. Programmato per la prima volta nel giorno di Natale del 1989, a partire dal 1997 (ed eccezion fatta per il 2005) il film viene trasmesso regolarmente da Italia 1 la sera della vigilia, rendendolo di fatto un \"classico moderno\" della programmazione festiva e peraltro continuando, a distanza di decenni, a far registrare ottimi riscontri d'ascolto.\nCasi mediatici.\nNel 2010, in occasione dell'entrata in vigore negli Stati Uniti d'America di nuove normative inerenti ai mercati finanziari, il presidente della Commodity Futures Trading Commission, Gary Gensler, ha colloquialmente ribattezzato \"Eddie Murphy Rule\" l'insieme delle direttive a contrasto dell\"insider trading\", traendo ispirazione da quanto avviene in \"Una poltrona per due\".\nNegli anni successivi agli attentati dell'11 settembre 2001, negli Stati Uniti, alcune emittenti televisive hanno scelto di tagliare una frase di Winthorpe, che, rivolgendosi a Valentine, all'ombra delle Torri Gemelle e parlando del \"trading\" di borsa, dice: \u00abQui o uccidi o sei ucciso\u00bb."}
{"id": "244194", "revid": "767487", "url": "https://it.wikipedia.org/wiki?curid=244194", "title": "Quando sei nato non puoi pi\u00f9 nasconderti", "text": "Quando sei nato non puoi pi\u00f9 nasconderti \u00e8 un film del 2005 diretto da Marco Tullio Giordana, liberamente ispirato al romanzo omonimo del 2003 di Maria Pace Ottieri.\nContenuti.\nIl titolo del film \u00e8 la traduzione italiana di un'espressione africana sentita dal protagonista Sandro da un migrante incontrato nella sua citt\u00e0. Il detto vuole significare che la stessa nascita segna il passaggio ad una vita difficile che devi affrontare con le tue forze e a cui non puoi sfuggire nascondendoti, evitando di fare le tue scelte.\nIl film, che tratta il problema dell'immigrazione clandestina, \u00e8 stato presentato in concorso al 58\u00ba Festival di Cannes.\nA proposito di questa opera, il regista Marco Tullio Giordana ha dichiarato: \u00abVolevo raccontare con gli occhi ancora innocenti e perfino riconoscenti di un bambino che \u00e8 stato salvato da loro chi sono questi migranti. Sandro scopre che sono molto simili a lui, che sono governati dagli stessi sentimenti, che pu\u00f2 nascere l'amicizia, l'amore, il bisogno l'uno dell'altro, in modo assolutamente sincero\u00bb.\nTrama.\nUna famiglia bresciana benestante, non particolarmente chiusa alla realt\u00e0 dei migranti ma in realt\u00e0 lontana dai problemi sociali dell'emigrazione, viene sconvolta da quello che succede al figlio dodicenne Sandro: durante una crociera in barca con il padre, Sandro cade in mare e viene raccolto da un barcone di immigrati clandestini. Corre il rischio di essere identificato dagli scafisti come un ricco italiano e quindi di essere sequestrato per un riscatto. Sar\u00e0 il clandestino rumeno Radu a salvarlo facendolo passare per un orfano kurdo. Sandro deve cavarsela con le sue forze in una realt\u00e0 a lui sconosciuta, in una situazione molto diversa da quella in cui abitualmente vive.\nQuesta disavventura si risolve felicemente per Sandro, che ritorna sano e salvo dalla sua famiglia e ormai pi\u00f9 maturo per l'esperienza che ha vissuto. Ha avuto modo di vedere le disperate condizioni dei clandestini, le morti in mare di coloro che non hanno resistito alle privazioni della lunga navigazione, la crudelt\u00e0 e il cinismo degli scafisti senza scrupoli che spesso abbandonano in mare i migranti e le dure condizioni dei centri di accoglienza.\nSandro \u00e8 affezionato particolarmente ad Alina. Quando lei e suo fratello si presentano in tarda serata a casa di Sandro, sia quest'ultimo che i suoi genitori li accolgono benevolmente. Il padre di Sandro, per\u00f2, dice ai due che li ospiter\u00e0 solo per quella notte, poich\u00e9 essi sono clandestini. Mentre Sandro e i suoi genitori dormono, Radu e Alina rubano soldi e gioielli e scappano via.\nSandro inizialmente \u00e8 molto deluso dal comportamento veramente inaspettato dei due rumeni, ma dopo qualche giorno, riflettendo, capisce, al contrario dei genitori molto superficiali, che vi erano problemi non facili da risolvere. Cos\u00ec, dopo una telefonata d'aiuto ricevuta da Milano da parte di Alina, decide di cercarla senza avvertire i genitori. Trover\u00e0 Alina in un grande edificio abbandonato dove vive la varia umanit\u00e0 dei clandestini. Scoprir\u00e0 che Radu non \u00e8 il fratello di Alina ma il suo protettore che la costringe a prostituirsi.\nCritica.\nLa critica cinematografica si \u00e8 divisa nell'esprimere il suo giudizio sul film principalmente sul modo con cui il regista analizza sociologicamente e politicamente il fenomeno dell'emigrazione clandestina.\nMentre lo stesso regista dichiarava di non aver a bella posta voluto affrontare il problema pronunciandone un giudizio netto n\u00e9 tantomeno di offrirne una soluzione, ma piuttosto delinearne i contorni, mettendone in rilievo gli aspetti di ambiguit\u00e0, attraverso gli occhi ingenui del protagonista.\nSe alcuni critici, come Morando Morandini, hanno parlato di un film riuscito dalla struttura solida e coerente, altri offrono in giudizio meno positivo, come Valerio Caprara, che considera il film \u00abun prodotto tipicamente (colpevolmente?) medio\u00bb, e pur riconoscendo la giustezza di non aver voluto definire sociologicamente e politicamente il problema dell'emigrazione lasciando \u00abil discorso (pi\u00f9 grande del film) ragionevolmente, pudicamente aperto\u00bb gli rimprovera poi di aver rappresentato superficialmente \u00abun \"mini romanzo\" di formazione\u00bb senza \u00abuno sguardo antropologico pi\u00f9 maturo e incisivo, un'interpretazione linguistica ardita, uno slancio di prospettiva che vada al di l\u00e0 del \"sicuro\" procedimento da sceneggiato TV\u00bb.\nAltri critici come Paolo D'Agostini, non a caso richiamando il romanzo \u00ab\"Capitani coraggiosi\" di Rudyard Kipling da cui vengono la caduta in mare e il salvataggio del bambino ricco da parte di un'umanit\u00e0 ruvida, che gli disvela nuovi orizzonti\u00bb, lo giudicano un film apprezzabile proprio nelle scene pi\u00f9 avventurose e drammatiche del protagonista.\nInfine Piera Detassis sembra ribaltare le accuse rivolte al regista di non aver voluto impegnarsi politicamente giudicando invece la sua opera \u00abuna riflessione forte, senza partito preso, sul Nord industriale e risentito del Paese, i sensi di colpa e il razzismo inconsapevole. Quel fastidio rabbioso e politico che non \u00e8 necessariamente intolleranza, ma il frutto di paure reali, difficili da liquidare, sembra dire Giordana, con l'ottimismo della volont\u00e0\u00bb."}
{"id": "244196", "revid": "767487", "url": "https://it.wikipedia.org/wiki?curid=244196", "title": "Raul - Diritto di uccidere", "text": "Raul - Diritto di uccidere \u00e8 un film del 2005, diretto dal regista Andrea Bolognini."}
{"id": "244197", "revid": "172", "url": "https://it.wikipedia.org/wiki?curid=244197", "title": "Pentaeritritolo tetranitrato", "text": ""}
{"id": "244199", "revid": "767487", "url": "https://it.wikipedia.org/wiki?curid=244199", "title": "Sandra Kristoff", "text": "Sandra Kristoff \u00e8 un film del 2005 scritto e diretto da Vito Vinci.\nTrama.\nSandra K. \u00e8 una pittrice, vive le sue giornate in isolamento, rifiutando la morte prematura del figlio. Incontra Antonio, un uomo pi\u00f9 giovane di lei e se ne innamora, anche lui ha un tragico passato. Vivono intensamente questo amore nell'illusione di sfuggire il dolore finch\u00e9 inaspettatamente irrompe la realt\u00e0. Il precipitare degli eventi segner\u00e0 profondamente Sandra per ritrovarsi, finalmente, cambiata."}
{"id": "244200", "revid": "767487", "url": "https://it.wikipedia.org/wiki?curid=244200", "title": "Persona non grata (film 2005)", "text": "Persona non grata \u00e8 un film italiano drammatico del 2005, diretto dal regista Krzysztof Zanussi. Coproduzione italiana, russa e polacca, vede tra gli interpreti Nikita Sergeevi\u010d Michalkov e Remo Girone."}
{"id": "244201", "revid": "125953608", "url": "https://it.wikipedia.org/wiki?curid=244201", "title": "Sulla mia pelle (film 2005)", "text": "Sulla mia pelle \u00e8 un film del 2005, diretto dal regista Valerio Jalongo."}
{"id": "244202", "revid": "287204", "url": "https://it.wikipedia.org/wiki?curid=244202", "title": "Catechismo", "text": "Il catechismo, \"\u03ba\u03b1\u03c4\u03b7\u03c7\u03b9\u03c3\u03bc\u03cc\u03c2\" dal greco \"katech\u00e9o\" \"istruisco oralmente\" (\"kata\", \u201ccon\u201d ed \"echos\", nell'accezione di \u201dvoce\u201d), \u00e8 un sommario o esposizione didattica di una dottrina, esteso linguisticamente a ideologia, e religione.\nIl termine viene utilizzato tradizionalmente nell'insegnamento religioso cristiano a partire dal Nuovo Testamento.\nStoria.\nNel Medioevo va menzionato il \"Disputatio puerorum per interrogationes et responsiones\", attribuito ad Alcuino e considerato modello di catechismo dall'XI secolo al XIII secolo. In questo periodo si diffusero dapprima i \"lucidari\", come l\"Elucidarium, sive dialogus de summa totius christianae theologiae\" di Onorio di Autun, e poi i \"settenari\", nei quali il dogma \u00e8 presentato insistendo sul numero sette; tra questi ultimi i pi\u00f9 diffusi furono quello di Sant'Edmondo intitolato \"Speculum Ecclesiae\".\nDi grande importanza si rivel\u00f2 il \"Catechismus Vauriensis\" fuoriuscito dal sinodo di Lavaur (1369), mentre opere rivolte ai bambini furono quelle come l\"Opus tripartitum\" di Jean de Gerson. Dopo l'invenzione della stampa riscosse grande seguito il \"Libretto della doctrina christiana\" di Sant'Antonino, arcivescovo di Firenze.\nUn grande impulso verso una maggiore semplicit\u00e0 fu indotto da Martin Lutero con il suo libro per bambini intitolato \"Kleiner Katechismus\", mentre invece nel campo cattolico si imposero i catechismi di San Pietro Canisio e quello redatto per volere di Pio V e diretto da San Carlo Borromeo, intitolato \"Catechismus ex decreto Concilii tridentini ad parochos\" (1566), noto anche come \"catechismo romano\" e sbocciato nel contesto del Concilio di Trento.\nNel mondo si utilizzavano Dottrina cristiana breve (1597) e Dichiarazione pi\u00f9 copiosa della dottrina cristiana (1598) di San Roberto Bellarmino e furono tradotti in varie lingue e successivamente utilizzato come catechismo dalla Chiesa cattolica per tre secoli.\nAgli inizi del Novecento si sent\u00ec la necessit\u00e0 di formulare un catechismo unificato almeno a livello nazionale, e quindi Pio X propose il testo del monsignor Casati del 1765. Altri tentativi di uniformare il testo di catechismo, sia per bambini sia per adulti furono numerosi, a cominciare dal cardinale Gasparri nel 1930 con il suo \"Catechismus Catholicus\".\nDescrizione.\nI catechismi sono manuali dottrinali spesso in forma di domande e risposte da mandare a memoria, un formato anche usato in contesti non religiosi (ad esempio le FAQ, elencazione di domande e risposte frequenti su un determinato argomento). La catechesi \u00e8 una forma elementare di istruzione religiosa, tipicamente orale, e tradizionalmente sotto la guida di un genitore, pastore o prete, insegnante di religione, o altra persona che occupa una funzione nell'ambito della comunit\u00e0 cristiana (incluso il diacono, o religioso) che pone una serie di domande e guida gli studenti (o discepoli) verso la comprensione della risposta data.\nLa catechetica \u00e8 la pratica, o lo studio di questo tipo di istruzione. Un catechista \u00e8 l'addetto a tale istruzione religiosa. L'importanza fondamentale dell'istruzione catechistica \u00e8 posta in particolare rilievo nei primi secoli dell'era cristiana. Sorgono allora scuole celebri specialmente nell'Africa cristiana (Egitto e Cartagine). I catechisti pi\u00f9 noti sono Giustino, Ireneo, Tertulliano, Origene e Agostino, i quali si distinguono pure come apologeti della fede cristiana.\nNella religione.\nCattolicesimo.\nNella storia della chiesa cristiana il termine \"catechesi\" indica generalmente il corso di istruzione religiosa che viene impartito a coloro che intendono professare la fede cristiana, chiamati anche catecumeni.\nIl Nuovo Testamento ci d\u00e0 alcuni esempi di insegnamento catechistico. All'inizio doveva essere molto sommario e veniva impartito ai proseliti prima che ricevessero il battesimo. Vedasi quel che accade a Pentecoste (Atti 2,14-2,17), alla conversione di alcuni personaggi come Lidia (Atti 16,13-16,16), l'Etiope (Atti 8,26-8,40), il carceriere di Filippi (Atti 16,25-16,34).\nBen presto il catecumenato, cio\u00e8 seguire una catechesi, acquista una notevole importanza. Gi\u00e0 l'apostolo Paolo designa coloro che impartiscono tale istruzione religiosa col nome di \u00abdottori\u00bb (Efesini 4:11-12). Essi sono necessari perch\u00e9 gli apostoli, i quali esercitavano un ministero itinerante, non avevano la possibilit\u00e0 di impartire un'istruzione religiosa a carattere permanente. \nLa necessit\u00e0 del catecumenato deriva dall'esplicito ordine di Ges\u00f9 agli apostoli:"}
{"id": "244203", "revid": "767487", "url": "https://it.wikipedia.org/wiki?curid=244203", "title": "Tartarughe sul dorso", "text": "Tartarughe sul dorso \u00e8 un film diretto dal regista Stefano Pasetto, presentato nella sezione \"Giornate degli Autori - Venice Days\" del Festival di Venezia 2004.\nTrama.\nTrieste. Nel parlatorio di una prigione, un ragazzo e una ragazza parlano della loro storia di incontri mancati, tra una partita e l'altra di Scarabeo. Dalle parole incastrate sulla griglia del gioco si aprono capitoli di passato che li riguardano. Per tutta la vita si sono sfiorati inconsapevolmente. Tra loro solo una tartaruga, pegno d'amore adolescenziale.\nSi ritroveranno in una sala operatoria: lei come chirurgo, lui come paziente.\nDalla successiva frequentazione vengono a galla oggetti, fotografie e frasi interrotte che li riportano ad un'infanzia comune. Ma quando lei, dopo tante scelte pianificate, si volta e vede finalmente in lui una scelta del cuore, lui preferisce rifugiarsi nel sogno coltivato tutta una vita e la rifiuta.\nAlla violenza subita da lei da parte di un portuale, lui reagisce con l'aggressivit\u00e0 che lo contraddistingue. La partita di Scarabeo nel parlatorio \u00e8 ora terminata: lei richiude il gioco nella scatola e se ne va."}
{"id": "244204", "revid": "767487", "url": "https://it.wikipedia.org/wiki?curid=244204", "title": "The Pool 2", "text": "The Pool 2 \u00e8 un film del 2005, diretto dal regista Tiziano Pellegris. Sequel del precedente \"The Pool\" uscito nel 2001.Il film \u00e8 uscito in Italia nell'aprile 2005 ed \u00e8 stato distribuito dalla Mediafilm.\nTrama.\nOrmai sono passati cinque anni dalla tragedia avvenuta a Praga, che nel tempo \u00e8 stata soprannominata \"Il giorno del massacro della piscina\", in cui un serial killer uccise oltre 10 persone. Ora gli unici sopravvissuti si sono rifatti una vita. Ma presto la loro felice esistenza, verr\u00e0 di nuovo sconvolta, da misteriosi omicidi che man mano si percuotono con una scia di sangue. Che sia il serial killer per vendicarsi, a commettere questi omicidi?"}
{"id": "244207", "revid": "767487", "url": "https://it.wikipedia.org/wiki?curid=244207", "title": "Tutti all'attacco", "text": "Tutti all'attacco \u00e8 un film del 2005 diretto da Lorenzo Vignolo.\nTrama.\nIl Collenovo \u00e8 una piccola squadra professionistica che nell'ultima giornata del suo campionato riesce a salire di categoria grazie ad un provvidenziale rigore al 90\u00b0: l'emozione per\u00f2 stronca le coronarie dell'anziano presidente Galasso che muore sul colpo, lasciando la societ\u00e0 e i suoi debiti in mano all'inesperta figlia Pamela, appena tornata da un master in economia conseguito negli Stati Uniti d'America.\nLa nuova dirigente decide di comune accordo col direttore sportivo Neri di ridimensionare le spese, vendendo i giocatori pi\u00f9 forti e comprando brocchi a costo zero: ci\u00f2 suscita le ire dell'allenatore neopromosso, che per protesta si dimette. A questo punto urge ingaggiare un nuovo mister e la scelta ricade su Max Bernabei, un coach stravagante che in quel periodo per sbarcare il lunario faceva del volontariato nella polisportiva Aurora.\nBernabei, grande ammiratore di Carlo Mazzone, \u00e8 un iper-difensivista: il suo modulo tattico \u00e8 infatti il 7-2-1, cosa che gli procura delle lunghe discussioni col cognato Miro, suo vice. Nella sua carriera Bernabei \u00e8 sempre stato esonerato, infatti presto si scopre che egli \u00e8 stato preso per far retrocedere il Collenovo: il losco imprenditore Balzani, d'accordo con Neri, punta alla fallimento della squadra per comprarsi a poco prezzo lo stadio comunale e sostituirlo con un parco acquatico.\nNel frattempo Bernabei si gode una raggiunta agiatezza economica, l'elogio dei giornalisti locali (corrotti anch'essi dall'imprenditore) e il ritorno dell'ex moglie Filly, una pessima showgirl napoletana che dopo aver fallito nel mondo dello spettacolo si riconcilia allo sposo adesso che \u00e8 diventato ricco. Il campionato per\u00f2 non d\u00e0 scampo: le sconfitte si susseguono senza sosta e i tifosi, gi\u00e0 molto perplessi dalle scelte tecniche, cominciano a contestare.\nGli ultras ne chiedono a gran voce l'esonero ma la presidentessa, influenzata dall'infido Neri, decide di confermarlo togliendogli per\u00f2 la villa che gli aveva concesso: a questo punto, Filly lo abbandona per la seconda volta. Sconsolato e depresso, Bernabei vaga ubriaco per la citt\u00e0 ma una notte, dopo aver avuto la \"visione mistica\" di Mazzone, incontra Snaiman, un procuratore strampalato finito nei guai a causa di alcune scommesse clandestine perse.\nSnaiman consiglia al tecnico di passare a uno schema di gioco pi\u00f9 offensivo e di incorporare in squadra i fratelli Wong, cinque ragazzi cinesi appassionati di \"Shaolin Soccer\". I suggerimenti vengono ascoltati e i risultati sono ottimi: alla ripresa del campionato, dopo un ottimo pareggio in rimonta 3-3 col Puntapenna, il Collenovo grazie alle splendide prestazioni degli orientali inanella una serie di eclatanti vittorie consecutive, tanto che Bernabei ritorna a parlare di serie A.\nSi arriva cos\u00ec ai play-off, ma Balzani e Neri cercano in tutti i modi di sabotare i nuovi acquisti: prima tentano di farli squalificare per doping e poi, la notte prima dello spareggio promozione contro la Monzese, li fanno rapire e imprigionare in un posto segreto. Un santone riesce per\u00f2 a liberarli tramite la tecnica del Cui Dong ed in tal modo i fratelli Wong riescono a prender parte al secondo tempo del match, dopo che nel primo erano stati sostituiti dai loro scarsissimi cugini. La vittoria \u00e8 cos\u00ec assicurata con uno sfavillante 5-2 e il Collenovo sale di categoria. Nel finale Bernabei trova un ingaggio in Russia e cambia idolo passando all'offensivismo di Zden\u011bk Zeman, Neri viene esonerato e Pamela vende i Wong al Chelsea e la squadra proprio a Balzani.\nDistribuzione.\nIl film \u00e8 uscito nelle sale a partire dal 22 aprile 2005 ed \u00e8 stato tra i film in concorso ai David di Donatello."}
{"id": "244208", "revid": "767487", "url": "https://it.wikipedia.org/wiki?curid=244208", "title": "Vieni via con me (film)", "text": "Vieni via con me \u00e8 un film del 2005, diretto da Carlo Ventura.\nTrama.\nIn una piccola citt\u00e0 nello stato di New York, vive Maria Grande con i suoi tre figli Michael, Lucia e Santino. L'arrivo dall'Italia di Giovanni, un vecchio amico, far\u00e0 cambiare in modo inaspettato la vita della famiglia."}
{"id": "244212", "revid": "767487", "url": "https://it.wikipedia.org/wiki?curid=244212", "title": "Voodoo Doll", "text": "Voodoo Doll \u00e8 un cortometraggio del 2005 diretto da Roberto Minervini."}
{"id": "244213", "revid": "767487", "url": "https://it.wikipedia.org/wiki?curid=244213", "title": "Quando i bambini giocano in cielo", "text": "Quando i bambini giocano in cielo (\"When Children Play in the Sky\") \u00e8 un film del 2005 diretto da Lorenzo Hendel, vincitore nel 2006 del premio Premio Ippocampo alla miglior Opera Prima assegnato durante la manifestazione Maremetraggio."}
{"id": "244216", "revid": "438678", "url": "https://it.wikipedia.org/wiki?curid=244216", "title": "Le ultime ore del Che", "text": "Le ultime ore del Che \u00e8 un film del 2004 diretto da Romano Scavolini.\nAttraverso testimonianze, filmati d'epoca e documenti tratti dagli archivi del Dipartimento di Stato americano, il film ripercorre le vicende politiche e umane di Ernesto Che Guevara sino alla sua cattura e omicidio, l'8 ottobre 1967.\nLa voce narrante italiana del documentario \u00e8 di Franco Nero.\nFestival.\nIl documentario \u00e8 stato presentato alla Berlinale 2004 (Panorama Dokumente), al Copenaghen Film Festival 2004 (Latin Reality), al S\u00e3o Paulo Film Festival 2004 (Perspectiva Internacional)."}
{"id": "244217", "revid": "767487", "url": "https://it.wikipedia.org/wiki?curid=244217", "title": "I tre volti del terrore", "text": "I tre volti del terrore \u00e8 un film del 2004, diretto dal regista Sergio Stivaletti."}
{"id": "244218", "revid": "767487", "url": "https://it.wikipedia.org/wiki?curid=244218", "title": "Una talpa al bioparco", "text": "Una talpa al bioparco \u00e8 un film del 2004 diretto da Fulvio Ottaviano, con Adriano Giannini e Giorgia Surina.\nTrama.\nDavid vive con il fratello Libero, una sorta di figlio a carico, tanto geniale quanto inconcludente, preda continua di dubbi e fobie di ogni tipo. Per sbarcare il lunario, David si ritrova a inforcare fieno e a spalare escrementi allo zoo come guardiano, finch\u00e9 non gli capita tra i piedi un \"animale\" appartenente ad una specie sconosciuta. Il tipo in questione si chiama Giorgia, ma oltre al fatto che \u00e8 bella da morire e che gira in Cherooke, che tira calci se la si stuzzica, che migra in continuazione, che cambia pelle con estrema facilit\u00e0, David non riesce a scoprire altro. Chi \u00e8 Giorgia?"}
{"id": "244219", "revid": "438678", "url": "https://it.wikipedia.org/wiki?curid=244219", "title": "La spettatrice", "text": "La spettatrice \u00e8 un film del 2004, scritto e diretto da Paolo Franchi, al suo esordio nella regia.\nIl film \u00e8 stato candidato ai David di Donatello e ai Nastri d'argento come miglior opera prima.\nIl regista \u00e8 stato accostato a Krzysztof Kie\u015blowski per merito della scrittura fredda e concisa del film.\nTrama.\nValeria, una giovane interprete di indole solitaria e profondamente introversa, prova una passione segreta, quasi morbosa, per Massimo, ricercatore medico e suo dirimpettaio. La ragazza si limita ad osservare dalla sua finestra ci\u00f2 che accade nell'appartamento di fronte, passando gran parte dei suoi momenti liberi a spiare il suo vicino oppure ad incrociarlo per strada; ci\u00f2 avviene sempre senza interferire sulla sua vita, evitando qualsiasi gesto o parola che possa implicare un legame con lui. Quando Massimo lascia l'appartamento, trasferendosi da Torino a Roma, Valeria decide di seguirlo, abbandonando casa e lavoro senza alcuna esitazione; arrivata nella capitale, la ragazza riesce a farsi assumere come dattilografa da Flavia, compagna di Massimo e impegnata a scrivere un libro sul suo defunto marito. L'impegno lavorativo a cui sono legate le due donne porta Valeria a vivere a stretto contatto con Massimo, divenendo partecipe di alcuni momenti della vita dell'uomo che ha seguito. Sar\u00e0 lui a compiere il primo passo di avvicinamento tra i due, ma ora che la distanza che li divideva si \u00e8 assottigliata fino a scomparire, Valeria decide di tornare a Torino, evitando un coinvolgimento emotivo a cui non \u00e8 mai stata abituata."}
{"id": "244220", "revid": "438678", "url": "https://it.wikipedia.org/wiki?curid=244220", "title": "Il siero della vanit\u00e0", "text": "Il siero della vanit\u00e0 \u00e8 un film del 2004 diretto da Alex Infascelli, tratto dal romanzo \"Il libro italiano dei morti\" di Niccol\u00f2 Ammaniti.\nTrama.\nLa progressiva e misteriosa scomparsa di alcuni noti personaggi della televisione trash scuote l'opinione pubblica: \u00e8 \"un attacco senza precedenti al cuore della nazione\" ammonisce il guru televisivo Sonia Norton, eccentrica e cinica conduttrice che periodicamente ospitava le persone rapite in questione nel suo talk personale, il celebre \"Sonia Norton Show\". L'indagine della polizia viene affidata a Lucia Allasco e Franco Berardi: la prima \u00e8 un'ex ispettrice richiamata in servizio a due anni da un grave incidente, avvenuto durante un pericoloso blitz dove un suo stimato amico e collega \u00e8 morto e lei \u00e8 rimasta azzoppata a vita; il secondo \u00e8 un collega di vecchia conoscenza di Lucia.\nDistricandosi in un ambiente malato di protagonismo e depressione in cui contano solo i numeri dell'auditel, Lucia e Franco scoprono un nesso tra le varie scomparse e la stessa trasmissione televisiva della Norton; tutte le persone rapite sono infatti alcuni degli ospiti che avevano partecipato ad una stessa puntata del programma, trasmessa dieci anni prima: il tronfio e saccente psicologo scrittore Michele Benda, l'ex Miss Italia Azzurra Rispoli, da tempo caduta in rovina e divorata dalla droga, il grottesco personaggio dello spettacolo transessuale Rocco Piccolo, la giovane cantante Ester Bonanni, vincitrice del Disco d'oro con il brano \"Il cuore in soffitta\", ma poi tornata nell'anonimato, l'allevatore di struzzi umbro Domenico Calaciura ed il timido e strampalato Daniele Esposito in arte \"Mago Daniel\" che afferma di essere il legittimo discendente del grande Houdini; la polizia non riesce comunque a fermare il rapitore che elude ogni tentativo di cattura e, uno ad uno, fa sparire nel nulla tutti i bersagli, ad eccezione del Mago Daniel che risulta invece irreperibile.\nViene rivelato il surreale covo dove i sequestrati sono stati rinchiusi e si scopre che \u00e8 stato lo stesso Mago Daniel ad aver rapito tutti quegli ospiti televisivi per poter riprovare alla loro presenza la \"tortura della pagoda cinese,\" il celeberrimo numero di Houdini che Daniel aveva tentato di emulare fallendo miseramente dieci anni prima al \"Sonia Norton Show\" e, nella sua follia, tenta di rimettere in scena tutta la suddetta puntata, arrivando ad interpretare persino il ruolo della conduttrice, per costruirsi una sorta di \"seconda chance\". I prigionieri vivono sempre di pi\u00f9 in una situazione di degrado e alienazione, arrivando cos\u00ec a tentare la fuga che per\u00f2 fallisce tranne che per Rocco Piccolo, il quale riesce ad evadere solo per precipitare nella metropolitana sottostante il nascondiglio e finire cos\u00ec tragicamente travolto da un treno. Il ritrovamento del suo cadavere avvicina le indagini alla verit\u00e0 e Lucia, mentre ispeziona la metropolitana, riesce a capire chi sia il sequestratore e dove sia il suo covo; si trova quindi in un faccia a faccia proprio con Daniel, il quale si finge arrendevole solo per colpirla a tradimento con una siringa piena di narcotico (stesso \"siero\" con cui era riuscito a sedare e dunque a rapire tutti i personaggi) e farla cadere nella stessa botola dove Piccolo ha trovato la morte. Tuttavia la detective riesce a sopravvivere impigliandosi in alcuni cavi e tubature e una volta fuori, tenta di raggiungere il luogo dove si terr\u00e0 la replica della fatidica puntata.\nOrmai il momento \u00e8 finalmente giunto e tutti sono ai loro posti, ad eccezione di Rocco Piccolo che viene sostituito dalla maschera di un suo personaggio. Nonostante Azzurra tenti di far desistere Daniel da tutta quella follia, egli \u00e8 deciso ad andare fino in fondo. Questa volta, tra lo sgomento e le grida delle persone da lui sequestrate, l'uomo riesce ad eseguire il suo numero con successo ed esulta trionfante nel suo \"momento di gloria\" proprio quando arriva Lucia. Mentre l'ispettrice sta cercando di fare qualcosa, sopraggiunge casualmente anche Franco attirato dalle urla dei prigionieri; Franco, infatti, si trovava nel tunnel della vicina metropolitana per accompagnare Sonia Norton con una troupe televisiva sul luogo della morte di Rocco Piccolo. Non capendo cosa stia succedendo e sentendo urlare i sequestrati, Franco spara al Mago Daniel, uccidendolo sul colpo.\nNella scena finale, Sonia decide di registrare seduta stante una puntata della sua trasmissione e, sicura che tale scoop la porter\u00e0 ad ascolti record, coinvolge Franco e tutti i superstiti (compresa Azzurra, l'unica inizialmente riluttante alla proposta della presentatrice) allettandoli con il miraggio di una rinnovata popolarit\u00e0. Lucia, invece, si allontana disgustata e zoppicante.\nDistribuzione.\nIl film \u00e8 stato distribuito nel circuito cinematografico italiano dalla 01 Distribution il 15 aprile del 2004."}
{"id": "244221", "revid": "486946", "url": "https://it.wikipedia.org/wiki?curid=244221", "title": "Regime autoritario", "text": ""}
{"id": "244223", "revid": "125639730", "url": "https://it.wikipedia.org/wiki?curid=244223", "title": "La rivincita di Natale", "text": "La rivincita di Natale \u00e8 un film del 2004 scritto e diretto da Pupi Avati.\nUscito al cinema il 30 gennaio 2004, \u00e8 il sequel di \"Regalo di Natale\", girato nel 1986 dallo stesso Avati.\nTrama.\nFranco Mattioli, ripresosi dalla truffa di 17 anni prima, \u00e8 ora un ricco imprenditore proprietario di una catena di cinema in Lombardia. Ad una festa conosce il dottor Renato Delai, oncologo, che si rivela un appassionato del gioco d'azzardo e in particolare della loro storica partita, di cui conosce quasi tutti i dettagli. Delai rivela di esserne stato messo al corrente da Lele Bagnoli, ora suo paziente malato di cancro. Franco si reca subito a Bologna per incontrare Lele, Stefano ed Ugo, cercando di persuadere quest'ultimo a ricontattare l'avvocato Santelia, cos\u00ec da poter organizzare la rivincita della partita di 17 anni prima; inoltre, svela a Stefano gli accadimenti successivi alla famosa partita: la bruciante sconfitta lo port\u00f2 alla separazione dalla moglie, e l'ex suocero, pur di non vederlo pi\u00f9, gli sottoscrisse una fideiussione da 500 milioni di lire, che egli sfrutt\u00f2 per avviare una nuova sala cinematografica, riuscendo cos\u00ec a riprendersi.\nFranco rintraccia Ugo e riesce a convincere il vecchio amico a partire per la Calabria in cerca dell'avvocato: Ugo riesce a rintracciarlo e, seppur a fatica, a convincerlo a prendere parte alla rivincita. Franco intanto cerca di istruire Lele, sempre pi\u00f9 confuso ed insicuro, a fare la parte del \u201cbaro\u201d. Nel frattempo Elisa, la giovane bellissima moglie di Delai, invaghita di Franco, lo raggiunge a Bologna dicendosi preoccupata per l'eventualit\u00e0 che il marito scopra il tradimento. Franco decide di affittarle una camera d'albergo, con la promessa che torner\u00e0 a riprenderla la mattina seguente.\nFinalmente sono tutti e cinque al tavolo da gioco. Franco \u00e8 gi\u00e0 sotto di diverse migliaia di euro quando, dopo una telefonata del vero professor Delai, rintracciato dall'amico Pietro, ha la conferma di quanto gi\u00e0 sospettava: il falso Delai non \u00e8 altro che un finanziatore di bische clandestine e Lele ha finto la malattia per incastrarlo. Franco rivela ad Ugo quanto scoperto; questi lo invita ad andarsene e a rinunciare alla rivincita. Al contrario, Franco si ripresenta al tavolo, smaschera Lele, togliendogli il suo appoggio finanziario ed invitandolo ad andarsene. Lele chiede per\u00f2 ben 100 poste per giocare (un milione di euro), a quel punto lo stesso Ugo \u00e8 costretto a rivelarsi estraendo dalla giacca un mazzo di assegni circolari: anche lui era d'accordo con Lele e il finanziatore. Pu\u00f2 iniziare cos\u00ec la vera partita con Ugo e Lele che stavolta possono giocare pesante. Lele, anche con l'aiuto di Ugo, riesce a vincere pi\u00f9 volte e Franco appare ormai sfiduciato e poco lucido.\nAlla vigilia dell'ultima mano, quando mancano ormai solo 8 minuti alla fine delle 4 ore di gioco prefissate, Franco chiede ben 150 poste, lasciando sgomento Stefano che cerca inutilmente di dissuaderlo. L'avvocato fa le carte e serve un full di jack a Ugo ed un poker di donne a Lele; lui stesso e Stefano abbandonano la mano mentre Franco cambia ben 4 carte e rilancia per un milione di euro, Stefano, per evitare che perda tutto, cerca invano di far annullare la mano. Ugo, Lele e Franco si giocano tutto e, rivelati i punti, Lele \u00e8 ormai convinto di aver vinto senza neanche aver visto le carte di Franco, che lo lascia di stucco con 4 assi.\nSi scoprir\u00e0 poi che Franco era d'accordo con l'avvocato (che gli ha servito i 4 assi) e con Stefano (il cui tentativo di annullare la mano era solo un modo per sottolineare l'apparente stato d'alterazione di Franco). Ugo e Lele se ne vanno sconfitti dopo aver perso tutto, mentre Franco, dopo aver diviso la vincita con Stefano e l'avvocato, spiega che in realt\u00e0 fin dall'inizio aveva avuto dei sospetti, per due motivi, il falso professor Delai differiva molto da quello che si diceva in giro sul suo conto e come la ragazza, scelta per imbonirlo, fosse troppo bella e non si sarebbe mai innamorata di lui, nemmeno a vent'anni. Nonostante tutto, Franco si presenter\u00e0 nell'hotel in cui la finta moglie del Delai, l'avrebbe dovuto attendere al termine della partita, sperando, forse, di ritrovarla. Ma trova la camera vuota. \nColonna sonora.\nComposta, arrangiata e diretta da Riz Ortolani con Stefano Bollani al pianoforte."}
{"id": "244225", "revid": "344503", "url": "https://it.wikipedia.org/wiki?curid=244225", "title": "Le quattro porte del deserto", "text": "Le quattro porte del deserto \u00e8 un film inedito diretto da Antonello Padovano, prodotto nel 2004.\nTrama.\nCharles de Foucauld viene messo a confronto con Moussa Ag Amastan, il santo prete missionario ed il capo tuareg dell\u2019Hoggar, entrambi alla ricerca di valori assoluti nella loro esistenza: Charles attraverso Dio e il tentativo della sua conoscenza, Moussa attraverso l'amore sconfinato verso l'amata Dassine. Charles \u00e8 un ricco aristocratico ufficiale in servizio in Nord Africa trascorre i suoi giorni tra bevute e donne \"facili\". Moussa ,rispettato per il suo valore e coraggio , cerca di soddisfare il suo cuore con l'amore per Dassine. Quando il destino incrocia le loro vite finalmente Charles ha trovato la fede ma Moussa \u00e8 rifiutato con fermezza dall'amore della sua vita. Tra loro vive il confronto tra Oriente ed Occidente , tra Cristianesimo e Islam , tra razionalit\u00e0 ed istinto , tra la vita sedentaria e la vita nomade e tra il potere e la libert\u00e0. Sullo sfondo del deserto del Sahara nel 1912, s'inserisce l'azione dell'esercito coloniale. Con il progetto-delirante di una grande ferrovia sahariana che unisca per sempre l'Africa all'Europa e le vicende per il controllo degli odierni territori Nord- Africani tra Italia, Francia e Germania.\nProduzione.\nIl film \u00e8 liberamente ispirato in parte dall'opera di Ang\u00e8le Maraval-Berthoin, \"Chants du Hoggar\" (1924), tradotta in italiano nel 1985 col titolo \"Le quattro porte del deserto\". Il titolo si riferisce ad uno spazio storico/leggendario confinante con le quattro porte da cui si entra nel territorio sahariano occupato da pi\u00f9' di mille anni dalle popolazioni tuareg.\nIl film e'stato dichiarato con delibera dal Ministero dei Beni Culturali Art.8 come \u201cfilm di interesse culturale nazionale, con rilevanti finalit\u00e0 artistiche e culturali\u201d.\nLa colonna sonora del film composta da Angelo Talocci \u00e8 stata pubblicata nel 2006 con il titolo omonimo del film."}
{"id": "244228", "revid": "438678", "url": "https://it.wikipedia.org/wiki?curid=244228", "title": "La porta delle 7 stelle", "text": "La porta delle 7 stelle \u00e8 un film del 2005 diretto dal regista Pasquale Pozzessere.\nTrama.\nDavid, figlio dell'addetto militare all'ambasciata italiana e di un'antropologa, vive in India con i suoi genitori. Molto dotato nel suonare il pianoforte, la sua serenit\u00e0 tramonta di colpo quando la madre viene trovata misteriosamente assassinata. Abbandonata l'India insieme al padre David si iscrive al conservatorio e diventa un pianista prodigio, ma a 14 anni abbandona improvvisamente gli studi per diventare pilota di una squadriglia dell'aviazione militare italiana. L'improvvisa morte del padre spinge David a lasciare anche la carriera militare per divenire un finanziere. Ancora infelice, decide di tornare in India per trovare s\u00e9 stesso. L'incontro con Arianna, la cui infanzia \u00e8 stata segnata dal suicidio del padre, scatena nei due una reciproca attrazione ma il trauma sub\u00ecto da entrambi ha congelato i loro sentimenti. Infine, David subisce la seduzione anche di un'altra donna."}
{"id": "244230", "revid": "767487", "url": "https://it.wikipedia.org/wiki?curid=244230", "title": "L'odore del sangue", "text": "L'odore del sangue \u00e8 un film del 2004 diretto da Mario Martone, presentato nella sezione Quinzaine des R\u00e9alisateurs al 57\u00ba Festival di Cannes.\n\u00c8 la trasposizione nei tempi odierni del romanzo omonimo di Goffredo Parise.\nTrama.\nUna coppia di intellettuali borghesi, Carlo e Silvia, vive stancamente il loro rapporto di separati. Silvia per\u00f2 trova un giovane neonazista ed \u00e8 attratta dalla sua violenza e dal suo \"culto della forza\". Questa relazione per\u00f2 riaccende la gelosia di Carlo."}
{"id": "244232", "revid": "767487", "url": "https://it.wikipedia.org/wiki?curid=244232", "title": "L'iguana", "text": "L'iguana \u00e8 un film italiano del 2004 diretto da Catherine McGilvray."}
{"id": "244233", "revid": "438678", "url": "https://it.wikipedia.org/wiki?curid=244233", "title": "I Dischi del Sole (film)", "text": "I dischi del sole \u00e8 un film documentario del 2004, diretto dal regista Luca Pastore.\nTrama.\nIl film descrive l'attivit\u00e0 della casa discografica italiana I dischi del sole."}
{"id": "244235", "revid": "88740", "url": "https://it.wikipedia.org/wiki?curid=244235", "title": "Le conseguenze dell'amore", "text": "Le conseguenze dell'amore \u00e8 un film scritto e diretto da Paolo Sorrentino, uscito nelle sale cinematografiche il 24 settembre 2004.\nPresentato in concorso al 57\u00ba Festival di Cannes, il film ha raccolto molti premi ai David di Donatello 2005, ai Nastri d'argento 2005 e ai Globi d'oro; in conseguenza di questo larghissimo successo di critica \u00e8 stato riproposto nelle sale italiane.\nTrama.\nTitta Di Girolamo \u00e8 un salernitano di mezz'et\u00e0, che da otto anni vive oziando in un albergo di Lugano, in Svizzera. Soffre d'insonnia, \u00e8 separato da dieci anni e telefona sovente ai suoi tre figli che non gli vogliono parlare. I soli contatti umani li ha con il direttore dell'albergo, per pagare regolarmente il conto, e con una coppia di anziani, un tempo benestanti e ridotti a vivere in una stanza dell'albergo che possedevano, con i quali gioca spesso e volentieri ad Asso pigliatutto, l'unico gioco di carte che Titta dichiara di conoscere dalla sua infanzia. Assuntore regolare di eroina, si sottopone una volta all'anno a una costosa cura di disintossicazione.\nNella prima parte del film si ignora l'origine del suo tenore di vita, del suo atteggiamento come di attesa, fino a quando lo si vede incassare del danaro portatogli da dei loschi personaggi. Titta era un tempo un facoltoso commercialista e mediatore finanziario con clientela in ambito mafioso, fallendo un'importantissima trattativa, dovendo cos\u00ec saldare il debito asservendosi totalmente alla cosca e in una sorta d'esilio forzato.\nQuesta sua vita, scandita da azioni rigidamente preordinate, comincia a venir meno con l'incontro con Sofia, giovane barista dell'albergo. Tra i due sembra nascere un sentimento e un giorno Titta regala alla ragazza una costosa auto sportiva sottraendo centomila dollari da una delle valigie che deve puntualmente depositare in banca.\nIl giorno dopo, Sofia ha un incidente con la vettura mentre Titta viene derubato della valigia da due affiliati che tentano di usurpare il proprio capo e che l'uomo elimina. Convocato dal boss egli dimostra la propria innocenza rifiutandosi di restituire i soldi, avendoli consegnati ai due anziani coniugi dell'hotel. Non gli resta che costringerlo a parlare ma davanti alla sua ostinazione viene immerso in un pilastro di cemento. L'ultimo pensiero di Titta va al suo migliore amico, che non vede da pi\u00f9 di venti anni, ora operaio dell'Enel come addetto alla riparazione delle linee elettriche in montagna.\nColonna sonora.\nLe musiche originali sono curate da Pasquale Catalano. Tra i brani non originali sono presenti canzoni dei Lali Puna, dei Mogwai, dei Boards of Canada e di Ornella Vanoni.\nCuriosit\u00e0.\nSorrentino ha dichiarato di essersi ispirato alla struttura narrativa del film \"Jackie Brown\" di Quentin Tarantino per la sceneggiatura de \"Le conseguenze dell'amore\"."}
{"id": "244238", "revid": "767487", "url": "https://it.wikipedia.org/wiki?curid=244238", "title": "Il cinema ritrovato - Istruzioni per l'uso", "text": "Il cinema ritrovato - Istruzioni per l'uso \u00e8 un film documentario del 2004 diretto da Giuseppe Bertolucci."}
{"id": "244239", "revid": "1543377", "url": "https://it.wikipedia.org/wiki?curid=244239", "title": "E-book", "text": "Un ebook, chiamato anche e-book\",\" eBook, libro elettronico o libro digitale, \u00e8 un libro in formato digitale, apribile mediante computer e dispositivi mobili (come smartphone, tablet PC). La sua nascita \u00e8 da ricondurre alla comparsa di apparecchi dedicati alla sua lettura, gli eReader (o \"e-reader\": \"lettore di e-book\").\nTecnologia.\nPer la lettura di un libro elettronico sono necessari diversi componenti:\nNon tutti i documenti in formato digitale sono eBook: l'eBook infatti non si limita a presentare la sostanza del documento cartaceo ma cerca anche di replicarne la forma, in modo da rendere la lettura il pi\u00f9 possibile simile a quella che si avrebbe sfogliando le pagine di un libro. Da ci\u00f2 deriva che tutte le azioni che in un normale libro cartaceo sono immediate e scontate, come ad esempio lo scorrere le pagine o l'inserimento di un segnalibro, possono essere emulate dal software del dispositivo di lettura.\nIl libro elettronico, nell'imitare quello cartaceo, approfitta ovviamente dei vantaggi offerti dalla sua natura digitale, che risiedono principalmente nelle possibilit\u00e0 di essere un ipertesto e inglobare elementi multimediali, e nella possibilit\u00e0 di utilizzare dizionari o vocabolari contestuali. Quando questa evoluzione degli eBook in senso multimediale arriva a particolari livelli di complessit\u00e0 si parla di \"enhanced\" eBook, ovvero eBook \"arricchiti\".\nStoria dei libri elettronici e dell'editoria digitale.\nDistribuzione.\nLe piattaforme di distribuzione di ebook permettono di mettere il libro in vendita in uno o pi\u00f9 negozi online; possono anche offrire servizi addizionali, quali la conversione del testo in formati elettronici compatibili o l'aggiunta di sistemi di protezione DRM o social DRM. Si tratta comunque di attivit\u00e0 slegate dalla piattaforma di vendita, ossia il sito vero e proprio in cui l'ebook viene acquistato.\nDispositivi hardware di lettura.\nMalgrado un qualunque computer sia potenzialmente in grado di permettere la lettura di un ebook, si dovrebbe parlare di \"eBook reading device\" solo riferendosi a quei dispositivi dotati di caratteristiche tali da poter essere usati in maniera analoga a quella di un libro cartaceo.Le caratteristiche essenziali che un eBook reading device dovrebbe avere sono:\nTenendo conto di queste caratteristiche, possiamo suddividere i vari dispositivi hardware disponibili sul mercato in Tablet PC, palmari e lettori dedicati.\nUn \"oggetto\" a s\u00e9 \u00e8 WikiReader, anch'esso non retroilluminato, ma dallo schermo molto piccolo e che permette la visione solo di Wikipedia in inglese.\nPanoramica sui formati dei libri elettronici.\nGli eBook vengono realizzati e pubblicati nei pi\u00f9 svariati formati, molti dei quali per\u00f2 non sono stati originariamente concepiti per essere dei veri e propri formati di eBook. La ragione principale \u00e8 che il mondo degli eBook \u00e8 un mercato ancora relativamente giovane, mentre alcuni formati esistono ormai da parecchi anni.\nI nuovi formati, studiati appositamente per i libri elettronici, se da un lato hanno risolto i limiti dei formati pi\u00f9 vecchi hanno creato per\u00f2 nuovi problemi.\nIl mercato infatti ha indirizzato l'industria editoriale verso formati proprietari, legati cio\u00e8 a specifiche piattaforme hardware e software, che limitano fortemente le scelte dell'utente finale. Questo fa s\u00ec che all'utente possa capitare, ad esempio, di ritrovarsi con eBook che possono essere letti solo con certi tipi di software, oppure con un hardware che non supporta il formato di eBook che si possiede.\nUn modo per aggirare il problema della proliferazione dei formati oggi ampiamente diffuso \u00e8 quello di convertire il formato che l'utente non desidera o non pu\u00f2 utilizzare in un altro formato pi\u00f9 congeniale. Questa operazione, oltre a non essere una soluzione definitiva al problema, spesso presenta problemi tali da non essere facilmente eseguibile da tutti; in alcuni casi i problemi tecnici sono tali da renderlo praticamente irrealizzabile.\nI vari formati di ebook possono essere suddivisi in tre diverse categorie:\nFormati testuali.\nI formati testuali rappresentano il tipo di formato pi\u00f9 utilizzato per la realizzazione di ebook. Anche se vengono genericamente chiamati \"formati di testo\", alcuni di questi formati permettono la creazione di ipertesti e l'inserimento di oggetti multimediali come immagini, audio o video.\nI molti formati di testo disponibili, in relazione al mondo degli eBook, possono essere suddivisi in due categorie: \nAi formati non appositamente ideati appartengono la maggior parte dei formati pi\u00f9 vecchi ma ancora ampiamente utilizzati, che proprio grazie a questo hanno il vantaggio di essere compatibili con molte piattaforme diverse. Utilizzandoli pertanto difficilmente si corre il rischio di non possedere il software o il dispositivo hardware adatto per leggerli.\nIn generale gli svantaggi derivano dalla mancanza di compressione del testo (che aumenta lo spazio occupato dall'eBook sul supporto di memorizzazione) e dal fatto che si adattano male ad essere utilizzati su dispositivi portatili dotati di schermi di piccole dimensioni come i palmari.\nElenco dei formati pi\u00f9 usati per gli ebook non appositamente studiati per essi:\nI formati appositamente ideati per gli ebook hanno generalmente il vantaggio di essere adatti a piattaforme dotate di meno risorse hardware rispetto ai computer desktop.\nSpesso infatti prevedono la riduzione delle dimensioni del testo e si adattano meglio ad essere visualizzati sui piccoli schermi dei dispositivi portatili.\nAltra caratteristica che possiedono (voluta soprattutto dagli editori storici che si affacciano all'editoria elettronica) \u00e8 quella di prevedere vari livelli di protezione del documento (DRM), che possono impedire la copia illecita di libri protetti dal copyright. L'adozione di DRM o meno \u00e8 un tema su cui da anni si discute e sembra che la direzione che pi\u00f9 favorisce la diffusione commerciale \u00e8 quella dei libri privi di protezioni ma naturalmente ogni editore si organizza in maniera differente.\nLo svantaggio principale di questi formati \u00e8 quello di essere spesso dei formati proprietari e di portarsi dietro quindi tutti i problemi che l'uso di tali formati genera.\nElenco dei formati pi\u00f9 usati per gli eBook reader:\nFormati di immagini.\nIl formato pi\u00f9 semplice di eBook \u00e8 quello in cui ad ogni pagina della pubblicazione viene associata una immagine digitale, che pu\u00f2 essere salvata in uno dei molti formati di immagini esistenti.\nPer visionare l'eBook non si avr\u00e0 quindi bisogno di un apposito eBook reader ma baster\u00e0 utilizzare un software compatibile con il formato di immagine con cui l'eBook \u00e8 stato realizzato.\nQuesto tipo di formato presenta diversi svantaggi tra cui: l'accessibilit\u00e0, le grosse dimensioni che tende ad assumere il file, l'impossibilit\u00e0 di poter selezionare o modificare una qualunque parte del testo e l'impossibilit\u00e0 di inserire collegamenti ipertestuali.\nPer le loro caratteristiche, questi formati di eBook sono usati perlopi\u00f9 nei fumetti, nei libri d'arte e in tutti quelli composti quasi esclusivamente da immagini.\nI formati di immagini pi\u00f9 usati a questo scopo sono:\nTabella comparativa dei software dei lettori di libri elettronici.\nNella seguente tabella si confrontano i software di lettura di e-libri pi\u00f9 diffusi:\nPirateria.\nL'avvento degli eBook ha tuttavia sollevato anche una serie di problematiche. Questo tipo di prodotto \u00e8 infatti soggetto allo stesso tipo di attivit\u00e0 illegale - definita pirateria digitale - che coinvolge anche film e musica. Alcune piattaforme infatti offrono sui propri siti i link per i download gratuiti degli eBook, un'operazione che fa s\u00ec che n\u00e9 l'editore n\u00e9 l'autore riceva alcun compenso per la loro opera.\nNel tentativo di combattere questa piaga, il 27 maggio 2015 l'Alta Corte inglese ha decretato per i 5 grandi fornitori di servizi internet del Regno Unito - BT, EE, Sky, TalkTalk, Virgin Media - l'obbligo di interdire l'accesso a 7 siti internet accusati di offrire in maniera illegale un totale di 10 milioni di eBook.\nDa molti anni, l'ebook circola sia in campo professionale che in quello scientifico, tuttavia \u00e8 solo grazie all'ampia diffusione degli e-reader che l'ebook diventa accessibile al grande pubblico. Ci\u00f2 ha causato l'inevitabile invasione della pirateria digitale ai danni degli autori.\nL'Associazione italiana editori (Aie), ha recentemente reso noto le impressionanti cifre che testimoniano l'ampia diffusione della pirateria di ebook. Infatti, analizzando i dati, emerge che in Italia, su 19.000 ebook, ben 15.000 sono disponibili nella versione pirata. Un numero enorme dal quale si pu\u00f2 dedurre che pi\u00f9 del 70% dei titoli digitali si pu\u00f2 scaricare gratuitamente dai circuiti P2P o dalle piattaforme di file hosting (tipo MegaUpload). Inoltre, secondo una stima fatta nel Febbraio del 2012, su 25 best seller in classifica, il 75% circa \u00e8 gi\u00e0 disponibile sul web in versione pirata.\nProprio in Italia, il fenomeno della pirateria sembra essersi diffuso pi\u00f9 che in altri paesi. Al fine di studiare il problema, \u00e8 stato pubblicato un ebook intitolato \"Le isole dei pirati\", a cura dell'Aie e scritto dal legale esperto di pirateria Renato Esposito. L'opera si incarica di tracciare una \u201c\"mappa della pirateria e dei suoi modelli di business\"\u201d. Da questo studio, \u00e8 emerso in Italia vengono rimossi 500 ebook al giorno, con un ritmo che porter\u00e0 a 180.000 rimozioni alla fine del 2015, ovvero 40.000 in pi\u00f9 rispetto al precedente anno. Tuttavia, la forza della pirateria non \u00e8 la tecnologia, come si potrebbe pensare, bens\u00ec la numerosit\u00e0 delle persone che si cimentano in questa pratica. Non \u00e8 necessario essere particolarmente esperti.\nCos\u00ec come in Italia, anche in Germania il fenomeno della pirateria di ebook sembra aver preso il sopravvento negli ultimi anni. Infatti, secondo un recente articolo pubblicato dal quotidiano tedesco Frankfurter Allgemeine, il 90% dei lettori di ebook ad argomento narrativa, fantasy e manualistica usano ebook piratati. Tuttavia, \u00e8 difficile poter quantificare in termini economici la reale perdita, siccome molte persone, probabilmente, non leggerebbero neppure se dovessero pagare per avere accesso ad un libro elettronico. Nell'articolo vengono altres\u00ec messe in luce alcuni soluzioni per poter combattere il fenomeno. \u00c8 difficile fare una denuncia di ci\u00f2 che avviene ma si cerca di rimuovere i link; a tale scopo, vengono ingaggiate aziende specializzate, che richiedono la rimozione di file protetti dai servizi di file sharing; Nonostante ci\u00f2, gli hacker usano programmi automatici per ricaricare non appena il file originale viene eliminato. Coloro che caricano sul web internet illegalmente, non agiscono in maniera disinteressata, ma per guadagnarne. Infatti, i siti su cui viene eseguito l'upload guadagnano mediante la pubblicit\u00e0 e gli account premium degli utenti che scaricano dati. Chi mette on line file riceve denaro dal servizio hosting, in base alla dimensioni e alle migliaia di scaricamenti. Inoltre, ne ricavano profitto le compagnie pubblicitarie che forniscono le inserzioni ai servizi di hosting e i provider di servizi finanziari attraverso cui i pagamenti possono avvenire anonimamente. Infine, i server si trovano spesso in territorio europeo, ma i siti sono registrati ai Caraibi, cos\u00ec che \u00e8 difficile intervenire.\nTuttavia non in tutti i paesi la situazione \u00e8 cos\u00ec degradante. Secondo alcuni dati resi noti recentemente nel Regno Unito, l'editoria \u00e8 il settore meno afflitto dai download illegali e dalla pirateria online in tutta l'industria dell'intrattenimento. Secondo il quotidiano inglese \"Guardian\", solo l'1% della popolazione britannica dai 12 anni in su ha letto libri scaricati illegalmente. La ricerca, condotta in Uk da Kantar Media, rivela che i consumatori di ebook sono quelli che hanno pagato in numero maggiore per i contenuti di cui hanno usufruito rispetto ai consumatori di altro tipo (film, musica, videogames ecc.). Per Richard Mollet, responsabile dell'Associazione degli Editori inglese, le \"ragioni per cui i lettori preferiscono i servizi legali a quelli illegali sono la convenienza e la reperibilit\u00e0\". Le vie per procurarsi ebook piratati, in effetti, sono spesso impervie e, a volte, il prezzo gi\u00e0 basso dei libri digitali non giustifica rischi e perdite di tempo.\nLa pirateria \u00e8 un fenomeno dilagante che affligge ulteriormente l'industria culturale, gi\u00e0 provata da anni di crisi. Chi ne fa maggiormente le spese sono gli autori, in particolar modo gli \u201cautori medi\u201d, ovvero coloro che non vendono best seller. Spesso, molti di loro non ottengono alte entrate, tanto che un minor apporto potrebbe comportare la cessazione della loro attivit\u00e0 produttiva. Chi pratica la pirateria di solito, non considera che questa pratica mette a repentaglio posti di lavoro preziosi, di persone spesso tutt'altro che facoltose, precludendo cos\u00ec a molti autori di poter proseguire la loro attivit\u00e0. Ad esempio, in Spagna, Paese colpito dalla pirateria anche pi\u00f9 dell'Italia, un recente rapporto della Coalici\u00f3n de Creadores e Industrias de Contenidos (quindi non solo l'industria dei libri) ha stimato che la pirateria ha distrutto 30.000 posti di lavoro diretti, ai quali si aggiungerebbero altri 150.000 impieghi indiretti se fosse debellata."}
{"id": "244242", "revid": "767487", "url": "https://it.wikipedia.org/wiki?curid=244242", "title": "L'amore ritorna", "text": "L'amore ritorna \u00e8 un film del 2004 diretto da Sergio Rubini.\nTrama.\nLuca \u00e8 un famoso attore, sta recitando in un film nel quale \u00e8 protagonista e ha anche in cantiere la realizzazione di uno come regista. Un giorno ha un malore, gli si rompe un'arteria polmonare e inizia sputare sangue, viene ricoverato in ospedale e quindi vengono sospese le riprese del film. Luca \u00e8 terrorizzato non solo dalla malattia ma anche dalle ripercussioni che questa potrebbe avere sulla sua carriera.\nL'attore, abituato a stare sotto i riflettori, si trasforma in spettatore. Durante la degenza vengono a fargli visita le sue persone pi\u00f9 care. La moglie Silvia, che Luca ha lasciato anni prima e che ora si \u00e8 rifatta una nuova vita con un altro compagno. Il vecchio amico Giacomo, che gli rimane a fianco. Suo padre, che pensava di andarlo a trovare sul set e invece lo trova in un letto d'ospedale. Lena, la sua giovane compagna anche lei attrice. Inoltre \u00e8 sempre aiutato dal suo assistente Picchio, segretamente innamorato di lui. Intanto Stefano, il regista, prende il posto di Luca e porta a termine la realizzazione del film.\nIl professor Mangiacarne decide che Luca necessita di essere operato, gli brucia un pezzo di polmone praticandogli un'arteriografia, Giacomo, anch'egli medico, invece pensa che il suo amico abbia una rara sindrome e che non debba essere operato. Un giorno la madre di Luca scopre della sua malattia per caso leggendo una rivista e decide di recarsi da lui a Milano. Del caso di Luca inizia ad occuparsene il dottor Bianco, un luminare, che ha intenzione di trasferirlo in elicottero a Roma. Il dottor Bianco scopre che la situazione \u00e8 meno grave di quanto si pensasse, per far rimarginare la ferita gli fanno un lavaggio polmonare.\nLuca \u00e8 guarito. Lena lo lascia e va a lavorare ad un altro film di successo. Silvia si sposa e diventa madre. Luca poi non realizzer\u00e0 il film a cui inizialmente stava pensando ma ne far\u00e0 uno su quello che gli \u00e8 successo.\nProduzione.\nIl film \u00e8 stato girato tra Milano, Roma e alcuni comuni della provincia di Bari (in particolare Binetto, Bitonto, Cassano delle Murge, Grumo Appula e Palo del Colle).\nLe riprese sono iniziate il 19 agosto 2003."}
{"id": "244243", "revid": "767487", "url": "https://it.wikipedia.org/wiki?curid=244243", "title": "Un amore possibile", "text": "Un amore possibile \u00e8 un cortometraggio del 2004 diretto da Amanda Sandrelli.\nTrama.\nLa storia di un rapporto d'amicizia tra Antonio, un bambino di nove anni e Anna, una ragazza di venticinque: amicizia che nasce da un colpo di fulmine. Un viaggio nel subconscio misterioso dei piccoli.\nProduzione.\nL'opera, prodotta da Roberta Poiani, \u00e8 stata realizzata con il finanziamento del Ministero dei Beni Culturali. Il film \u00e8 stato interamente girato a Foggia.\nAccoglienza.\nAmanda Sandrelli ha ottenuto una candidatura ai David di Donatello per la regia del cortometraggio."}
{"id": "244244", "revid": "767487", "url": "https://it.wikipedia.org/wiki?curid=244244", "title": "L'amore \u00e8 eterno finch\u00e9 dura", "text": "L'amore \u00e8 eterno finch\u00e9 dura \u00e8 un film del 2004 diretto da Carlo Verdone.\nTrama.\nGilberto Mercuri, stimato ottico cinquantenne sposato da vent'anni con la psicologa Tiziana e padre di Marta, partecipa a uno \"speed date\" per trovare l'anima gemella. L'indomani i carabinieri convocano Gilberto in caserma in quanto, durante lo \"speed date\", aveva conosciuto la giovane e affascinante Stella: la compagna di camera, infatti, ne ha appena denunciato la scomparsa. La crisi tra Gilberto e Tiziana a questo punto \u00e8 inevitabile (nel modulo di partecipazione allo \"speed date\" Gilberto aveva dichiarato d'essere vedovo): Tiziana ordina al marito di fare le valigie e andarsene. Alla ricerca d'una nuova sistemazione, Gilberto viene quindi ospitato da Andrea, socio nel loro negozio di ottica, nell'appartamento che egli condivide con la fidanzata Carlotta. Nel periodo di separazione dalla moglie, Gilberto scopre che Tiziana ha da tempo una relazione extraconiugale con Guido, il suo maestro di tennis, e decide pertanto di abbandonare qualsiasi intenzione di salvaguardare il proprio matrimonio. Grazie anche all'aiuto di Andrea e Carlotta, Gilberto comincia a frequentare altre donne e a cercare un nuovo appartamento, ma presto si rende conto che quello che cerca \u00e8 molto pi\u00f9 vicino di quanto possa sembrare. Trova infatti finalmente l'amore in Carlotta, la fidanzata del suo migliore amico."}
{"id": "244246", "revid": "767487", "url": "https://it.wikipedia.org/wiki?curid=244246", "title": "\u00c0 San Remo", "text": "\u00c0 San Remo \u00e8 un cortometraggio del 2004 diretto da Julien Donada."}
{"id": "244251", "revid": "15756", "url": "https://it.wikipedia.org/wiki?curid=244251", "title": "Gay Talese", "text": "Biografia.\nFiglio di Joseph Telese, sarto emigrato da Maida, Catanzaro e Catherine De Paolo di Brooklyn, New York.\nLa sua famiglia gestiva un negozio di abiti da donna a Ocean City, cittadina sulla costa atlantica.\nTalese ha scritto la storia della sua famiglia e del paese paterno nel romanzo \"Unto the sons\" (\"Ai figli dei figli\") del 1992.\nTalese si \u00e8 laureato all'Universit\u00e0 dell'Alabama nel 1953, iniziando poi a lavorare come fattorino per il New York Times (dal 1953 al 1965) per poi passare al mensile Esquire. Con i suoi articoli \u00e8 stato tra i precursori del nuovo modo di fare giornalismo conosciuto poi come \"New Journalism\". I suoi pezzi pi\u00f9 famosi sono relativi a icone statunitensi come il cantante Frank Sinatra e il giocatore di Baseball Joe DiMaggio.\n\"Il critico Gay Talese mostr\u00f2 una particolare simpatia per i legami fra il cantante e i suoi conoscenti, associati e vecchi amici, una etnia simile ma niente affatto identica al mondo della mafia. Ma Frank Sinatra ebbe ragioni ben pi\u00f9 tangibili per essere associato a personaggi connessi, in maniera cos\u00ec oscura, con il mondo \u201csotterraneo\u201d, senza alcuna implicazione illegale da parte sua.\"\nQuando pass\u00f2 alla rivista \"Esquire\" Talese scrisse un lungo reportage su Frank Sinatra. \"L\u2019articolo riusciva a raccontare un fatto reale e personaggi realmente esistenti uscendo dalle rigide gabbie stilistiche del resoconto giornalistico, trasformando il racconto del reale in una prosa d\u2019altissimo livello.\"\nIn \"Honor thy father\" (\"Onora il padre\") del 1971 Talese descrive l'ascesa e il declino del boss mafioso Joseph Bonanno."}
{"id": "244256", "revid": "287204", "url": "https://it.wikipedia.org/wiki?curid=244256", "title": "Devozione", "text": "Per devozione, in un contesto religioso o spirituale, si intende un forte sentimento ed un conseguente atteggiamento di amore provato dall'essere umano verso Dio, oppure un \"amore trascendentale\". Pur trattandosi di un amore di tipo spirituale, non paragonabile ai legami terreni, pu\u00f2 manifestarsi sul piano fisico con esperienze di tipo mistico o estatico.\nLa devozione riveste un'importanza cos\u00ec grande presso tutti i credo religiosi che, per coglierne tutti i significati, \u00e8 necessario trattarne ogni aspetto singolarmente.\nLa devozione in occidente.\nReligione romana.\nLa devozione (in latino: \"deuotio\", da \"deuouere\", fare un voto) nell'antica religione romana era l'atto con cui un comandante militare si sacrificava votando la propria vita alla divinit\u00e0 (principalmente agli d\u00e8i degli inferi, o Mani), insieme all'esercito nemico allo scopo di ottenere la sua distruzione, come fecero i vari Publio Decio Mure.\nIl comandante romano, in situazioni di estrema gravit\u00e0, poteva durante la battaglia decidere di votare (nel senso di consegnare) s\u00e9 stesso e l'esercito nemico agli D\u00e8i Mani e alla Terra. Indossata la \"toga praetexta\", di cui un lembo doveva coprire il capo (\"capite uelato\"), saliva su una cavalcatura impugnando un'arma da lancio (\"telum\", probabilmente un giavellotto) e, tenendosi il mento con una mano, pronunciava la formula rituale della \"deuotio\". Dopo averla pronunciata, indossata la toga col \"cinctus Gabinus\" (cio\u00e8 annodata in vita), si gettava tra le file nemiche trovando la morte.\nIl comandante poteva anche scegliere al posto suo un milite tra i cittadini arruolati nella legione. Se l'uomo moriva, la scelta era considerata ben fatta; se non moriva, si sotterrava una statua alta sette piedi (circa due metri) e si faceva un sacrificio espiatorio. Era vietato ai magistrati romani passare sopra il luogo di sepoltura di questa statua.\nSe \u00e8 il comandante a votarsi e a non morire, non potr\u00e0 pi\u00f9 compiere alcuna cerimonia religiosa privata o pubblica senza contaminazione, sia col sacrificio di una vittima, sia in altro modo. Potr\u00e0 per\u00f2 votare le sue armi a Vulcano o qualunque altra divinit\u00e0 vorr\u00e0. Non \u00e8 lecito che il nemico si impadronisca dell'arma sulla quale il comandante ha pronunciato la formula della \"deuotio\", se questo succede bisogna compiere un \"suovetaurilia\" (sacrificio di un maiale, un montone e un toro) espiatorio a Marte.\nDa quello che scrive Livio, comunque, la \"deuotio\" non era pi\u00f9 praticata gi\u00e0 ai suoi tempi, cos\u00ec come non lo \u00e8 nella Via romana agli D\u00e8i, la forma moderna della religione romana.\nCattolicesimo.\nDallo stesso senso di dedicare la propria vita viene anche la devozione cristiana, intesa non pi\u00f9 come gesto di sacrificio estremo, ma come devozione della pratica religiosa a Dio o a Maria Vergine o a un santo. Qui la devozione (specialmente quella cattolica) diviene essenzialmente un forte sentimento di amore spirituale, non fisico, del devoto verso l'oggetto della devozione.\nNel cattolicesimo le devozioni sono anche forme di preghiera che hanno luogo fuori della liturgia ufficiale della messa e della liturgia delle ore. Mentre al fedele \u00e8 richiesto di partecipare alla liturgia, le devozioni sono strettamente opzionali, sebbene altamente raccomandate, e per il diritto canonico devono aver luogo fuori della liturgia per non creare confusione. Nel rito latino, devozioni ben conosciute includono il Rosario, la Via Crucis, la Lectio Divina e l'Angelus. Le devozioni tipiche hanno l'approvazione specifica della gerarchia, e alcune sono ristrette a recitazioni private, come per esempio molte litanie dei santi.\nTra i complessi devozionali della tradizione cattolica, i Sacri Monti meritano un'attenzione particolare. Un Sacro Monte \u00e8 costituito da raggruppamenti di edifici di piccole dimensioni contenenti scene figurative, ed \u00e8 connotato dallo snodarsi di un percorso devozionale lungo le pendici di un'altura, in un ambiente naturale isolato e di rilevante interesse paesaggistico. I Sacri Monti sorsero in Italia a partire dalla fine del Quattrocento con lo scopo di offrire ai pellegrini un'alternativa pi\u00f9 sicura rispetto ai viaggi in Terra Santa. Successivamente la loro funzione divenne quella di offrire ai fedeli un percorso di meditazione e di preghiera che si snodasse attraverso la rappresentazione per immagini di episodi desunti dal Nuovo Testamento. In particolare troviamo scene della vita di Ges\u00f9, soprattutto della Passione; scene legate alla venerazione della Madonna, o alle biografie dei Santi, realizzate con sculture policrome a grandezza naturale e con immagini dipinte su pareti a volte.\nUn'altra forma di devozione \u00e8 costituita dalla partecipazione alle processioni.\nProtestantesimo.\nNel Protestantesimo anglosassone (e specialmente nordamericano) il termine devozione viene usato per indicare diverse attivit\u00e0 collegate fra loro all'interno della chiesa cristiana. Pi\u00f9 frequentemente, questo termine si riferisce a un periodo di tempo libero utilizzato per studiare la Bibbia e pregare, nello sforzo di costruire un relazione spirituale pi\u00f9 forte con Dio. Questi periodi di tempo vengono passati da soli o con un piccolo gruppo di persone.\nMolti \"libri devozionali\" (spesso semplicemente detti \"devotionals\", \"devozionali\") sono disponibili nelle librerie cristiane come in quelle laiche, ma anche nei supermercati. Questi libri contengono studi biblici guidati che spesso includono storie o aneddoti che insegnano principi biblici, simili alle parabole usate da Ges\u00f9 Cristo nel suo ministero. Lo schema di questi libri viene usato anche per storie o messaggi particolari, che vengono cos\u00ec chiamati anch'essi \"devozioni\". Questi messaggi vengono talvolta raccontati dai pastori al posto del normale sermone, e si dice allora che il pastore \"fa una devozione\" (\"give a devotional\").\nLa devozione in oriente.\nInduismo.\nSecondo la Bhagavad Gita e presso le filosofie orientali, la devozione (o Bhakti) \u00e8 considerata il mezzo pi\u00f9 semplice, veloce ed efficace per ottenere la liberazione (o Moksha) durante il Kali Yuga, l'era attuale.\nPresso l'Induismo, il Bhakti Yoga \u00e8 appunto la via della Bhakti, \u00e8 l'unione con Dio attraverso un intenso amore e profonda devozione. Questo Yoga (la cui essenza potrebbe riassumersi nell'espressione \"Amare per l'amore dell'amore\") tra tutti \u00e8 il pi\u00f9 semplice e diretto, e si rivolge alla maggioranza degli esseri umani proprio per la sua facilit\u00e0 di messa in pratica, dato che non richiede spiccate capacit\u00e0 intellettive o abilit\u00e0 particolari. Il Bhakti Yoga non \u00e8 altro che intenso amore per Dio: poich\u00e9 Egli \u00e8 la personificazione dell'amore, la via pi\u00f9 facile per raggiungerLo \u00e8 amarLo.\nBuddhismo.\n\"Namo\" (\u5357\u7121) (in cinese) (giapponese: \"namu\"), derivante dal sanscrito \"namas\", indica la devozione, il rendere onore. Il suo significato e soprattutto l'oggetto di tale devozione variano a seconda della scuola o del lignaggio buddhista che si segue.\nNell'accezione pi\u00f9 comune assume il significato di \"dedicare\", \"rendere omaggio\", \"avere piena fiducia\", \"lode a\". L'oggetto della devozione varia: si pu\u00f2 essere devoti al Buddha, a un lama, ad un insegnamento. \u00c8 un atteggiamento di apertura verso il proprio maestro, verso la legge, in generale verso la vita stessa per prepararla ad accogliere la verit\u00e0, superare le difficolt\u00e0, raggiungere stadi successivi di consapevolezza e comprensione.\nSi pu\u00f2 esprimere proclamandola vocalmente attraverso dei mantra come (se ne riportano tre a titolo di esempio): "}
{"id": "244258", "revid": "486946", "url": "https://it.wikipedia.org/wiki?curid=244258", "title": "Libro elettronico", "text": ""}
{"id": "244261", "revid": "287204", "url": "https://it.wikipedia.org/wiki?curid=244261", "title": "Vittorio Valletta", "text": "Biografia.\nStudi e prime attivit\u00e0.\nVittorio Valletta nacque a Sampierdarena, comune in seguito diventato quartiere di Genova, nel 1883. Il padre Federico, di origine brindisina (Palermo, 1856- Torino, 1915), era un ufficiale del Regio Esercito, in seguito (dal 1890) funzionario a Torino delle Ferrovie (sarebbe morto di infarto nell'Ospedale Militare di Torino nell'agosto del 1915 poco dopo essere stato nominato capitano in seguito allo scoppio della I guerra mondiale). La madre era la valtellinese Teresa Quadrio, appartenente ad una famiglia della piccola nobilt\u00e0 (un esponente di spicco di questa famiglia fu il patriota Maurizio Quadrio). Vittorio ricevette una ferrea educazione dalla madre (data la supposta ludopatia di suo padre) e divenne ragioniere tramite la frequenza di corsi serali all'ITC Sommeiller di Torino.\nSuccessivamente, nel 1909, si diplom\u00f2 presso l'Istituto Superiore di Commercio (oggi facolt\u00e0 di Economia e Commercio dell'Universit\u00e0 di Torino) da studente-lavoratore.\nDal 1906 era sposato ed ebbe un'unica figlia, Fede, che mor\u00ec nel 1957 di tumore.\nInsegn\u00f2 ragioneria in un istituto superiore e collabor\u00f2 presso uno studio di commercialista.\nNel 1914, con il grado di tenente, fu reclutato dalla neonata DTAM (Direzione tecnica dell'Aviazione Militare) a Torino, che si prefiggeva il compito di coordinare l'attivit\u00e0 delle industrie aeronautiche nell'assistenza all'aviazione militare, in previsione dell'imminente entrata in guerra dell'Italia.\nFu in quel ruolo che conobbe Antonio Chiribiri.\nAlla fine del conflitto, Valletta divenne procuratore generale della azienda automobilistica Chiribiri, dimostrando grandi capacit\u00e0 organizzative e amministrative.\n\u00c8 assodata la sua adesione, avvenuta in quel periodo, alla Massoneria, in effetti fu iniziato il 24 novembre 1917 nella Loggia \"XX Settembre 1870\" di Roma e il 20 giugno 1919 raggiunse il 32\u00ba grado del Rito scozzese antico ed accettato.\nL'ingresso in FIAT.\nNel 1921 Valletta, all'epoca insegnante e piccolo imprenditore, esegu\u00ec una perizia commerciale per conto di un avvocato liberale, Bruno Villabruna, che rappresentava gli interessi di una piccola azionista FIAT di Biella la quale aveva promosso azione legale contro il senatore Giovanni Agnelli per una controversa operazione di aggiotaggio in borsa.\nL'analisi era favorevole alla cliente di Villabruna, ma a seguito di un rinvio dell'udienza Villabruna scopr\u00ec che Valletta, nel frattempo assunto alla Fiat come dirigente, aveva presentato una nuova perizia questa volta favorevole alla Fiat e che il giudice accolse.\nNarra l'aneddotica che pi\u00f9 di trent'anni dopo tale episodio, quando Villabruna era ministro dell'Industria della giovane repubblica e Valletta nel frattempo presidente della Fiat, in un incontro pubblico il primo con un espediente (la frattura a un dito) evit\u00f2 di stringere la mano al secondo.\nValletta entr\u00f2 alla FIAT con il grado di direttore centrale, per divenire direttore generale nel 1928 e amministratore delegato nel 1939.\nIl secondo dopoguerra: l'estromissione dalla FIAT.\nNel novembre 1944 Valletta fu denunciato al CLN per collaborazionismo. Il 23 marzo 1945 la Commissione provinciale di epurazione del CLN lo deferiva alla Commissione di Giustizia e lo estrometteva dalla direzione della FIAT.\nTuttavia il Consiglio di Gestione, riformato dal CLNAI per guidare l'azienda in sostituzione provvisoria della precedente dirigenza, si trov\u00f2 di fronte a molte difficolt\u00e0.\nGi\u00e0 il principale azionista e fondatore della medesima, senatore Giovanni Agnelli, estromesso dalla direzione, era deceduto il 16 dicembre 1945.\nIl rientro alla FIAT.\nValletta fu quindi interpellato pi\u00f9 volte per la soluzione di problemi dei quali solo lui aveva la cognizione precisa.\nInoltre, sorsero gravi difficolt\u00e0 nell'approvvigionamento della materie prime e le autorit\u00e0 alleate insistevano per un ritorno alla normalit\u00e0 anche nella gestione dell'azienda.\nDopo una serie di incontri tenutisi a Roma tra Valletta, in rappresentanza della propriet\u00e0, e le controparti rappresentate dai componenti del Consiglio di Gestione nominato dal CNLAI e dai delegati della Camera del Lavoro di Torino, alla presenza dei ministri del Governo provvisorio Giovanni Gronchi e Gaetano Barbareschi, furono accantonati i provvedimenti di epurazione (contro cui Valletta aveva peraltro tempestivamente presentato ricorso) e si giunse ad un accordo, siglato il 18 febbraio 1946, in forza del quale si concludeva la gestione commissariale della FIAT.\nValletta fu reintegrato nel consiglio d'amministrazione dell'azienda e nominato amministratore delegato nell'aprile 1946, stante anche il parere favorevole del principale azionista della societ\u00e0, la famiglia Agnelli, rappresentata allora dal venticinquenne Gianni.\nNotorio \u00e8 l'aneddoto in cui, nel luglio 1946, Valletta mise il giovane padrone dell'azienda di fronte all'alternativa tra guidarla in prima persona oppure continuare a delegarne la gestione: \u00abI casi sono due: o lei fa il Presidente o lo faccio io\u00bb, e Agnelli rispose: \u00abProfessore, lo faccia lei\u00bb.\nLo sviluppo dell'azienda nel ventennio della sua presidenza.\nNel 1946 ricevette quindi la nomina a presidente della societ\u00e0, carica che mantenne fino al 1966, e fu successivamente protagonista della ricostruzione dell'azienda e della sua grande espansione negli anni cinquanta.\nA 77 anni si rispos\u00f2 con la sessantaquattrenne Felicita Dondo.\nNel 1966, convinto che Gianni Agnelli, all'et\u00e0 di ormai 45 anni compiuti senza essersi mai occupato dell'azienda se non per incarichi di rappresentanza, sarebbe stato ben lontano dal pensare di occuparsi direttamente dell'azienda ereditata dal nonno, pens\u00f2 ad un suo successore nella persona del fedele ingegnere Gaudenzio Bono, gi\u00e0 Direttore Generale della Fiat e poi anche Amministratore delegato. Ma Gianni Agnelli non la pensava allo stesso modo e cos\u00ec, nel 1966, gli fece sapere che intendeva sedersi lui stesso al timone dell'azienda: Valletta dovette rassegnarsi a vedere l'erede del fondatore prendere il suo posto di Presidente della societ\u00e0, lasciando a lui la carica onorifica di Presidente onorario (il suo prescelto, Bono, rimase ancora per cinque anni Amministratore delegato).\nUltimi atti.\nL'ultimo atto di rilievo da lui compiuto prima di lasciare la carica di Presidente effettivo fu la conclusione del contratto con \"Autopromimport\", l'ente sovietico per l'importazione di materiale automobilistico, per la realizzazione, da parte della FIAT, del \"progetto VAZ\", la costruzione \"chiavi in mano\" di un grosso stabilimento di produzione di autovetture nella regione del Volga.\nNel 1966, lasciata la presidenza della FIAT, fu nominato senatore a vita dal presidente della Repubblica Giuseppe Saragat.\nMor\u00ec solo un anno dopo aver lasciato la presidenza della FIAT, a causa di un'improvvisa emorragia cerebrale, mentre era in vacanza nella sua residenza estiva a Le Focette, frazione di Pietrasanta (Lucca).\nIl 14 agosto 1967 l'ambasciatore russo Ryjov, ricevuto e accompagnato da Gianni Agnelli, depose sulla tomba di Valletta presso il Cimitero monumentale di Torino una corona d'alloro inviata dal Presidente del Consiglio dei ministri dell'URSS, Aleksej Kosygin."}
{"id": "244268", "revid": "21371", "url": "https://it.wikipedia.org/wiki?curid=244268", "title": "Secui", "text": ""}
{"id": "244269", "revid": "339392", "url": "https://it.wikipedia.org/wiki?curid=244269", "title": "Orecchioni", "text": ""}
{"id": "244271", "revid": "1652635", "url": "https://it.wikipedia.org/wiki?curid=244271", "title": "Frutto (disambigua)", "text": ""}
{"id": "244272", "revid": "767487", "url": "https://it.wikipedia.org/wiki?curid=244272", "title": "Frutti (diritto)", "text": "Nel diritto civile, per frutti si intende una nuova ricchezza mobiliare procurata da una preesistente ricchezza, mobiliare o immobiliare.\nLa definizione non \u00e8 esente da una qualche approssimazione, visto che l' del codice civile italiano definisce frutti naturali e frutti civili, ma si astiene dal dare una complessiva nozione dei frutti. La categoria si presenta inoltre in maniera assai eterogenea, anche all'interno delle due sottocategorie:\nFrutti naturali.\nSono frutti naturali quelli che \u201cprovengono direttamente dalla cosa\u201d, eventualmente con il concorso della opera dell'uomo (prodotti agricoli, quelli delle miniere, cave o torbiere, i parti degli animali). \nIl proprietario della cosa madre, o il diverso soggetto cui spettino i frutti, fa propri i frutti per effetto del naturale venire ad esistenza di questi, senza bisogno dell'altrui collaborazione.\nI frutti naturali sono, finch\u00e9 non avvenga la loro separazione dalla cosa madre, parte di questa; perci\u00f2 la vendita del fondo agricolo comporta automaticamente la vendita dei frutti ancora pendenti.\nI frutti non ancora separati sono suscettibili di una duplice considerazione giuridica:\nFrutti civili.\nSono frutti civili quelli che \u201csi ritraggono dalla cosa come corrispettivo del godimento che altri ne abbia\u201d, ossia il danaro che il proprietario ricava dalla cessione ad altri del godimento della cosa.\nVengono ritratti dalla cosa fruttifera solo per effetto della collaborazione altrui: l'avente diritto ai frutti \u00e8 creditore di altro soggetto e solo dall'adempimento di questi ricava i frutti civili.\nI frutti civili si acquistano giorno per giorno, finch\u00e9 dura il diritto del proprietario di percepirli (art. 821, comma 3\u00ba)."}
{"id": "244273", "revid": "101788", "url": "https://it.wikipedia.org/wiki?curid=244273", "title": "Proprietario", "text": ""}
{"id": "244276", "revid": "125270734", "url": "https://it.wikipedia.org/wiki?curid=244276", "title": "Agrippina minore", "text": "Spos\u00f2 l'imperatore romano Claudio, suo zio, il quale adott\u00f2 il figlio da lei avuto dal precedente matrimonio con Gneo Domizio Enobarbo, Nerone, che sarebbe poi diventato a sua volta imperatore. Insignita del titolo di \"Augusta\" dell'Impero romano nel 50, Agrippina ebbe il ruolo di reggente durante l'assenza del marito Claudio e fu la prima donna a governare di fatto l'impero durante i primi anni di regno del figlio.\nOrigini familiari.\nAgrippina era figlia di Agrippina maggiore e di Germanico Giulio Cesare, generale molto amato dal popolo romano. La madre era figlia di Marco Vipsanio Agrippa (amico fraterno di Augusto) e di Giulia maggiore (figlia di secondo letto di Augusto). Il padre era figlio di Druso maggiore (fratello di Tiberio e figlio di Livia, moglie di Augusto) e di Antonia Minore (figlia di Marco Antonio e Ottavia, sorella di Augusto). Suo padre Germanico era stato, inoltre, adottato da Tiberio su richiesta di Augusto.\nI suoi fratelli erano Nerone Cesare, Druso Cesare, Gaio Cesare \"Caligola\" (futuro imperatore romano dal 37 al 41), Drusilla e Giulia Livilla. Agrippina ebbe anche altri due fratelli maschi, Tiberio Cesare (nato nel 10), Gaio Cesare (nato nell'11), e una femmina (nata tra il 13 e il 14), che per\u00f2 morirono tutti prematuramente.\nBiografia.\nNacque ad Ara Ubiorum, l'attuale citt\u00e0 tedesca di Colonia, nell'accampamento militare dove si trovava il padre Germanico.\nAgrippina fu una delle pi\u00f9 significative figure femminili dell'Impero romano, e l'unica che riusc\u00ec a conseguire uno status effettivo comparabile a quello di un Principe-donna, ovvero di un'autentica imperatrice. Fu infine fatta assassinare dal figlio, Nerone, con la morte del quale si estinse la dinastia giulio-claudia.\nSulla storia e le gravi vicende della sua dinastia, Agrippina scrisse dei Commentari, utilizzati da Tacito e Plinio il Vecchio come fonte storica.\nFu la fondatrice della moderna Colonia sul Reno (Colonia Agrippinense), sorta su un pacifico patto di convivenza tra i veterani romani delle campagne germaniche e il popolo germanico degli Ubii, alleati dei Romani dai tempi di Giulio Cesare.\nGli abitanti di questa nuova citt\u00e0 si chiamarono Agrippinensi.\nNel 1993, la Citt\u00e0 di Colonia ha eretto una statua ad Agrippina sulla facciata del proprio Municipio.\nIl suo favore verso il mondo celtico fu confermato allorch\u00e9 concesse la grazia al re britannico Carataco, giunto a Roma in catene.\nEbbe dal Senato di Roma il titolo di \"Augusta\", che non corrispondeva a quello di imperatrice nel senso moderno del termine, ma che era comunque un riconoscimento di grande prestigio e pressoch\u00e9 unico, concesso a personalit\u00e0 di particolare spicco.\nGli anni sotto il principato di Tiberio (14-37).\nFin da ragazza Agrippina cov\u00f2 un odio profondo verso Tiberio, suo prozio in quanto fratello di suo nonno Druso. Tiberio, infatti, le stermin\u00f2 la famiglia: gi\u00e0 era stato accusato di aver avvelenato il padre Germanico, poich\u00e9 si diceva fosse invidioso della sua fama presso il popolo e delle sue conquiste militari; i fratelli maggiori di Agrippina, Nerone Cesare e Druso Cesare, furono l'uno esiliato e lasciato morire e l'altro rinchiuso nelle segrete del palazzo imperiale, dove impazz\u00ec e mor\u00ec poco dopo; la madre, Agrippina Maggiore, fu confinata sull'isola di Pandataria dove si lasci\u00f2 morire di fame.\nAllo sterminio compiuto da Tiberio sopravvissero solo Agrippina, le sorelle Giulia Livilla e Giulia Drusilla, e Gaio Cesare, meglio noto alla storia come Caligola.\nNel 29 Tiberio obblig\u00f2 la quattordicenne Agrippina a contrarre matrimonio con Gneo Domizio Enobarbo, che ella odiava. Dal matrimonio nacque un unico figlio, nel dicembre del 37, Lucio Nerone, e nel 40 Enobarbo mor\u00ec di malattia.\nCaligola imperatore (37 - 41).\nAlla morte di Tiberio, avvenuta nel 37, gli successe al trono il fratello di Agrippina, Gaio Cesare, detto Caligola (per via dei sandali militari che era solito portare, chiamati appunto \"caligae\"), e l'Impero sembr\u00f2 aver trovato finalmente un sovrano che avrebbe portato pace e tranquillit\u00e0 dopo il regno del crudele e dispotico Tiberio; ed, effettivamente, cos\u00ec fu per i primi mesi di regno di Caligola.\nNel 38 l'amata sorella Drusilla mor\u00ec ventenne; i maltrattamenti da parte di Caligola si accentuarono a tal punto, che Agrippina e la sorella Livilla decisero di organizzare una congiura, anche se non \u00e8 storicamente accertato che le due sorelle abbiano tentato di assassinare il fratello. Scoperte, il marito di Livilla, Marco Vinicio, fu giustiziato e nel 40 le due sorelle dovettero partire in esilio per Ponza; Agrippina fu costretta a lasciare il figlio alle cure della zia paterna Domizia, donna corrotta e di dubbia moralit\u00e0, secondo gli storici dell'epoca. Oggi se ne d\u00e0 un ritratto migliore, dal momento che fu grazie a lei che il giovane Nerone si avvicin\u00f2 alle arti.\nNel 41 Caligola fu assassinato in seguito a una congiura capeggiata da Cassio Cherea: il nuovo imperatore fu Claudio.\nClaudio.\nAgrippina e Livilla furono richiamate dall'esilio e diedero una degna sepoltura al fratello Caligola. Ma ben presto l'imperatrice Messalina, gelosa dell'avvenenza di Livilla, l'accus\u00f2 di adulterio con Lucio Anneo Seneca e la mand\u00f2 nuovamente in esilio.\nPochi giorni dopo, la testa di Livilla fu portata a Roma: Agrippina era ora l'unica sopravvissuta della famiglia di Germanico.\nNel 42 spos\u00f2 il facoltoso Gaio Passieno Crispo, alla morte del quale eredit\u00f2 il suo patrimonio.\nNel 48 Messalina fu travolta dallo scandalo della bigamia e l'influente liberto Narciso ne approfitt\u00f2 per eliminarla e sponsorizzare la propria favorita, Elia Petina.\nFacendo credere di aver ricevuto un preciso ordine dal Principe, invi\u00f2 alcuni soldati contro la moglie di Claudio e la fece crudelmente assassinare. Invece egli aveva udito l'Imperatore voler concedere udienza alla moglie, prima di eventualmente condannarla.\n\"Augusta\" (49 - 54).\nNel 49 Claudio fu convinto a cercare una nuova moglie; Agrippina, appoggiata dal potente liberto Pallante, fu una delle candidate, e alla fine, con la sua ipnotica bellezza, il prestigio dei natali, il carisma della personalit\u00e0, riusc\u00ec a farsi preferire dal Principe, nonostante lo scandalo costituito dall'esserne la nipote (a cui si pose prontamente rimedio con una legge che regolarizzava questo genere di nozze).\nAgrippina divenne sempre pi\u00f9 potente e popolare e riusc\u00ec a far sposare il figlio Nerone con Claudia Ottavia, figlia di Claudio e Messalina, nonch\u00e9 a convincere Claudio a designare erede al trono non il figlio Britannico, avuto da Messalina, ma Nerone stesso.\nPassarono alcuni anni e l'anziano Claudio si ammal\u00f2 senza rimedio. Avvicinandosi alla morte, egli si pent\u00ec di aver posposto il figlio naturale, Britannico, a quello adottivo, Nerone.\nQuesto suo ripensamento ingener\u00f2 dissidi con Agrippina. In un tale contesto l'imperatore mor\u00ec avvelenato da un piatto di funghi e molte voci si levarono contro di lei.\nSi era comunque all'inizio di ottobre dell'anno 54.\nNerone divenne il nuovo imperatore.\nAgrippina divenne la \"flaminica\" del Divo Claudio e della Casa Giulia, ovvero la massima sacerdotessa dello Stato romano.\nCe lo ricordano Tacito e una ieratica statua in basanite rinvenuta a Roma sul Celio, ove fece costruire il tempio del Divo Claudio.\nNerone.\nIl rapporto tra madre e figlio, per\u00f2, non era destinato a mantenersi solido e collaborativo: Agrippina non tollerava ombre al proprio potere e, quando il figlio prese a preferirle come consiglieri Sesto Afranio Burro e Lucio Anneo Seneca e a mostrare scarsa disponibilit\u00e0 al sacrificio, nonch\u00e9 a tradire Ottavia con la liberta Atte, ella secondo le fonti cominci\u00f2 a esercitare pressione sul figlio, avvicinandosi al giovane Britannico, suo figliastro. Poco dopo, tuttavia, questo mor\u00ec, e Nerone venne accusato di veneficio. Da allora, madre e figlio si dichiararono guerra aperta. Nerone tolse ogni protezione alla madre e la fece allontanare dalla corte. Prese quindi come amante la bella Poppea Sabina. Pochi anni dopo, Nerone, temendo la madre - che probabilmente stava cospirando con Rubellio Plauto ai danni del figlio - si risolse al matricidio.\nL'assassinio fu peraltro difficile: non bast\u00f2 far affondare la nave che riportava Agrippina ad Anzio dopo una festa a Baia (NA), alla quale era stata invitata dal figlio: la schiava personale di Agrippina, Acerronia Pollia, precipitata in mare insieme all'Augusta, cominci\u00f2 a gridare ai marinai che giungevano, complici di Nerone, di essere Agrippina e di trarla in salvo, ma quelli la uccisero colpendola alla testa con i remi; Agrippina, assistendo alla scena nel buio, bench\u00e9 ferita, si allontan\u00f2 silenziosamente a nuoto e venne tratta in salvo da alcuni pescatori, che la condussero a una villa nei pressi del lago Lucrino. Da qui ella fece avvisare Nerone che era sana e salva, ma questi persever\u00f2 nel delitto e invi\u00f2 alcuni sicari alla villa della madre. \nRacconta Tacito che, ferita e colpita con una mazza, Agrippina porse il ventre ai suoi assassini, gridando: \"Ventrem feri\" (\"Colpisci il ventre!\"). I sicari colpirono molte volte.\nQuesta frase tanto nota va per\u00f2 accolta con prudenza, data la mancanza di testimoni, considerato l'evidente intento simbolico di Tacito e visto il fatto letterario che Seneca chiuda con una situazione pressoch\u00e9 identica e con le medesime parole la propria tragedia Edipo (Giocasta \u00e8 Agrippina).\nTutta la scena della morte presenta punti oscuri e forti contraddizioni, ben rilevati dalla critica.\nI nomi caricaturali dei sicari (Erculeio e Obarito), la presenza sulla scena del pantomimo Mnestere, battute da teatro tragico, come quella sopra richiamata e come il \"tu quoque\" (alla Giulio Cesare) proferito all'ancella infedele, la mancata individuazione della villa del matricidio, tutto ci\u00f2 induce a ricostruire con prudenza le circostanze della morte.\nTramanda Tacito che Agrippina sia stata sepolta nottetempo e di gran fretta a Bacoli; il monumento che ancora oggi l\u00ec viene indicato come \"Tomba di Agrippina\" porta in realt\u00e0 un nome di fantasia, dato secoli fa ai resti di un \"odeion\" di una villa romana, situata sulla costa dell'antica \"Bauli\". Stando alla testimonianza di Tacito, la sua tomba si trovava invece sulla collina tra Baia e Bacoli e dunque dovrebbe situarsi lungo l'attuale via Belvedere. Seppure in occasione di un recente allargamento della strada siano state rinvenute tutta una serie di tombe a inumazione \"alla cappuccina\", di epoca romano-imperiale, di fatto attualmente nessun resto archeologico \u00e8 assimilabile al mausoleo funerario al quale accenna lo storico romano.\n\"Agrippina\" di Racine.\nLa massima interpretazione artistica del personaggio di Agrippina Augusta si deve al \"Virgilio di Francia\", Jean Racine (1639-1699). Questi le ha infatti dedicato una delle sue pi\u00f9 acclamate tragedie: il \"Britannico\". Non bisogna, a questo riguardo, farsi fuorviare dal titolo dell'opera, che nasce da una semplice esigenza di ortodossia letteraria: gli eventi della tragedia si interrompono, infatti, \"prima\" della morte di Agrippina e dunque, bench\u00e9 questa sia l'effettiva protagonista, non \u00e8 al tempo idonea a nominare l'opera, che, in quanto tragedia, va intitolata alla vittima pi\u00f9 illustre degli eventi scenici, ovvero Britannico.\nRacine fu subito considerato un maestro. La sua penetrazione del difficile linguaggio di Tacito sembr\u00f2 formidabile: \"Si vide come questa tragedia fosse il ritratto fedele della corte di Nerone. In essa si ammir\u00f2 come tutta l'energia di Tacito si esprimesse in versi degni di Virgilio.\" (Maria Luisa Spaziani).\nIn effetti l'Agrippina di Racine \u00e8 quella pi\u00f9 vicina a Tacito e, nella difficile ricostruzione della sua controversa personalit\u00e0, bisognerebbe pi\u00f9 spesso rifarsi a Racine.\nL'Agrippina di Racine \u00e8 tutt'altro da quella figura avida e insensibile, che in genere viene evocata dalla storiografia moderna.\nElla \u00e8 l'unica a opporsi con l'energia necessaria alla tirannia di Nerone e opera con senso dello Stato a favore delle aspirazioni di Britannico, Giunia e Ottavia.\nMai doma di fronte alle avversit\u00e0, l'Agrippina di Racine rappresenta l'unica difesa effettiva contro la tirannia. In un recente giudizio di Ben Brantley, riferito alla conclusione dell'opera, appena dopo l'assassinio di Britannico da parte di Nerone, si legge: \"She is appalled and, in some way, broken, but there is also some cold internal mechanism that clicks on and allows her to start assessing the damage and think about tidying up\". (\"Lei \u00e8 inorridita e, in qualche modo, distrutta, ma \u00e8 presente in lei anche un freddo meccanismo interno, che scatta e le permette di iniziare a valutare i danni e pensare a rimettere ordine.\")."}
{"id": "244292", "revid": "842", "url": "https://it.wikipedia.org/wiki?curid=244292", "title": "Multitasking cooperativo", "text": ""}
{"id": "244295", "revid": "436907", "url": "https://it.wikipedia.org/wiki?curid=244295", "title": "Aftermath (The Rolling Stones)", "text": "Aftermath \u00e8 un album discografico del gruppo rock britannico The Rolling Stones, pubblicato in Gran Bretagna il 15 aprile 1966 (Decca SKL 4786) e negli Stati Uniti d'America il 1\u00ba luglio 1966 (London PS 476). Fu il primo disco della band con tutte le canzoni composte dalla coppia Jagger/Richards. Le versioni britannica e statunitense differiscono sia per lista tracce che per copertina.\nNel 2003 l'edizione americana dell'album si \u00e8 classificata alla posizione numero 108 nella lista dei 500 migliori album di sempre redatta dalla rivista \"Rolling Stone\".\nNell'agosto del 2002 le due edizioni dell'album sono state pubblicate in una nuova versione rimasterizzata, sia nel formato CD che in quello SACD, dalla ABKCO Records.\nIl disco.\nIn questo album sono molte le sperimentazioni musicali del gruppo, in particolare di Brian Jones, , utilizza il sitar in \"Paint It Black\" ed il dulcimer in \"Lady Jane\" e \"I Am Waiting\". Per contro, Keith Richards si concentra sul lavoro delle chitarre. Successivamente venne rivelato che lo stesso Jones, frustrato per la leadership di Jagger e Richards prima dell'incisione di questo album, introdusse l'uso di questi strumenti esotici a riprova proprio della sua frustrazione artistica. Il suo contributo alla band dopo \"Aftermath\", inizi\u00f2 comunque ad essere sempre minore, fino alla sua forzata espulsione dal gruppo nel giugno del 1969.\nL'album ebbe un buon successo, sia in Inghilterra, piazzandosi alla prima posizione della classifica per otto settimane, sia in America, dove il disco balz\u00f2 al secondo posto delle classifiche, diventando successivamente disco di platino.\nBench\u00e9 la consistenza dei testi venne considerata vacillante in alcune parti dell'album, \"Aftermath\" fu importante perch\u00e9 mise la coppia Jagger/Richards allo stesso livello di compositori come Lennon/McCartney e Bob Dylan, e ridefin\u00ec i Rolling Stones come band sempre votata al rhythm and blues, ma anche artisticamente creativa e aperta a nuove influenze. Particolare sensazione fece all'epoca il brano \"Goin' Home\", la cui durata spropositata di 11 minuti e 13 secondi era senza precedenti in relazione a una canzone pop o rock del tempo. A tal proposito in seguito Richards riveler\u00e0: \u00abQuel pezzo era stato scritto per durare solo due minuti e mezzo circa, ma successe che continuammo a suonare tenendo i registratori accesi, io alla chitarra, Brian all'armonica, Bill, Charlie e Mick. Se c'\u00e8 pure il piano, quello \u00e8 Stu\u00bb.\nComposizione e registrazione.\nI Rolling Stones cominciarono la registrazione di \"Aftermath\" immediatamente dopo il loro secondo tour statunitense dell'ottobre-dicembre 1965 \u2013 fino a quel momento il quarto in generale e pi\u00f9 esteso tour degli Stati Uniti mai eseguito dal gruppo. Secondo quanto scritto da Bill Wyman nel suo libro \"Rolling with the Stones\", l'album era stato originariamente pensato per essere la colonna sonora di un film in lavorazione che doveva intitolarsi \"Back, Behind and in Front\". L'idea venne abbandonata dopo l'incontro avvenuto tra Mick Jagger e il potenziale regista della pellicola, Nicholas Ray. A Jagger il regista non piacque per nulla. La produzione cinematografica fu ufficialmente cancellata nel maggio seguente. Le sedute di registrazione per \"Aftermath\" si svolsero presso gli RCA Studios di Los Angeles, tra una tappa e l'altra della tourn\u00e9e, e furono molto produttive. Le sessioni ebbero luogo l'8\u201310 dicembre 1965 e il 6\u20139 marzo 1966. Charlie Watts, il batterista degli Stones, disse alla stampa che la band aveva completato dieci canzoni durante il primo blocco di sessioni in studio; secondo il libro di Wyman, almeno venti pezzi furono incisi a marzo. Scritti dal binomio compositivo Jagger-Richards, questi brani includevano anche i lati A di due singoli pubblicati dal gruppo nella prima met\u00e0 del 1966, \"19th Nervous Breakdown\" e \"Paint It, Black\".\nRiferendosi all'atmosfera distesa alla RCA, nel febbraio 1966 Richards disse alla rivista \"Beat Instrumental\": \u00abLe nostre precedenti sedute in studio erano sempre stati dei lavori frettolosi. Questa volta abbiamo potuto rilassarci un attimo, prenderci il nostro tempo\u00bb. L'ingegnere del suono principale addetto alla lavorazione dell'album, Dave Hassinger, si rivel\u00f2 fondamentale nel mettere a proprio agio la band in studio, lasciando loro la possibilit\u00e0 di sperimentare con gli strumenti e di chiamare turnisti quali Jack Nitzsche per variare ed arricchire le sonorit\u00e0 del gruppo. Wyman ricorda che Nitzsche e Brian Jones spesso si sedevano in disparte in studio a sperimentare con gli strumenti per scovare nuovi suoni per ogni canzone. \"Aftermath\" \u00e8 un disco notevole anche per la sua peculiarit\u00e0 di essere un album interamente costituito da composizioni originali dei Rolling Stones, senza le abituali cover blues o soul. Jagger e Richards scrissero molte delle tracce durante il tour negli Stati Uniti. Nel 2003, Jagger ricord\u00f2 che Richards scriveva molte melodie e il gruppo le provava in studio in diversi stili. Durante questo periodo, pur essendo stato a lungo pubblicizzato come l'alternativa \"cattiva\" ai Beatles dal manager Andrew Loog Oldham, il gruppo cominci\u00f2 ad approcciarsi proprio allo stile pi\u00f9 sofisticato della musica proposta dai Beatles.\nBrian Jones fu importante nello stabilire il tono generale degli arrangiamenti del disco, sperimentando con strumenti quali marimba, koto, sitar e dulcimer; che insoliti in canzoni folk, pop, country, blues e rock, crearono un diverso ed originale miscuglio di generi musicali. Il biografo degli Stones Stephen Davis cit\u00f2 le influenze dell'\"immaginario acido ed esotico\" presente nell'album \"Rubber Soul\" dei Beatles, quale fonte d'ispirazione di Jones per le sperimentazioni con il sitar indiano del gennaio 1966. \"Aftermath\" fu il primo album nel quale la maggioranza delle parti di chitarra furono lasciate a Richards per consentire a Jones di suonare altri strumenti.\nMusica e testi.\nSecondo il musicologo David Malvinni, \"Aftermath\" \u00e8 il culmine dello sviluppo stilistico portato avanti dai Rolling Stones a partire dal 1964, che contribu\u00ec a creare un loro personale \"stile musicale ibrido forgiato dalle miriadi di influenze della band: rock and roll anni cinquanta, blues, R&amp;B, soul, ballate pop e folk rock\". Insieme al successivo album, \"Between the Buttons\" (1967), \"Aftermath\", nonostante sia stato interamente registrato negli Stati Uniti, viene spesso indicato come un disco appartenente al \"repertorio pop rock tipicamente inglese\" dei Rolling Stones, influenzato da gruppi dell'epoca come Beatles, Kinks, Small Faces, Who, ecc... \u2013 un album che li \"affranc\u00f2 dalla ripetizione delle vecchie influenze blues\". Gli stessi membri del gruppo affermarono che il disco possiede un originale stile art rock, conseguenza delle sperimentazioni musicali portate avanti da Jones mischiando insieme \"rock, blues, musica barocca, classica, pop, country, etnica, e R&amp;B\".\nLe sonorit\u00e0 dell'album sono in contrasto con le tematiche oscure trattate nei testi scritti da Jagger e Richards, che spesso sconfinano nella pura misoginia. Jagger, che in passato era stato accusato di non avere rispetto per le donne, si vendic\u00f2 delle accuse utilizzando un \"linguaggio e un immaginario che avevano il potere di ferire ancora di pi\u00f9\". \"Stupid Girl\", brano che attacca la \"presunta grettezza e la fatuit\u00e0 delle donne\", si disse che era una critica diretta a una delle fidanzate precedenti di Jagger, Chrissie Shrimpton. \"High and Dry\" esprime un punto di vista cinico nei confronti della fine di una storia d'amore, mentre \"Under My Thumb\", \"Out of Time\" e \"Think\" mostrano come \"la vendetta di un uomo sulla propria donna (o forse moglie) possa diventare una fonte di vero piacere\". Un atteggiamento pi\u00f9 compassionevole verso il genere femminile \u00e8 presente in \"Lady Jane\", la storia di un corteggiamento romantico, anche se \u00e8 controbilanciato da \"Mother's Little Helper\", che mette in risalto la crisi di mezz'et\u00e0 di una casalinga che si rifugia negli psicofarmaci per sfuggire alla banalit\u00e0 della vita quotidiana e alla paura di invecchiare. In maniera simile, \"What to Do\" mette in correlazione lo stress insito nella societ\u00e0 moderna con la conseguenza dell'infelicit\u00e0. Anche i dubbi e l'insoddisfazione della band riguardo al proprio status di \"idoli pop\" viene preso in esame in brani come \"Doncha Bother Me\" e \"Goin' Home\".\nLa versione dell'LP per il mercato statunitense omette quattro canzoni ma aggiunge il grande successo \"Paint It Black\" come traccia d'apertura, aumentando le potenzialit\u00e0 commerciali del prodotto.\nTitolo e copertina.\nDurante le sessioni di registrazione, il manager Andrew Loog Oldham aveva pensato di intitolare l'album \"Could You Walk on the Water?\" L'idea non piacque per nulla alla dirigenza della London Records, distributrice dei dischi degli Stones sul suolo americano, che temeva polemiche e attacchi da parte delle associazioni religiose cristiane. La controversia sul titolo caus\u00f2 un ritardo nella pubblicazione del disco. Rifiutato anche dai vertici della Decca Records, il titolo proposto da Oldham venne definitivamente scartato in favore di \"Aftermath\"; e la prevista copertina del progetto fu riciclata per la raccolta di successi \"Big Hits (High Tide and Green Grass)\", pubblicata nel marzo 1966.\nLa foto di copertina per la versione britannica di \"Aftermath\" venne scattata da Guy Webster e la grafica fu ideata da Oldham, che si fece accreditare nelle note con lo pseudonimo \"Sandy Beach\". Invece delle consuete elaborate note scritte da Oldham per i precedenti album degli Stones, le note interne di \"Aftermath\" furono scritte da Hassinger e si limitano a un'analisi strettamente musicale di quanto contenuto nel disco. Per l'immagine di copertina, i primi piani dei volti dei membri della band furono allineati in diagonale su uno sfondo di colore rosa pallido e nero, e il titolo dell'album venne tagliato a met\u00e0 attraverso un'interruzione di riga. Le foto in bianco e nero dei Rolling Stones sul retro di copertina, furono scattate da Jerry Schatzberg nel suo studio fotografico di New York nel febbraio 1966.\nPer l'edizione statunitense del disco invece, fu approntata una copertina differente con una foto a colori degli Stones opera di David Bailey, che mostra i visi sfuocati di Jones e Richards davanti a Jagger, Watts e Wyman, posti contro uno sfondo nero. Un'immagine vagamente psichedelica che ben rifletteva il cambiamento stilistico avvenuto all'interno della band.\nPubblicazione.\n\"Aftermath\" venne pubblicato nel Regno Unito il 15 aprile 1966 dalla Decca Records. La pubblicazione segu\u00ec un tour di due settimane in Europa, iniziato il 25 marzo. Nei Paesi Bassi, l'album venne pubblicato dalla Phonogram Records durante la settimana del 14 maggio in risposta alle forti richieste da parte dei negozi di dischi. Il 1\u00ba luglio la London Records fece uscire negli Stati Uniti una versione accorciata dell'album con variazioni nella lista delle tracce; \"Paint It Black\" (pubblicata come singolo in maggio) venne aggiunta in sostituzione di \"Out of Time\", \"Take It or Leave It\", \"What to Do\" e \"Mother's Little Helper\". Secondo lo storico della musica pop Richard Havens, \"l'album fu accorciato su insistenza dell'etichetta discografica americana della band per conformarsi alla normale durata di un LP dell'epoca destinato ai giovani \u2013 undici tracce erano pi\u00f9 che sufficienti per un adolescente a giudizio della London Records\".\nAccoglienza.\nIn Gran Bretagna, \"Aftermath\" raggiunse la vetta della classifica restandoci per otto settimane consecutive, spodestando l'album della colonna sonora del film \"Tutti insieme appassionatamente\" dal primo posto. L'album rest\u00f2 in classifica per 28 settimane. Negli Stati Uniti \"Aftermath\" entr\u00f2 nella classifica \"Billboard\" 200 il 9 luglio 1966 alla posizione numero 117. Per il 13 agosto, l'album era salito in seconda posizione alle spalle di \"Yesterday and Today\" dei Beatles. A garantire il successo della versione statunitense dell'album fu la presenza del singolo \"Paint It Black\", che in giugno era arrivato in cima alla \"Billboard\" Hot 100 restandoci per due settimane. Il 2 luglio, \"Mother's Little Helper\" venne pubblicata su singolo negli Stati Uniti (lato B \"Lady Jane\"); dove raggiunse la posizione numero 8 della Hot 100. Alla popolarit\u00e0 dell'album contribu\u00ec anche il primo posto in classifica in Gran Bretagna rimediato nell'agosto 1966 da Chris Farlowe con la sua reinterpretazione del brano \"Out of Time\", prodotta da Jagger. Il 9 agosto, \"Aftermath\" fu certificato disco d'oro dalla Recording Industry Association of America; nel 1989 divenne disco di platino grazie a vendite superiori al milione di copie. In una retrospettiva del 2018, \"The Daily Telegraph\" scrisse che \"il nuovo sound dei Rolling Stones sull'album aiut\u00f2 ad attrarre loro migliaia di nuovi fan\". \"Aftermath\" si rivel\u00f2 essere \"un momento cruciale\" nella carriera dei Rolling Stones, tappa fondamentale nella loro scalata alla conquista del music business e la loro degna risposta creativa a \"Rubber Soul\" dei Beatles, che era stato pubblicato nel dicembre 1965 e incarn\u00f2 anch'esso la nascita della cultura giovanile nella musica popolare durante la met\u00e0 degli anni sessanta. Parlando dell'impatto culturale dell'album nel 1966, alcuni critici definirono \"Aftermath\" la \"colonna sonora della Swinging London, un regalo per i giovani hipster\" e \"una delle stelle pi\u00f9 brillanti nel firmamento della nuova cultura (o controcultura) che doveva raggiungere il suo apice l'anno successivo durante la Summer of Love\".\nIl critico musicale Ian MacDonald disse che, come \"Between the Buttons\", anche \"\"Aftermath\" rivela un gruppo che si assume il ruolo di portavoce della Swinging London, creando una sorta di pop sovversivo tipicamente inglese paragonabile solo a quello prodotto dai Kinks dell'epoca\". Il giornalista musicale Tom Moon paragon\u00f2 l'album a una collaborazione impossibile tra i Velvet Underground e la Stax Records, descrivendone il risultato come \"flower power rock blues\", ma aggiungendo, \"tutti i fiori sono dipinti di nero, con marimba e dulcimer suonati da Brian [Jones] ad aggiungere colore a queste canzoni dure, sarcastiche, disperatamente solitarie\".\nRecensioni contemporanee.\n\"Aftermath\" fu accolto da recensioni molto positive da parte della stampa musicale. Il disco fu pubblicato solo qualche mese prima di \"Blonde on Blonde\" di Bob Dylan e di \"Revolver\" dei Beatles, album di artisti ai quali Jagger e Richards erano stati paragonati dal loro manager Oldham mentre egli promuoveva la maturazione artistica della band ai giornalisti. Keith Altman di \"NME\" scrisse nella sua recensione: \"Quelle menti dietro le macchine elettriche \u2013 i Rolling Stones \u2013 hanno prodotto il miglior rapporto qualit\u00e0-prezzo di sempre nel loro nuovo LP\". Egli descrisse \"Goin' Home\" una \"fantastica improvvisazione R&amp;B\" e aggiunse che \"Lady Jane\", \"Under My Thumb\" e \"Mother's Little Helper\" avevano il potenziale per essere \"singoli eccellenti\". Richard Green del \"Record Mirror\" cominci\u00f2 la sua recensione scrivendo: \"Che se ne rendano conto o meno \u2013 e credo che Andrew Oldham lo faccia \u2013 i Rolling Stones hanno per le mani l'LP dell'anno con \"Aftermath\". Io dico che senza sapere cosa verr\u00e0 dopo, ma qualunque cosa sia, dovr\u00e0 essere un vero capolavoro per pareggiare questo album\". Green defin\u00ec \"particolarmente eccezionale\" lo stile di batteria di Watts sull'album. \"Melody Maker\" scrisse che l'uso di \"suoni interessanti\" come quelli prodotti da dulcimer, sitar, organo, clavicembalo, marimba e distorsori fuzz, crea una \"travolgente variet\u00e0 di atmosfere e toni\". Il recensore descrisse \"Aftermath\" come il miglior disco del gruppo fino a quel momento.\nL'apparente derisione delle donne presente nei testi dell'album fu fonte di discordia tra gli ascoltatori. In \"New Left Review\", Alan Beckett scrisse che i testi della band potevano essere pienamente apprezzati solo da un pubblico che conosceva la vita cittadina moderna, in particolare di Londra. Egli disse che la \"ragazza archetipo\" degli Stones, introdotta per la prima volta nella loro canzone \"Play with Fire\" del 1964, era una ragazzina \"ricca, viziata, confusa, debole, consumatrice di droghe, ecc... \", aggiungendo: \"Chiunque sia stato in giro per Chelsea o Kensington pu\u00f2 dire di aver conosciuto almeno una volta questo tipo di personaggio\". Rispondendo sullo stesso giornale, Richard Merton difese il messaggio della band. Egli scrisse che in canzoni come \"Stupid Girl\" e \"Under My Thumb\", gli Stones infransero uno dei tab\u00f9 centrali del sistema sociale: \"parlare della disuguaglianza sessuale\" e che \"lo hanno fatto nel modo pi\u00f9 radicale e inaccettabile possibile: celebrandola\".\nTra i recensori statunitensi, Bryan Gray scrisse in \"Deseret News\": \"Questo album fa il possibile per alienarsi le simpatie di chi ha pi\u00f9 di vent'anni. La ragione \u2013 \u00e8 che i Rolling Stones adesso cercano di cantare\". In \"Stereo Review\" del marzo 1969, Robert Christgau incluse la versione statunitense di \"Aftermath\" nella sua \"biblioteca dei 25 album rock essenziali\" e scrisse:\nIn seguito Christgau scrisse una lettera a \"Stereo Review\", accusando il caporedattore del giornale di aver alterato il senso e tagliato il suo articolo, compresa la sua dichiarazione conclusiva su \"Aftermath\": \"Lasciatemi insistere che io non considero \"Aftermath\" dei Rolling Stones \"il miglior album del suo genere\", come lasciato intendere dall'articolo rimaneggiato. Io lo considero semplicemente il migliore in assoluto\".\nRecensioni moderne.\nLe recensioni retrospettive di \"Aftermath\" lo indicano invariabilmente come l'album pi\u00f9 importante e musicalmente formativo del primo periodo dei Rolling Stones. \"Aftermath\" viene visto come uno dei loro dischi pi\u00f9 significativi \"perch\u00e9 ha stabilito saldamente l'immagine oscura della band e ha preparato la strada per l'oscurit\u00e0 psicologica del glam rock e l'oscurit\u00e0 sociale del punk rock britannico\". Scrivendo per \"MusicHound Rock\" (1999), Greg Kot lod\u00f2 particolarmente il contributo musicale apportato da Brian Jones, identificando \"Aftermath\" come l'album che segn\u00f2 \"l'ingresso di questi ex tradizionalisti del blues nel pantheon rock insieme a Dylan e Beatles, con il suo astuto uso di sitar, marimba, e dulcimer\". Nella lista dei 10 migliori album dei Rolling Stones redatta dalla rivista \"NME\", \"Aftermath\" si posiziona al sesto posto, e il commento recita \"\"Aftermath\" del 1966 vede gli Stones rifiutare e ridefinire la tradizione rock. Primo album costituito da loro brani originali, \n\u00e8 talmente un classico che accanton\u00f2 per sempre la reputazione della band di imitatori dei Beatles\". Recensendo la versione statunitense del disco per AllMusic, Ritchie Unterberger scrisse che l'album \"fece molto per definire il ruolo del gruppo come i ragazzi cattivi del rock &amp; roll con il loro atteggiamento beffardo verso il mondo in generale e il sesso femminile in particolare\". Egli espresse qualche riserva circa la reale sostanza di canzoni come \"Goin' Home\" e \"Stupid Girl\", trovandole abbastanza \"acerbe\", ma applaud\u00ec l'utilizzo fatto dalla band delle influenze dylaniane e psichedeliche in brani quali \"Paint It Black\", \"Under My Thumb\", \"Lady Jane\" e \"I Am Waiting\".\nIn un articolo della rivista \"Clash\" scritto in occasione del 40\u00ba anniversario di \"Aftermath\", Simon Harper disse che \"sebbene il valore dell'album rispetto alle uscite dei loro rivali in quell'anno sia discutibile, come rinascita della pi\u00f9 grande band rock and roll del mondo la sua importanza \u00e8 indiscussa\". Scrivendo per \"The Encyclopedia of Popular Music\", Colin Larkin descrisse \"Aftermath\" una \"opera di svolta in un anno cruciale\" e un album che dimostra la flessibilit\u00e0 del gruppo nella scrittura e negli stili musicali, nonch\u00e9 chiaro esempio \"della misoginia inveterata della band\". Tom Moon, nella sua recensione al disco per \"The Rolling Stone Album Guide\", afferma di preferire la versione USA per l'inclusione di \"Paint It Black\" al posto di \"Mother's Little Helper\" e loda i testi ispirati alla Swinging London. Scrivendo per \"The A.V. Club\", Hyden cita l'album come \"il primo capolavoro della band e una traccia guida per tutti i seguenti album classici degli Stones\". Il critico musicale Piero Scaruffi a proposito dell'album scrisse: \"\"Aftermath\", registrato a Los Angeles nel marzo 1966, \u00e8 il primo album che non fosse soltanto una vetrina di hit [...] Con esso gli Stones si allinearono al vento di novit\u00e0 che spirava sul rock e dimostrarono di poter affrontare la dimensione dell'LP. [...] Gli Stones hanno ormai il loro sound, seppur solidamente radicato nella musica nera (come dimostrano le fedeli imitazioni di \"High and Dry\", \"Stupid Girl\" e \"Doncha Bother Me\") e Brian Jones sa arrangiare i brani facendo uso di strumenti come il dulcimer, le marimbas, il sitar, il flauto e ogni sorta di tastiere\". Nel 2006 Cristian Degano, recensendo l'album per il sito web www.ondarock.it, lo descrisse come \"il punto d'arrivo di un lento percorso che li aveva visti partire dalla reinterpretazione di classici della musica afroamericana (blues e il pi\u00f9 recente r&amp;b) per approdare alla maturit\u00e0 di un songwriting personale e incredibilmente influente\".\n\"Aftermath\" viene frequentemente inserito nelle liste dei migliori album di sempre da critici e riviste del settore; secondo il sito web Acclaimed Music, \u00e8 al 150\u00ba posto come disco pi\u00f9 votato in assoluto dai critici. L'edizione statunitense di \"Aftermath\" \u00e8 stata inclusa nella lista \"A Basic Record Library\" relativa agli anni cinquanta e sessanta, pubblicata in \"\" (1981). Nel 2000 il disco \u00e8 stato votato alla posizione numero 387 nella lista \"All Time Top 1000 Albums\" redatta da Colin Larkin. Nel 2003 la versione statunitense dell'album \u00e8 stata inserita alla posizione numero 108 nella lista dei 500 migliori album di sempre redatta dalla rivista \"Rolling Stone\", mantenendo tale posizione nell'aggiornamento del 2012. \"Aftermath\" \u00e8 stato inoltre inserito nelle liste incluse nei libri \"The Album: A Guide to Pop Music's Most Provocative, Influential, and Important Creations\" di James Perone, \"101 Albums That Changed Popular Music\" di Chris Smith, seppur nell'appendice \"Ten Albums That Almost Made It\", \"Rock: I 1000 dischi fondamentali\" della redazione de \"Il mucchio selvaggio\" (2012) e \"1001 Albums You Must Hear Before You Die\" di Robert Dimery (2010).\nTracce.\nVersione USA.\nLa versione per il mercato statunitense di \"Aftermath\" ha una copertina diversa rispetto all'edizione inglese e una scaletta dei brani pi\u00f9 scarna che elimina \"Out of Time\", \"Take It or Leave It\", \"What to Do\", e \"Mother's Little Helper\". Tutte e quattro le tracce mancanti furono in seguito pubblicate negli Stati Uniti su altre compilation, e \"Mother's Little Helper\" usc\u00ec anche come singolo nel 1966, raggiungendo la posizione numero 8 nella classifica di \"Billboard\". Al loro posto, venne inclusa \"Paint It Black\", successo da primo posto in classifica. Questa edizione \"riveduta\" di \"Aftermath\" raggiunse la seconda posizione in classifica negli Stati Uniti, diventando disco di platino."}
{"id": "244296", "revid": "1543377", "url": "https://it.wikipedia.org/wiki?curid=244296", "title": "David Pizarro", "text": "\u00c8 soprannominato \"El Pek\", diminutivo del termine spagnolo \"peque\u00f1o\" (in italiano \"piccolo\").\nCaratteristiche tecniche.\nEra un regista davanti alla difesa, dotato di una ottima tecnica individuale, bravo a dettare i tempi di gioco, esperto in lanci di lunga-media distanza, controllo e difesa della palla, era dotato di un fisico possente nonostante l'altezza, che gli consentiva di vincere contrasti. Era ostinato nei doppi passi e nella gestione della palla, caratteristica che talvolta lo portava a rischiare il possesso anche in zone del campo \"pericolose\", era solito attendere il diretto avversario per poi eluderlo con un dribbling in modo da creare la superiorit\u00e0 numerica per l'avanzata centrale palla al piede o il lancio lungo. Era anche un buon tiratore di punizioni.\nCarriera.\nClub.\nGli esordi in Cile e l'arrivo all'Udinese.\nEsordisce in patria nelle file del , compagine della sua citt\u00e0 natale, Valpara\u00edso. Arriva in Italia nella stagione 1999-2000, la prima con la maglia dell'Udinese: esordisce in Serie A il 29 agosto 1999, alla prima giornata, in -Udinese 1-1, subentrando all'80' al posto di Andrea Sottil. Pur nascendo come trequartista viene \"reinventato\" regista. Finir\u00e0 la stagione con un totale di 5 presenze.\nNella successiva stagione collezioner\u00e0 solo altre 4 presenze in Serie A. Dopo un breve ritorno in patria all'Universidad de Chile, sar\u00e0 la stagione 2001-02 a consacrare Pizarro, che alla fine dell'annata conter\u00e0 ben 31 presenze corredate da 2 gol, il primo dei quali, sua prima marcatura in Serie A, risale al 23 settembre 2001 contro il Perugia al Renato Curi, dove il cileno mette a segno la rete della vittoria per 2-1. Nelle successive stagioni avr\u00e0 modo, con la maglia dei friulani, di mettersi in mostra anche sotto la guida di Luciano Spalletti.\nInter.\nNel luglio 2005, dopo sei stagioni in bianconero, passa all'Inter per 12 milioni di \u20ac pi\u00f9 la met\u00e0 del cartellino di Goran Pandev. Nella sua unica stagione in nerazzurro vincer\u00e0 la Supercoppa di lega, la Coppa Italia e lo scudetto, assegnato alla societ\u00e0 milanese dopo i fatti di Calciopoli. Con l'Inter ha segnato tre gol: in campionato il 18 dicembre 2005 nella partita vinta 4-0 contro la Reggina, in UEFA Champions League contro i Rangers Glasgow e in Coppa Italia contro l'Udinese.\nRoma.\nIl 19 agosto 2006 viene ufficializzato il suo trasferimento in compropriet\u00e0 alla Roma per la cifra di 6,5 milioni di euro, dove Pizarro ritrova in panchina l'allenatore Luciano Spalletti. Il suo primo gol in giallorosso risale al 17 settembre 2006, seconda giornata di campionato, contro il . Nella sua prima stagione tra le file dei giallorossi, contribuisce al percorso della Roma in UEFA Champions League che, dopo ventitr\u00e9 anni, riesce a raggiungere i quarti di finale della competizione, dove viene sconfitta nel doppio confronto contro il Manchester United (2-1) e (1-7). Nello stesso anno vince la Coppa Italia battendo in finale l'Inter. Alla fine della stagione 2006-2007 la Roma riscatta per altri 5,75 milioni di euro la met\u00e0 del cartellino ancora di propriet\u00e0 dell'Inter. Alla sua seconda stagione nella capitale, il 19 agosto 2007 vince la Supercoppa taliana, battendo ancora l'Inter, sempre a San Siro, per 1-0. In UEFA Champions League, dopo aver superato il girone eliminatorio con un secondo posto alle spalle del Manchester United, la Roma riesce nell'impresa di eliminare agli ottavi il Real Madrid vincendo al Santiago Bernab\u00e9u. Pizarro contribuisce al passaggio del turno siglando il gol del pareggio nella partita di andata a Roma, terminata poi col punteggio di 2-1. In campionato, dopo una fase di appannamento, dovuto ad un infortunio durante la preparazione estiva, riesce a recuperare una buona brillantezza fisica che lo porta a riprendersi la regia del centrocampo romanista, fornendo prestazioni, convincenti e assist per i compagni. Il 1\u00ba febbraio 2009, in occasione della gara -Roma (2-2), realizza la sua prima doppietta in maglia giallorossa. Il 29 ottobre 2009 prolunga il proprio contratto con la Roma fino al 30 giugno 2013, per un compenso lordo di 3,2 milioni di euro a stagione. Dopo il secondo posto ottenuto nell'annata 2009-2010, continua a vestire la maglia giallorossa per un'altra annata e mezza.\nManchester City.\nIl 31 gennaio 2012 si trasferisce al Manchester City guidato da Roberto Mancini, suo ex allenatore all'Inter, con la formula del prestito secco. Segna il suo primo gol con gli inglesi, nel match dei sedicesimi di Europa League del 22 febbraio contro il Porto, partita che finir\u00e0 4-0 sancendo il passaggio del turno della sua squadra. Il 13 maggio, grazie alla vittoria per 3-2 contro il Queens Park Rangers, si aggiudica con la sua squadra il titolo di Premier League.\nFiorentina.\nDopo aver rescisso il contratto con la Roma, il 9 agosto 2012 si trasferisce alla Fiorentina, con cui firma un contratto biennale a 750.000 euro all'anno. Esordisce in maglia viola il 18 agosto nella gara di Coppa Italia Fiorentina-Novara 2-0.. Segna il suo primo gol in maglia viola il 16 dicembre nella gara di campionato Fiorentina- 4-1, realizzando un calcio di rigore e dedicandolo alla sorella morta pochi giorni prima.\nIl 7 aprile va a segno regalando il pareggio nella partita contro il . Inizia la nuova stagione 2013-2014 al meglio, segnando nella prima giornata il gol del definitivo 2-1 al Franchi contro il Catania. Dopo una lunga trattativa per il rinnovo ed essere rimasto svincolato per alcuni giorni, a luglio decide di rinnovare per un altro anno con la .\nRitorno in Cile e ritiro.\nIl 21 luglio 2015 firma un contratto annuale con i cileni dei Santiago Wanderers, facendo cos\u00ec ritorno in patria dopo 16 anni. La prima stagione \u00e8 costellata da infortuni e si rivela la peggiore della sua carriera giocando solo 9 partite; rinnova quindi il contratto per un solo semestre ma durante la seconda stagione resta a sorpresa svincolato e torna invano in Italia cercando un nuovo contratto come calciatore.\nDopo sei mesi torna in patria e nel gennaio 2017 viene annunciato il suo ingaggio da parte dell'Universidad de Chile, altro club dove aveva gi\u00e0 giocato, con cui si laurea per la prima volta campione del Cile vincendo il Torneo de Clausura della Primera Divisi\u00f3n 2016-2017.\nIl 30 novembre 2018 annuncia il ritiro dal calcio giocato all'et\u00e0 di 39 anni due giorni prima della sua ultima partita contro il Curic\u00f2.\nNazionale.\nConta 46 presenze e 2 reti nella Nazionale cilena. Debutta in nazionale il 17 febbraio 1999 nell'amichevole contro il Guatemala, con la formazione olimpica ha vinto una medaglia di bronzo alle Olimpiadi di Sydney 2000. Si \u00e8 inizialmente ritirato dalla Nazionale nell'ottobre 2005, dopo la mancata qualificazione del Cile ai Mondiali 2006.\nNel giugno 2013 viene convocato nuovamente in Nazionale a distanza di quasi otto anni, per gli incontri di qualificazione ai mondiali 2014 di giugno.\nIl 5 luglio 2015 vince la Coppa America.\nAllenatore.\nIl 14 ottobre 2021 consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A.\nStatistiche.\nPresenze e reti nei club.\n\"Statistiche aggiornate al 18 gennaio 2017.\"\nCronologia presenze e reti in Nazionale.\n "}
{"id": "244297", "revid": "2180194", "url": "https://it.wikipedia.org/wiki?curid=244297", "title": "Robert Owen", "text": "Owen \u00e8 considerato uno dei primi socialisti, facendo parte di quella fascia nata nella prima met\u00e0 dell'Ottocento che ha avuto il nome di socialismo utopico. Anche se i suoi esperimenti utopici sono falliti, la sua attivit\u00e0 nel campo dell'associazionismo e del sindacalismo rende Owen molto importante nella storia del movimento operaio della Gran Bretagna.\nOwen nacque a Newtown, cittadina nel Montgomeryshire (Galles), dove ricevette la sua istruzione scolastica, che termin\u00f2 all'et\u00e0 di dieci anni.\nFilantropia a New Lanark (1800).\nDurante una visita a Glasgow (Scozia) Owen si innamor\u00f2 di Caroline Dale, figlia di David Dale, proprietario di uno stabilimento a New Lanark, sempre in Scozia.\nL'impianto di New Lanark era stato avviato nel 1785 da David Dale e Richard Arkwright, sfruttando l'energia idrica generata dalle cascate del Clyde. La vita di circa 2000 persone dipendeva dall'impianto, tra cui 500 bambini condotti l\u00ec a 5-6 anni di et\u00e0 da \"workhouses\" e orfanotrofi di Edimburgo e Glasgow. La gente di campagna del circostante Lanarkshire non si sottoponeva ai lunghi orari e alla routine demoralizzante delle fabbriche, per cui gli operai provenivano dai livelli pi\u00f9 bassi della societ\u00e0: furto, ubriachezza e altri vizi erano comuni, igiene e istruzione trascurate, e le famiglie vivevano in una sola stanza.\nOwen indusse i suoi soci a comprare New Lanark e dopo il suo matrimonio con Caroline nel mese di settembre del 1799, si trasfer\u00ec l\u00ec. Fu responsabile e proprietario in parte dello stabilimento (gennaio 1810). Incoraggiato dal suo grande successo nell'amministrazione dei cotonifici a Manchester, fra il 1800 e il 1825 tent\u00f2 di condurre la fabbrica di New Lanark secondo i suoi principii ideali, mettendo in secondo piano i principii commerciali.\nMolti imprenditori gestivano il truck system: gli operai erano pagati in tutto o in parte con \"buoni\" che avevano valore solo nel \"truck shop\" del proprietario della fabbrica, che lo riforniva di merci scadenti vendute a caro prezzo - pi\u00f9 tardi, vari \"Truck Acts\" (1831-1887) avrebbero vietato la pratica di non pagare i dipendenti in moneta corrente. Owen apr\u00ec uno spaccio dove poter comprare merci di buona qualit\u00e0 a poco pi\u00f9 del costo (e dove la vendita di alcolici era strettamente controllata): i risparmi dell'acquisto all'ingrosso venivano trasferiti agli operai; questi principi sarebbero divenuti la base dei negozi cooperativi che ancora oggi operano nel Regno Unito. \nIl pi\u00f9 grande successo di Owen fu l'istruzione dei giovani, a cui dedic\u00f2 un'attenzione particolare. Fu il fondatore della scuola materna nel Regno Unito, specie in Scozia. Bench\u00e9 le sue idee riformatrici assomiglino a quelle allora emergenti in Europa, erano di sua concezione e probabilmente per nulla influenzate da altri. \nGuardato al principio con sospetto come forestiero, in breve Owen si guadagn\u00f2 la fiducia della sua gente. Le fabbriche erano un grande successo commerciale, ma alcuni dei suoi progetti erano molto costosi, cosa sgradita ai suoi soci. Nel 1813, stanco dei vincoli impostigli da gente che voleva condurre l'azienda secondo i principi consueti, Owen organizz\u00f2 l'acquisto delle loro quote da parte di nuovi investitori, che comprendevano Jeremy Bentham e un noto Quacchero, William Allen, disposti ad accettare un rendimento annuo del 5% sul capitale e quindi a lasciare spazio alla filantropia di Owen. New Lanark divenne una specie di industria-modello, con salari molto alti e assistenza per gli operai anche fuori dalla fabbrica.\nSaggi antropologici e pedagogici (1813).\nSempre nel 1813, Owen pubblic\u00f2 quattro saggi in cui per la prima volta esponeva i principi della sua filosofia.\nOwen originariamente fu seguace di Jeremy Bentham, padre dell'utilitarismo, ma mentre Bentham riteneva che il libero mercato (in particolare, il diritto dei lavoratori di scegliersi il datore di lavoro e di trasferirsi) avrebbe liberato i lavoratori dagli eccessi di potere dei capitalisti, Owen si indirizz\u00f2 verso il socialismo. \nFin dall'et\u00e0 giovanile egli aveva perso ogni fede nelle forme prevalenti di religione ed aveva elaborato un proprio credo, che considerava una scoperta nuova ed originale. I punti cardine di questa filosofia erano che il carattere dell'uomo non \u00e8 fatto da lui ma per lui; in altre parole il carattere viene formato da circostanze su cui egli non ha controllo; egli non pu\u00f2 essere n\u00e9 lodato n\u00e9 biasimato per il suo carattere. Questi principi portano alla conclusione pratica che il grande segreto per la giusta formazione del carattere umano \u00e8 di sottoporlo fin dai primissimi anni alle corrette influenze fisiche, morali e sociali. Questi principi - della irresponsabilit\u00e0 umana e dell'effetto delle influenze precoci - formano la base dell'intero sistema educativo e di miglioramento sociale proposto da Owen. Essi sono contenuti nel suo primo libro \"A New View of Society, or Essays on the Principle of the Formation of the Human Character,\" che \u00e8 il primo di questi quattro saggi. Le nuove vedute di Owen appartengono teoreticamente ad antichi sistemi filosofici e la loro originalit\u00e0 va trovata solo nell'applicazione benevola dei principi. \nNegli anni seguenti l'opera di Owen a New Lanark ebbe rilevanza nazionale e persino europea. I suoi progetti per l'istruzione degli operai si completarono con l'apertura della scuola di New Lanark nel 1816. Owen adott\u00f2 nuovi metodi per alzare la qualit\u00e0 della produzione. Sopra ogni postazione era installato un cubo con facce colorate, che indicavano la qualit\u00e0 e la quantit\u00e0 della produzione: poich\u00e9 ogni operaio segnalava agli altri la qualit\u00e0 del suo lavoro, aveva un interesse a fare del suo meglio. D'altra parte, le condizioni per gli operai e le loro famiglie erano idilliache per gli standard dell'epoca.\nOwen sostenne i progetti di legislazione sulle fabbriche sfociati nel \"Factory Act\" del 1819, che per\u00f2 lo deluse. Comunic\u00f2 e si incontr\u00f2 con membri eminenti del governo, incluso il primo ministro, Lord Liverpool, e con molti governanti e statisti d'Europa. New Lanark fu molto frequentato da riformatori sociali, statisti, e membri di dinastie reali, incluso Nicola, pi\u00f9 tardi zar della Russia. Tutti concordavano nell'apprezzare New Lanark: il comportamento dei bambini era libero, inventivo e beneducato; salute, abbondanza e soddisfazione prevalevano; l'ubriachezza era sconosciuta e i figli illegittimi rarissimi. Le relazioni tra Owen e gli operai erano eccellenti, la fabbrica funzionava con la massima fluidit\u00e0 e regolarit\u00e0, l'impresa era un grande successo commerciale.\nPiani per alleviare la povert\u00e0 per mezzo del Socialismo (1817).\nFino a questo momento Owen aveva operato come filantropo. Nel 1817 appare il suo primo orientamento verso il socialismo, in un rapporto trasmesso al comitato della House of Commons sulla \"Poor Law\".\nLa fine delle Guerre Napoleoniche aveva generato stagnazione e quest'ultima, a sua volta, un aumento della povert\u00e0 che attirava l'attenzione del Regno Unito. Owen evidenzi\u00f2 questa connessione ma not\u00f2 anche una causa permanente: la concorrenza tra il lavoro umano e le macchine, il cui solo rimedio efficace era l'azione comune degli uomini e la subordinazione ad essi delle macchine. Seguivano proposte operative coerenti con questi principi.\nComunit\u00e0 di 1200 persone dovevano essere insediate su tenute di 1000-1500 acri (4\u20136\u00a0km\u00b2), dimensioni affini a quelle di New Lanark. Tutti avrebbero risieduto in un grande edificio quadrato con cucine e refettori pubblici ma appartamenti familiari privati. I bambini sarebbero stati affidati alla famiglia fino ai tre anni e successivamente alla comunit\u00e0, con libero accesso a loro da parte dei genitori. Il lavoro e il godimento dei suoi frutti sarebbero stati comuni. Le comunit\u00e0 potevano essere istituite da individui, parrocchie, contee, Stato; comunque con efficace supervisione di personale qualificato.\nOwen sostenne poi che questa era la miglior forma di riorganizzazione della societ\u00e0 in generale, secondo idee che non mut\u00f2 per il resto della vita. Il numero adatto per una buona comunit\u00e0 di lavoro era un'associazione di 500 - 3000 persone. Bench\u00e9 primariamente agricola, avrebbe posseduto i migliori macchinari, avrebbe offerto ogni variet\u00e0 di occupazione e, nei limiti del possibile, sarebbe stata autosufficiente. \"As these townships should increase in number, unions of them federatively united shall be formed in circles of tens, hundreds and thousands\", fino ad abbracciare il mondo intero. La visione utopistica di Owen si rivel\u00f2 piena di successo, incrementando incredibilmente il livello di vita dei suoi cittadini circondandoli di strutture pulite e sane, di attivit\u00e0 ricreative per i lavoratori, con salari sopra la media e con l'aggiunta di un sistema previdenziale unico al mondo nel periodo e anticipatore di quasi un secolo delle politiche novecentesche di welfare (che in gran parte dell'Europa divennero comuni solo a seguito della prima guerra mondiale). Oltre a ci\u00f2 ottenne dei risultati economici di indubbio pregio nel settore tessile: in breve New Lamark divenne uno dei centri industriali pi\u00f9 importanti nella produzione e filatura del cotone di tutta Europa. Il sistema \"socialista\" creato da Owen divenne immediatamente un centro di studi per tutta l'emergente borghesia inglese e dimostr\u00f2 come un lavoratore felice e soddisfatto rendesse meglio di un lavoratore oppresso e sfruttato.\nEsperimento comunitario in America (1825).\nNel 1825 questo esperimento comunitario fu tentato dal suo seguace, Abram Combe, a Orbiston presso Glasgow; e un anno dopo, nel 1826, lo stesso Owen fond\u00f2 un'altra colonia a carattere comunitario a New Harmony, nell'Indiana (U.S.A.): dopo un tentativo durato circa due anni, entrambi fallirono completamente nel 1828. \nNessuno dei due era un esperimento di pauperismo, ma i partecipanti erano quanto mai assortiti: persone perbene e di nobili ideali con vagabondi, avventurieri, pazzoidi, come pi\u00f9 tardi riconobbe un figlio di Owen, divenuto cittadino americano. Josiah Warren, uno dei partecipanti alla New Harmony Society, concluse che la comunit\u00e0 era condannata al fallimento per la mancanza di sovranit\u00e0 individuale e di propriet\u00e0 privata; da ci\u00f2 la sua fama successiva come primo teorizzatore dell'individualismo anarchico americano.\nAzione organizzativa a Londra (1828).\nDopo un lungo periodo di attriti con William Allen e altri suoi soci, Owen rescisse ogni connessione con New Lanark nel 1828. \nAl suo ritorno dall'America fece di Londra il centro della sua attivit\u00e0. Persi gran parte dei suoi mezzi nell'esperimento di New Harmony, non era pi\u00f9 un prospero capitalista, ma l'animatore di una vigorosa propaganda, in cui si combinavano socialismo e secolarismo. In particolare l'ex industriale si dedic\u00f2 all'azione sindacalista e in particolare all'organizzazione delle Trade Unions, cercando di promuoverne l'unificazione a livello nazionale. In seguito fu organizzatore di cooperative di consumo fra i lavoratori e del loro associazionismo. \nNel 1832 il movimento costitu\u00ec un sistema di borse-lavoro eque, che per mezzo di buoni-lavoro evitava i soliti meccanismi di scambio e gli intermediari. La \"borsa\" di Londra dur\u00f2 fino al 1833, e quella di Birmingham funzion\u00f2 solo per pochi mesi, fino al luglio 1833. \nIl termine \"socialismo\" cominci\u00f2 ad essere usato correntemente nelle discussioni della \"Association of all Classes of all Nations,\" che Owen form\u00f2 nel 1835. Il suo insegnamento secolarista guadagn\u00f2 tanta influenza fra i lavoratori da occasionare l'affermazione della \"Westminster Review\" (1839) che i suoi principi erano la vera fede di una gran parte di loro. Le sue idee sul matrimonio erano certamente abbastanza permissive da causare scandalo. \nFurono tentati altri esperimenti comunitaristi, a Ralahine, in Contea di Clare (Irlanda), e a Tytherly, in Hampshire. Il primo (1831) si dimostr\u00f2 un grande successo per tre anni e mezzo, dopo di che il proprietario liquid\u00f2 tutto perch\u00e9 rovinatosi con il gioco d'azzardo; il secondo (1839) fall\u00ec completamente. \nNel 1846 il solo esito permanente dell'attivit\u00e0 di Owen, condotta con zelo tramite assemblee, opuscoli, riviste e qualche volume, rimaneva il movimento cooperativo. Nei suoi ultimi anni, Owen divenne un convinto aderente allo Spiritualismo.\nPensiero politico.\nLa filosofia di Owen, che Karl Marx avrebbe denominato socialismo utopico, deriva da tre fondamenti del suo pensiero:\nIl pensiero riformatore di Robert Owen, imbevuto di ideali illuministici e umanitari, \u00e8 improntato alla convinzione che l'ambiente eserciti un'influenza decisiva sulla formazione del carattere e che il sistema industriale del suo tempo avesse in s\u00e9 le risorse per funzionare al meglio senza bisogno di un eccessivo sfruttamento dei lavoratori o dell'esasperazione della concorrenza. Owen parla di \u201cparadiso in terra\u201d, \u00e8 ottimista sull'effetto che potrebbero avere le sue idee sulla societ\u00e0. \nNella pi\u00f9 tarda \"Revolution in the Mind and Practice of the Human Race\", Owen insiste che il carattere \u00e8 formato da una combinazione della Natura o Dio e delle circostanze dell'esperienza del singolo individuo; senza approfondire la questione Owen tende a concordare con Socrate.\nLe sue idee sono di origine prettamente illuminista; bisogna lasciare alla natura (che \u00e8 dotata di ragione) di dispiegarsi: l'uomo pu\u00f2 modificare l'ambiente in cui vive e pu\u00f2 farlo solo attraverso l'istruzione, attraverso di essa l'uomo pu\u00f2 ritrovare l'armonia naturale.\nRifondando la societ\u00e0 su motivi razionali, eliminando l'egoismo, il profitto e la ricerca del profitto, l'umanit\u00e0 avr\u00e0 pi\u00f9 di quanto necessario. La societ\u00e0 si deve basare sulla vita comunitaria, si vive assieme secondo un profilo socialista.\nMoneta, commercio e profitto causano l'individualismo; l'equazione fondamentale in economia per Owen \u00e8 valore = lavoro. L'equazione \u00e8 rispettata nella societ\u00e0 del baratto ma non in quella della moneta che causa egoismo.\nOwen pensa di sostituire la moneta con buoni di lavoro che devono rimanere fissi (senza fluttuazioni), pensa a banche di ricchezza reale (prive di inflazione); i buoni di lavoro premiano il merito personale e mirano a tagliare le gambe alla speculazione.\nCos\u00ec viene descritto da Friedrich Engels, in \"L'evoluzione del socialismo dall'utopia alla scienza\" (1880):\nEd aggiunse:\nFu di ispirazione per la \"Banca di scambio\" di Proudhon.\nEredit\u00e0 culturale.\nSi credeva che sulle sue idee fosse stata ideata la progettazione del vecchio borgo di Campomaggiore, piccolo centro lucano, costruito perfettamente a scacchiera, con la chiesa e il palazzo baronale, uno di fronte all'altro ai lati della grande piazza, e con l'idea di programmare e attrezzare il borgo per ospitare un preciso numero di abitanti (circa 1600) in un sistema di convivenza perfetta, il borgo per anni, fino alla sua distruzione a causa di una frana, \u00e8 stato il paese dell'Utopia. (In realt\u00e0 il vecchio borgo di Campomaggiore \u00e8 stato costruito qualche decina di anni prima che Owen potesse esprimere e divulgare le sue idee)."}
{"id": "244298", "revid": "1601517", "url": "https://it.wikipedia.org/wiki?curid=244298", "title": "Lega lombarda", "text": ""}
{"id": "244299", "revid": "92920", "url": "https://it.wikipedia.org/wiki?curid=244299", "title": "Tunnel of love", "text": ""}
{"id": "244301", "revid": "183114", "url": "https://it.wikipedia.org/wiki?curid=244301", "title": "Jeeves", "text": "Jeeves \u00e8 un personaggio di un lungo e popolare ciclo di racconti e romanzi dello umoristico inglese P. G. Wodehouse nei quali \u00e8 il valletto personale (\"gentleman's gentleman\") di Bertram (\"Bertie\") Wooster. Quest'ultimo \u00e8 normalmente anche \"l'io narrante\". Jeeves \u00e8 probabilmente il personaggio pi\u00f9 famoso di Wodehouse, e nel mondo anglosassone \u00e8 diventato il maggiordomo per antonomasia.\nIl personaggio.\nCome tutti i domestici di Wodehouse, Jeeves \u00e8 indicato solo col cognome; tuttavia, in uno degli ultimi romanzi (\"Molto obbligato, Jeeves\" del 1971) Wodehouse inaspettatamente ci rivela il suo nome di battesimo. Nelle parole di Bertie, \u00abCiao Reggie - disse, ed io rimasi stupefatto dalla rivelazione che Jeeves si chiamasse Reginald.\u00bb.\nLe sue caratteristiche ne fanno un domestico assolutamente unico.\n\u00c8 estremamente efficiente in tutti gli aspetti del suo lavoro.\nHa inventato una bevanda la cui composizione \u00e8 segreta (si sa soltanto che tra i suoi ingredienti ci sono il succo di pomodoro, l'uovo crudo, il pepe di Caienna e la salsa Worcester) ma che permette di curare pressoch\u00e9 istantaneamente i postumi della sbornia.\nHa la caratteristica di entrare e uscire dalle stanze senza farsi notare; nelle parole di Bertie, \u00abState parlando del pi\u00f9 e del meno e improvvisamente avvertite una presenza, per cos\u00ec dire, ed eccolo l\u00ec\u00bb.\nHa un linguaggio ampolloso e ricco di citazioni latine, shakespeariane, o di altri poeti dei quali regolarmente Bertie ignora l'esistenza.\n\u00c8 un membro attivo del \"Junior Ganymede Club\" (\"Club del Giovane Ganimede\"), un circolo per valletti e maggiordomi, in cui ogni membro deve tenere aggiornato un quaderno dedicato al datore di lavoro. La sezione dedicata a Bertie, la pi\u00f9 corposa del circolo, \u00e8 di ben diciotto pagine..\nSoprattutto, grazie alla propria intelligenza fuori dal comune e a conoscenze inesauribili in ogni campo dello scibile umano, riesce sempre a tirare fuori dai guai il proprio inetto padrone e gli altri personaggi che di volta in volta gli chiedono aiuto.\nL'inversione dei ruoli.\nNel ciclo di Jeeves uno dei principali meccanismi comici \u00e8 l'inversione dei ruoli tra Jeeves e Bertie: la gerarchia intellettuale, culturale e linguistica \u00e8 esattamente l'opposto di quella sociale e finanziaria. Bertie Wooster deve essere ricco e aristocratico perch\u00e9 non sa fare nulla; Jeeves pu\u00f2 appartenere alle classi subalterne perch\u00e9 sa fare tutto.\nQuesta inversione permette a Wodehouse da un lato di ideare una serie infinita di equivoci madornali risolti ogni volta da Jeeves come \"deus ex machina\", dall'altro di mettere a frutto nei dialoghi la sua eccezionale padronanza linguistica: mentre Bertie dice spesso frasi sconvenienti come \u00abuna cosa da far cascare le mutande\u00bb, \u00abgli occhi che schizzano dalle orbite\u00bb, Jeeves ha sempre un linguaggio impeccabile ed in particolare fa un largo uso dell\"understatement\", l'attenuazione linguistica tipica delle classi alte inglesi: una situazione drammatica \u00e8 per lui al massimo \"incresciosa\" o \"sconcertante\", mentre i suoi numerosi trionfi sono commentati con frasi come \"mi sforzo di dare soddisfazione, signore\".\nMaggiordomo o valletto?\nAl contrario dell'opinione corrente, Jeeves non \u00e8 il maggiordomo (\"butler\") di Bertie. \u00c8 invece il suo valletto personale (\"valet\"). La differenza, fondamentale in un mondo gerarchizzato come quello dell'aristocrazia britannica, \u00e8 che il valletto \u00e8 al servizio del suo datore di lavoro come persona, mentre il maggiordomo \u00e8 al servizio della casa. Nei paesi anglosassoni la confusione \u00e8 aumentata dal fatto che in inglese americano \"valet\" viene usato per indicare l'addetto alle macchine nei parcheggi, e quindi in America l'occupazione di Jeeves viene sempre indicata con il termine \"butler\".\nA smorzare la tensione ci pensa Bertie, che spesso presta Jeeves in sostituzione di vari maggiordomi, e osserva che \u00abse c'\u00e8 bisogno di lui, pu\u00f2 \"maggiordomare\" con i migliori di loro.\u00bb (\u00ab\"If the call comes, he can buttle with the best of them\".\u00bb)\nCuriosit\u00e0.\nJeeves \u00e8 un brano di Paolo Conte contenuto nel disco intitolato \"Nelson\". L'autore simpaticamente chiede a Jeeves di aiutarlo ad abbandonare un circolo di inglesi annoiati in cui Priscilla Doody lo perseguita per avere le sue attenzioni del tutto non gradite. Alla fine Jeeves interviene e suggerirsce all'autore un improbabile impegno improvviso, gli infila un cappello da \"boy scout\", del tutto fuori luogo, per ricordargli un fantomatico raduno in montagna... \nUna delle sottotrame ricorrenti nelle storie di Jeeves prevede che Bertie adotti un capo d'abbigliamento o prenda decisioni che dispiacciono a Jeeves, come una giacca bianca, un paio di calze colorate o farsi crescere i baffi. Invariabilmente il racconto si concluder\u00e0 con Bertie che, tratto in salvo grazie a Jeeves dalle situazioni intricate in cui si viene sempre a trovare, mostrer\u00e0 la sua riconoscenza rinunciando (pi\u00f9 o meno volontariamente) alla decisione sgradita.\nIl romanzo \"Chiamate Jeeves\" \u00e8 l'unico in cui Jeeves appare senza Bertie; \u00e8 infatti temporaneamente al servizio del nono Conte di Rowcester mentre Bertie frequenta un corso di sopravvivenza per \"ricchi oziosi\" nel caso di una rivoluzione socialista.\nL'unico racconto narrato in prima persona da Jeeves anzich\u00e9 da Bertie \u00e8 invece \"Parla Jeeves\" (contenuto in \"Avanti Jeeves!\"), nel quale, per dissuadere il suo padrone dall'intenzione di prendere moglie e avere figli, Jeeves fa s\u00ec che debba tenere un discorso in una scuola femminile.\nL'onniscienza di Jeeves \u00e8 cos\u00ec nota nei paesi anglosassoni che il motore di ricerca \"Ask Jeeves\" si \u00e8 ispirato a lui. Nel settembre 2005, quando il sito ha comunicato l'intenzione di togliere la caricatura di Jeeves dalla propria home page, una protesta di massa dei fan di Wodehouse ha impedito che ci\u00f2 avvenisse.\nIl personaggio di Jeeves \u00e8 oggetto di un esplicito tributo nel romanzo \"Wake up, sir!\", dell'autore americano Johnatan Ames.\nNella serie a fumetti Martin Myst\u00e8re l'albo estivo speciale n. 16 \"L'impareggiabile Reeves\" (giugno 1999) rende un chiaro omaggio alla serie di Jeeves.\n\"Jeeves\" \u00e8 un oggetto (\"item\") contenuto nel famoso gioco di ruolo online multigiocatore di massa World of Warcraft, utilizzabile dai giocatori con un alto livello di Ingegneria (Engineering). Si tratta di un robottino che ripara equipaggiamento, vende reagenti ed oggetti e d\u00e0 accesso al proprio sportello bancario del gioco, al servizio del giocatore per dieci minuti.\nA lui si richiamano due personaggi Disney, entrambi italiani: Lusky (ribattezzato \"Jeeves\" nelle pubblicazioni anglosassoni) e l'omonimo maggiordomo di Nena Cow, zia di Clarabella.\nI libri di Jeeves.\nL'opera di Wodehouse \u00e8 divisa in \"cicli\" data la frequenza con cui certi personaggi appaiono nei romanzi; il ciclo di Jeeves \u00e8 nato nel 1917 con il racconto \"Il giovine Gussie che si sbroglia\" (\"Extricating Young Gussie\"), contenuto nella raccolta \"L'uomo con due piedi sinistri\" ( \"The man with two left feet\"): "}
{"id": "244304", "revid": "1870773", "url": "https://it.wikipedia.org/wiki?curid=244304", "title": "LIBOR", "text": "L'abbreviazione LIBOR o Libor indica il \"London Interbank Offered Rate\" (inglese, tasso interbancario 'lettera' su Londra), un tasso di riferimento per i mercati finanziari.\nSi tratta di un tasso variabile, calcolato giornalmente dalla \"British Bankers' Association\" in base ai tassi d'interesse richiesti per cedere a prestito depositi in una data divisa (sterlina inglese, dollaro USA, franco svizzero, euro o yen) da parte delle principali banche operanti sul mercato interbancario londinese.\nIl Libor \u00e8 il tasso di riferimento europeo al quale le banche si prestano denaro tra loro, spesso durante la notte (in batch notturno), dopo la chiusura dei mercati. Esso \u00e8 minore del tasso di sconto che gli istituti di credito pagano per un prestito alla banca centrale. Il mercato interbancario \u00e8 particolarmente importante per assicurare la solvibilit\u00e0 delle banche e dell'intero sistema creditizio, e per una banca \u00e8 forse il modo pi\u00f9 facile e meno costoso di reperire capitali.\nIn pratica pu\u00f2 capitare che a fine giornata il responsabile della Tesoreria della banca \"x\" scopra che vi sono alcuni milioni di eccedenze che potrebbero essere parcheggiati overnight presso la Banca d'Italia a un tasso basso, oppure nell'apposita pagina Reuter vedere se vi \u00e8 un altro istituto nella situazione opposta (cio\u00e8 con necessit\u00e0 di liquidit\u00e0): il tasso offerto per l'operazione \u00e8 pi\u00f9 alto ed \u00e8 appunto il Libor.\nA fronte di una domanda di prelievi maggiore del denaro liquido che un istituto ha a disposizione, la banca vende una certa quantit\u00e0 di titoli di Stato o altri titoli, ricevendo in questo mercato il denaro di cui ha bisogno.\nUn elemento importante \u00e8 la fiducia fra i vari istituti di credito a prestarsi denaro, e il ruolo \"garantista\" della banca centrale nel risarcire i diritti delle banche creditrici nel caso di qualche istituto in difficolt\u00e0.\nIl Libor \u00e8 un indice del costo del denaro a breve termine che viene adoperato comunemente come base per il calcolo dei tassi d'interesse relativi a molte operazioni finanziarie (mutui, \"futures\" ecc.) principalmente in valute diverse dall'euro, per il quale il tasso di riferimento \u00e8 pi\u00f9 spesso l'EURIBOR. L'andamento del Libor \u00e8 comunque seguito con attenzione sia dai professionisti sia dai privati, poich\u00e9 le sue variazioni possono avere conseguenze sull'entit\u00e0 degli interessi bancari di ogni genere, dai conti di risparmio alle ipoteche, ai prestiti. "}
{"id": "244305", "revid": "466539", "url": "https://it.wikipedia.org/wiki?curid=244305", "title": "Ostenda", "text": "Ostenda (in olandese Oostende, in francese Ostende) \u00e8 una citt\u00e0 portuale belga di 70.274 abitanti, situata nella provincia fiamminga delle Fiandre Occidentali e affacciata sul Mare del Nord. Il territorio comunale comprende la citt\u00e0 vera e propria e tre citt\u00e0 minori, annesse successivamente all'istituzione del comune: Mariakerke, Stene e Zandvoorde.\nStoria.\nOstenda \u00e8 la citt\u00e0 principale sulla costa belga. In tempi antichi non era altro che un piccolo villaggio di pescatori costruito sulla sponda orientale (in olandese: \"oost-einde\") di un'isola (chiamata Testerep), posta fra il Mare del Nord e un lago costiero. Bench\u00e9 piccolo, il villaggio guadagn\u00f2 lo status di 'citt\u00e0' intorno al 1265, quando agli abitanti fu permesso di tenere un regolare mercato.\nLa principale fonte di introiti era naturalmente la pesca. La costa del mare del Nord \u00e8 sempre stata abbastanza instabile e nel 1395 gli abitanti decisero di costruire una nuova Ostenda alle spalle di grandi dighe e lontana dalla minaccia del mare. La posizione strategica sul Mare del Nord ha dato un grande vantaggio a Ostenda, come porto, ma si \u00e8 anche rivelata fonte di problemi. La citt\u00e0 venne spesso presa, distrutta e saccheggiata dalle armate conquistatrici. Dopo quest'epoca Ostenda si tramut\u00f2 in un porto di una certa importanza. Nel 1722 gli olandesi chiusero l'entrata del porto di Anversa, e di conseguenza Ostenda crebbe in importanza perch\u00e9 forniva un accesso alternativo al mare.\nI Paesi Bassi Meridionali (l'odierno Belgio) erano diventati parte dell'Impero Austriaco. L'imperatore Carlo VI d'Asburgo concesse alla citt\u00e0 il monopolio del commercio con l'Africa e l'Estremo Oriente. All\"'Oostendse Compagnie\" (la compagnia commerciale di Ostenda) venne permesso di fondare colonie oltremare. Comunque, nel 1727 la \"Oostendse Compagnie\" venne costretta a cessare le sue attivit\u00e0 a causa della pressione olandese e britannica. I Paesi Bassi e la Gran Bretagna non permettevano ai competitori di agire a livello dei traffici internazionali, ma le nazioni consideravano il commercio internazionale come loro privilegio.\nIn tempi successivi il porto di Ostenda continu\u00f2 ad espandersi grazie al miglioramento della struttura portuale e dei collegamenti con l'interno. Nel 1838 venne costruito un collegamento ferroviario con Bruxelles. Ostenda divenne un porto di transito per l'Inghilterra nel 1846, quando il primo traghetto salp\u00f2 per Dover. Non svolge pi\u00f9 questo ruolo oggi, eccetto per le merci, come punto alternativo di attraversamento della Manica, rispetto a Calais, in Francia. molto importante per l'immagine della citt\u00e0 fu l'attenzione che ricevette dai re belgi Leopoldo I e Leopoldo II. Entrambi amavano passare le vacanze a Ostenda. Importanti monumenti e ville vennero costruiti per compiacere la famiglia reale. Il resto dell'aristocrazia belga li imit\u00f2 subito e Ostenda divenne nota come \"la regina delle localit\u00e0 di mare belghe\".\nTurismo.\nLuoghi di interesse sono il Casin\u00f2 e il Forte Napoleone. La citt\u00e0 \u00e8 gemellata con Banjul.\nInfrastrutture e trasporti.\nAeroporti.\nLa citt\u00e0 di Ostenda \u00e8 servita dall'Aeroporto di Ostenda, che viene servito principalmente da compagnie aeree low-cost e cargo.\nBandiera.\nLa bandiera della citt\u00e0 ha i colori rosso (sopra) e giallo (sotto)."}
{"id": "244306", "revid": "287204", "url": "https://it.wikipedia.org/wiki?curid=244306", "title": "Honda CB 400 Four", "text": "La CB 400 Four era una motocicletta prodotta dalla Honda. Dopo avere introdotto, nel 1969, la CB 750 Four la Honda fece seguire dei motori, sempre a quattro cilindri 4 tempi, di minore cilindrata quali: il 350 cm\u00b3 (CB 350 Four), il 500 cm\u00b3 (CB 500 Four), e il modello da 408\u00a0cm\u00b3.\nContesto.\nLa \"CB 400 Four\" era in pratica una espansione del modello 350 degli anni precedenti. Il maggiore cambiamento era dato dall'aumento dell'alesaggio che port\u00f2 la cilindrata a 408\u00a0cm\u00b3, dall'adozione (cosa rara per quei tempi) di un cambio a 6 marce e di uno scarico \"4 in 1\" che seguiva le forme del telaio finendo nello scarico posto sul lato destro. Le altre caratteristiche erano date dal serbatoio del carburante con linee pi\u00f9 spigolose e il manubrio in stile \"Caf\u00e9 Racer\", che dava alla moto un aspetto pi\u00f9 corsaiolo dei modelli precedenti da 350 cc; inoltre furono arretrate le pedane del guidatore e rese retrattili per evitare l'interferenza con il pedale di avviamento (kick starter). Anche nel nome si era cercato di sottolineare queste caratteristiche aggiungendo sul serbatoio la dicitura \"Super Sport\".\nSebbene indirizzata verso il settore pi\u00f9 sportivo del mercato la \"CB 400 F\" forniva delle prestazioni, in confronto con le sue dirette concorrenti quali la Kawasaki H1 500 a tre cilindri, pi\u00f9 limitate. In compenso per\u00f2 il motore aveva una erogazione pi\u00f9 dolce ed era pi\u00f9 silenzioso dei modelli dotati del motore 2 tempi. Il cambio a 6 marce consentiva, infatti, di mantenere il motore sempre al migliore regime di rotazione."}
{"id": "244307", "revid": "1632387", "url": "https://it.wikipedia.org/wiki?curid=244307", "title": "Got Live If You Want It!", "text": "Got Live If You Want It! \u00e8 l'ottavo album della discografia statunitense dei Rolling Stones, pubblicato il 10 dicembre 1966, ed \u00e8 il primo album dal vivo della band.\nIl disco.\nIl disco fu il risultato di un obbligo contrattuale degli Stones con il loro distributore americano, la London Records, e la band non rimase troppo contenta del prodotto finito. A causa delle pesanti manipolazioni in studio in fase di post-produzione, l'album venne infatti successivamente disconosciuto dagli stessi Stones, che considerarono come loro primo album dal vivo \"Get Yer Ya-Ya's Out!\" del 1970. \"Got Live If You Want It!\" raggiunse comunque la posizione numero 6 nelle classifiche americane.\nAll'epoca, il disco non venne pubblicato ufficialmente in Inghilterra; dato che esisteva infatti un EP dallo stesso titolo pubblicato per il mercato britannico nel 1965, con una scaletta dei brani totalmente differente.\nLe esibizioni catturate sull'album furono registrate il 1\u00b0 e il 7 ottobre 1966, a Newcastle upon Tyne e a Bristol, nonostante le note del disco asseriscano erroneamente che esse provengano da un concerto alla Royal Albert Hall. Anche se la band torn\u00f2 in studio nell'ottobre '66 per correggere varie imperfezioni audio di \"Got Live If You Want It!\", per rimpolpare un po' la scaletta dei brani, furono inserite due incisioni inedite di studio (\"Fortune Teller\" del 1963 e \"I've Been Loving You Too Long\" del 1965) alle quali furono applicati dei falsi effetti live con sovraincisioni di urla ed applausi del pubblico per creare l'impressione che fossero brani suonati dal vivo.\nL'album venne pubblicato negli Stati Uniti in dicembre, quando gli Stones erano ormai prossimi alla conclusione delle sessioni per \"Between the Buttons\". In Gran Bretagna la Decca Records pubblic\u00f2 l'LP come disco d'importazione cambiandogli il titolo in \"Have You Seen Your Mother Live!\", mentre la King Records Japan lo fece uscire come \"Hits LIVE\"."}
{"id": "244311", "revid": "933835", "url": "https://it.wikipedia.org/wiki?curid=244311", "title": "Giulia Livilla (figlia di Germanico)", "text": "Biografia.\nGiulia Livilla nacque da Germanico Giulio Cesare e da Agrippina maggiore; solo un anno dopo la sua nascita, per\u00f2, il padre mor\u00ec inaspettatamente. L'educazione di Giulia venne curata quindi dalla madre, dall'imperatore Tiberio e dalle nonne Livia Drusilla e Antonia minore. \u00c8 nota alle fonti antiche semplicemente come \"Iulia\", essendo possibile che il nome \"Livilla\", scelto in onore della zia omonima, sia stato rimosso a seguito della \"damnatio memoriae\" che la colp\u00ec.\nGiulia venne promessa a un suo distante parente, Publio Quintilio Varo, figlio di quel Publio Quintilio Varo che venne sconfitto nella battaglia della Foresta di Teutoburgo (9) e di Claudia Pulcra, nipote di Ottavia minore, la sorella di Augusto; nel 27, per\u00f2, Varo venne accusato di \"maiestas\" e il matrimonio sfum\u00f2.\nGiulia spos\u00f2 nel 33 Marco Vinicio, la cui famiglia veniva da fuori Roma ed era di rango equestre: figlio e nipote di consoli, Vinicio divenne console nel 30 e proconsole d'Asia nel 38/39. Stando a un'iscrizione, Giulia accompagn\u00f2 il marito in Asia.\nDurante i primi anni di regno del fratello Caligola, Giulia e le sue due sorelle maggiori, Agrippina minore e Drusilla, ricevettero onori e privilegi: oltre a essere equiparate alle vergini vestali, potendo quindi assistere ai giochi allo stadio, i loro nomi erano inclusi nei giuramenti di fedelt\u00e0 all'imperatore e le loro effigi rappresentate sulle monete. Svetonio racconta di una vita dissoluta, con sospetti di rapporti incestuosi col fratello.\nNel 39 partecip\u00f2 a una congiura, forse organizzata da Agrippina, volta a spodestare Caligola e a sostituirlo con il cognato Marco Emilio Lepido, vedovo di Drusilla e amante di Giulia e Agrippina, ma la congiura venne sventata. Giulia e Agrippina furono esiliate con la minaccia del fratello: \"Non ho solo delle isole, ma anche delle spade!\" (Svetonio, Vite dei dodici Cesari).\nNel 41, morto Caligola, assassinato in una congiura capeggiata da Cassio Cherea, Livilla e la sorella furono richiamate a Roma dal nuovo imperatore, il loro zio Claudio. Tuttavia, Livilla dovette scontrarsi con la gelosia dell'imperatrice Messalina, che la fece nuovamente esiliare accusandola di adulterio con Lucio Anneo Seneca. Venne probabilmente inviata a \"Pandateria\" (moderna Ventotene), ma nel tardo 41 o all'inizio del 42 lo zio ne ordin\u00f2 la morte, forse per inedia.\nDopo qualche tempo, probabilmente quando Agrippina divenne imperatrice, i resti di Giulia vennero portati a Roma, conservati nel Mausoleo di Augusto."}
{"id": "244317", "revid": "124684162", "url": "https://it.wikipedia.org/wiki?curid=244317", "title": "Harbin", "text": "Harbin (in cinese: , in manci\u00f9: , \"Harbin\", ) \u00e8 una citt\u00e0 della Cina di 10.635.971 abitanti, il capoluogo della provincia dello Heilongjiang, in Manciuria, nella Cina nordorientale. \u00c8 la seconda citt\u00e0 in cui il cinese mandarino \u00e8 pi\u00f9 simile alla versione standard (dopo Pechino).\nStoria.\nLa storia di Harbin, partendo dalle prime presenze umane, pu\u00f2 essere rintracciata dal 3457 a.C. Sull'origine del nome \"Harbin\" sussiste un dibattito.\nHarbin si trovava nel territorio di Buyeo e del Bohai e, al tempo della dinastia Liao, il suo territorio apparteneva in parte al regno di Buyeo, in parte al regno di Balhae, alla famiglia Jie e la dinastia Liao aveva il controllo sulla parte orientale.\nNel 1114 il capo dei Manci\u00f9, Wanyan Aguda, guid\u00f2 le truppe che combattevano contro i Liao, dando inizio alle guerre di Ning Jiang Zhu e di Chu He Dian, e infliggendo una severa sconfitta a 100.000 soldati Liao.\nNel 1115 l'imperatore Cheng, dopo aver fondato il regno di Jin, ricevette il titolo di re, e fond\u00f2 anche il villaggio di A Cheng, noto, nelle cronache di Jin come villaggio di A Cheng orientale. Con i Jin, la luminosa Harbin diventa la capitale del distretto di Ji.\nIn primo luogo, nel suo periodo di splendore apparterr\u00e0 al terzo fratello minore (Wojin) del clan di Gengis Khan, tutti del governo del dipartimento di Nu Er Gan. Dopo che venne fondata la dinastia Qing, quando Qian Long aveva 21 anni (nel 1756), viene istituito un governo a data definita.\nDopo la met\u00e0 del periodo Qing, conformemente all'attuazione delle politiche \"Jing Qi Yi Wen\" e \"Kai Jin Fang Huang\", gente di etnia Han, migr\u00f2 in gran quantit\u00e0 nel territorio di Harbin.\nCon l'imperatore Qing Guangxu allora ventiduenne, nel 1898, l'Impero russo costrinse il governo Qing a firmare il trattato \"Li-Lobanov\", o \"trattato segreto Sino-russo\", con cui la Russia ottenne i diritti per la costruzione della ferrovia Orientale Cinese.\nNel 1898 si inizi\u00f2 a chiamare la citt\u00e0 \"Harbin\"; essa apparteneva al distretto del Bolin. La citt\u00e0 fu fondata dai russi nel 1898, come stazione sul tragitto della Ferrovia Orientale Cinese che attraversa la Manciuria e giungeva fino a Vladivostok.\nHarbin venne usata come centro per la costruzione della ferrovia, finanziata dai russi; era infatti la citt\u00e0 da cui si inizi\u00f2 a costruire. Al tempo la Russia le cambi\u00f2 il nome in \"citt\u00e0 del fiume Songhua\", ma nel 1903 ritorn\u00f2 il nome di Harbin.\nDopo la fine dei Qing, nel 1913, il governo della Repubblica di Cina, organizz\u00f2 il distretto del Bin Jiang e nel 1914 venne messa a punto la stessa strada del Bin Jiang.\nHarbin \u00e8 spesso chiamata la \"Mosca d'oriente\"; all'inizio del ventesimo secolo, dopo che la Russia fu sconfitta nella guerra russo-giapponese (1904-1905), l'influenza russa s'indebol\u00ec: da quel momento 160.000 emigranti, provenienti da 33 nazioni tra cui Stati Uniti, Germania, Polonia, Giappone e Francia, emigrarono a Harbin.\nEmigranti russi e delle altre nazioni europee giunsero fin dall'inizio in gran numero a Harbin. Nel 1913 Harbin era diventata, di fatto, una colonia russa grazie ai lavori di costruzione e manutenzione della Ferrovia Orientale Cinese; i dati di allora indicano una popolazione cittadina di 68.549 abitanti, dei quali la maggioranza assoluta russi (34.313, il 50,06%) e poco pi\u00f9 di un terzo cinesi (23.537, 34,37%). Tuttavia, erano in totale ben 53 le differenti nazionalit\u00e0 dei cittadini di Harbin e oltre alla lingua russa e al cinese erano parlate ben 45 lingue diverse. In quel momento, appena l'11,5% of di tutti i residenti in citt\u00e0 erano effettivamente nati ad Harbin. \nNel dicembre del 1918, durante la guerra civile russa, alcune migliaia fra importanti ufficiali e soldati andarono in esilio ad Harbin.\nA questo punto, Harbin, divenne un centro in cui ancora maggiore fu la presenza di Ebrei e soldati Bianchi dalla guerra civile russa, che andarono in esilio e si stabilirono l\u00ec.\nDivenne la citt\u00e0 con pi\u00f9 russi al di fuori della Russia. I russi di Harbin costruirono alcune decine di scuole russe, e pubblicarono anche riviste e giornali di letteratura russa.\nNel 1921 Harbin era ormai diventata la citt\u00e0 pi\u00f9 popolosa della Manciuria settentrionale e aveva una popolazione di 300.000, di cui 100.000 russi. \nLa comunit\u00e0 russa di Harbin raggiunse il suo picco nei primi anni '20, quando ammontava da circa 120.000 persone.\nNel Dongbei prendono forma un'economia internazionale, un centro finanziario, nonch\u00e9 centro di traffico. Dal canto loro, i cinesi di Harbin hanno costruito, nel contesto delle imprese, industrie per la fermentazione di alcolici, industrie alimentari e tessili.\nAnche per questo motivo, Harbin aveva stabilito il suo essere vista come centro importante della parte settentrionale del Dongbei cinese, e si era trasformata in una citt\u00e0 dallo status internazionale. Una dopo l'altra, 16 nazioni istituirono dei consolati a Harbin, dove si insediarono moltissime banche e imprese industriali, commerciali e di ogni tipo.\nNei primi anni '20, secondo recenti studi cinesi, oltre 20.000 ebrei vivevano ad Harbin.\nIl Giappone invase la Manciuria subito dopo l'incidente di Mukden nel settembre 1931. Dopo la conquista giapponese di Qiqihar, Harbin venne accerchiata da ovest e da sud. I bombardamenti dell'aviazione giapponese convinsero l'esercito cinese a ritirarsi dalla citt\u00e0, abbandonando Harbin alla merc\u00e9 dell'invasore. L'occupazione di Harbin venne completata dai giapponesi in poche ore.\nLa maggioranza degli ebrei di Harbin (13.000 nel 1929) fuggirono dalla citt\u00e0 in quanto i giapponesi erano legati al Partito Fascista Russo, il cui anti-bolscevismo e nazionalismo era accompagnato anche da un virulento antisemitismo.\nL'esercito sovietico occup\u00f2 la citt\u00e0 il 20 agosto 1945 e Harbin non fin\u00ec mai sotto il controllo del Kuomintang cinese, le cui truppe si fermarono a 60\u00a0km dalla citt\u00e0. L'amministrazione della citt\u00e0 fu trasferita dall'esercito sovietico al Esercito popolare di liberazione cinese nell'aprile 1946. Il 28 aprile 1946 venne stabilito il governo cinese di Harbin, rendendo la citt\u00e0 di 700.000 abitabile la prima grande citt\u00e0 cinese ad essere governata dai comunisti. Durante la breve occupazione sovietica (dall'agosto 1945 ad aprile 1946) migliaia di immigrati russi che erano stati identificati come membri del Partito Fascista Russo ed erano fuggiti dalla persecuzioni dei comunisti dopo la rivoluzione d'ottobre furono deportati a forza in Unione Sovietica. Dopo il 1952 l'Unione Sovietica lanci\u00f2 una seconda ondata di immigrazione forzata in Russia. Nel 1964 la popolazione russa di Harbin era ormai crollata ad appena 450 unit\u00e0. Il resto della comunit\u00e0 europea (russi, tedeschi, polacchi, greci, ecc.) emigrarono durante gli anni 1950\u201354 in Australia, Brasile, Canada, Israele e USA, o furono rimpatriati nei loro Paesi di origine. Per il 1988 la comunit\u00e0 russa originale era ridotta ad appena 30 persone, tutti anziani. La moderna comunit\u00e0 russa di Harbin \u00e8 costituita quasi esclusivamente da persone emigrate durante gli anni 1990 e 2000 e non ha collegamento con l'antica comunit\u00e0 russa della citt\u00e0.\nGeografia fisica.\nTerritorio.\nHarbin \u00e8 una citt\u00e0 della Cina nordorientale, si trova nel sud della provincia dello Heilongjiang, \u00e8 situata nella margine della Pianura Songnen, sorge sulle rive del fiume Songhua, affluente dell'Amur. La citt\u00e0 confina con la provincia del Jilin a sudovest e con altre aree dello Heilongjiang in altre direzioni. Il suolo di Harbin \u00e8 piano, l'altitudine media \u00e8 di circa 151 metri sul livello del mare. Il territorio totale si estende su una superficie di 53100\u00a0km\u00b2; di questi l'area urbana occupa 7086\u00a0km\u00b2.\nClima.\nL'inverno ad Harbin \u00e8 molto rigido, con temperatura media a gennaio intorno ai -20\u00a0\u00b0C e minime anche inferiori ai -40\u00a0\u00b0C. L'estate \u00e8 breve, mite (media di luglio 23\u00a0\u00b0C) e piovosa; gli abitanti di questa citt\u00e0 ospitano grazie al clima invernale propizio il Festival internazionale cinese del ghiaccio e neve di Harbin.\nSuddivisione amministrativa.\nLa citt\u00e0 subproviciale di Harbin \u00e8 divisa in 18 suddivisioni con status di contea: 8 distretti (\u533a \"qu\"), 3 citt\u00e0 con status di contea (\u5e02 \"shi\") e 7 contee (\u53bf \"xian\"):\nSociet\u00e0.\nEvoluzione demografica.\nLa citt\u00e0 conta una popolazione di circa 5.870.000 abitanti (2010), mentre all'area metropolitana viene attribuita una popolazione di oltre 10.635.000 di abitanti (2010).\nEtnie.\nNel 1913 un censimento della Ferrovia Orientale Cinese mostr\u00f2 come Harbin fosse diventata una citt\u00e0 cosmopolita, con una popolazione cittadina di 68.549 abitanti di ben 53 le differenti nazionalit\u00e0 e 45 lingue madri diverse. Ormai, imvece, la stragrande maggioranza dei residenti di Harbin appartengono all'etnia dei cinesi Han (93,45%), con minoranze Manci\u00f9, Hui e mongole. Nel 2000, i residenti appartenevano a minoranze etniche erano 616.749, la maggioranza dei quali (433.340) Manci\u00f9, che costituivano il 70,26% delle minoranze. Il secondo e terzo gruppo etnico era costituito rispettivamente da were coreani (119.883) e Hui (39.995).\nSport.\nHarbin \u00e8 la culla dello sport invernale cinese, ha ospitato tante volte gare sia domestiche sia internazionali. I III Giochi asiatici invernali si sono svolti ad Harbin nel 1996, si \u00e8 trattato della prima manifestazione invernale internazionale a svolgersi in territorio cinese. Nel 2009 si \u00e8 svolta ad Harbin la XXIV edizione delle universiadi invernali. Fino al 2011, la citt\u00e0 di Harbin ha ospitato 5 volte i Giochi Nazionali Invernali della Cina.\nIl Campionato asiatico di pallacanestro 2003 si tenne ad Harbin e il Campionato mondiale di hockey su ghiaccio femminile 2008 si svolse ad Harbin.\nCi sono tanti giocatori di origine harbinese famosi nel campo sportivo cinese. Kong Linghui \u00e8 uno dei pi\u00f9 grandi tennistavolisti che ha vinto due medaglie d'oro olimpiche ad Atlanta e Sydney. A Vancouver, il partner harbinese di pattinaggio di figura Shen Xue/Zhao Hongbo ha finito il monopolio della medaglia d'oro da russi nel pattinaggio di figura a coppie.\nInfrastrutture e trasporti.\nFerrovie.\nLe principali stazioni ferroviarie di Harbin sono: \"Harbin Railway Station\" e \"Harbin West Railway Station\".\nHarbin \u00e8 un importante snodo ferroviario della Cina nordorientale: vi sono collegamenti ferroviari con le principali citt\u00e0 cinesi tra le quali Pechino, Shanghai, Canton, Xi'an e con destinazioni internazionali in Russia (Mosca, Chabarovsk e Vladivostok).\nLa ferrovia Harbin-Dalian ad alta velocit\u00e0 \u00e8 stata inaugurata il 1\u00ba dicembre 2012 e collega la capitale di ghiaccio alla citt\u00e0 marinara di Dalian in tre ore.\nAeroporti.\nLe tratte aeree congiungono l'aeroporto internazionale di Harbin con il Giappone (Niigata, Tokyo, Osaka), la Corea del Sud (Incheon), la Corea del Nord (Pyongyang), la Russia (Chabarovsk, Vladivostok, Blagove\u0161\u010densk, Ekaterinburg, Krasnojarsk, Novosibirsk, \u010celjabinsk, Magadan, Ju\u017eno-Sachalinsk, Irkutsk) e Taiwan (Taipei). \u00c8 possibile raggiungere Harbin con l'aereo da qualsiasi grande citt\u00e0 della Cina."}
{"id": "244369", "revid": "438678", "url": "https://it.wikipedia.org/wiki?curid=244369", "title": "Between the Buttons", "text": "Between the Buttons \u00e8 un album discografico del gruppo musicale britannico dei Rolling Stones. Pubblicato in Inghilterra (20 gennaio 1967) e negli Stati Uniti (6 febbraio 1967) con due diversi elenchi di tracce.\nNel 2003, la versione americana dell'album comprendente le canzoni del singolo \"Let's Spend the Night Together/Ruby Tuesday\", \u00e8 stata classificata alla posizione n. 355 nella lista dei migliori 500 album di sempre della rivista \"Rolling Stone\".\nDescrizione.\nRegistrato in due riprese, a Los Angeles nell'agosto del 1966, e a Londra nel novembre dello stesso anno, \"Between the Buttons\" mostra i Rolling Stones in un periodo in cui si stavano allontanando dalle loro radici R&amp;B. Dopo la pubblicazione degli album \"Revolver\" dei Beatles, \"Pet Sounds\" dei Beach Boys e \"Blonde on Blonde\" di Bob Dylan durante il 1966, i parametri del rock classico si erano espansi notevolmente, e la band fu portata verso quella direzione. La decisione fu presa anche perch\u00e9 dopo l'album \"Aftermath\", la band doveva progredire. E \"Between the Buttons\" port\u00f2 la nuova ventata di psichedelia/pop, che tradiva soprattutto influenze dei Kinks.\nCome \"Aftermath\", anche \"Between the Buttons\" aveva differenze nelle tracce tra l'edizione inglese e quella americana. La versione inglese fu pubblicata nel gennaio del 1967, seguita a breve distanza dal singolo \"Let's Spend the Night Together/Ruby Tuesday\", brani che non comparirono nell'album, come consuetudine dell'industria discografica del periodo. L'album fu terzo nelle classifiche inglesi.\nNella versione americana apparivano invece sia \"Let's Spend the Night Together\" che \"Ruby Tuesday\", eliminate \"Back Street Girl\" e \"Please Go Home\". Nelle classifiche americane \"Between the Buttons\" raggiunse la seconda posizione, diventando disco d'oro.\nRegistrazione.\nLe sessioni iniziali per l'album si ebbero nel corso del tour statunitense dei Rolling Stones del 1966, all'RCA Studios di Los Angeles dal 3 all'11 agosto 1966. Dave Hassinger fu l'ingegnere del suono. Durante questo periodo furono provate svariate canzoni e le tracce strumentali base di 6 brani che sarebbero poi apparsi sull'album. Inoltre furono completate \"Let's Spend the Night Together\" e \"Who's Driving Your Plane?\", che sarebbe apparsa come B-side dello psichedelico singolo \"Have You Seen Your Mother, Baby, Standing in the Shadow?\" a fine settembre. La band fece ritorno a Londra dove le sessioni proseguirono agli IBC Studios dal 31 agosto al 3 settembre. La prima seduta fu dedicata quasi interamente al completamento della traccia \"Have You Seen Your Mother...\" per la pubblicazione su singolo. A seguito dell'uscita del singolo il 23 settembre, gli Stones si imbarcarono nel loro settimo tour in Gran Bretagna che sarebbe durato fino all'ottobre 1966. Sarebbe stato l'ultimo tour della band nel Regno Unito per un periodo di 3 anni.\nIl secondo blocco di sedute di registrazione per \"Between the Buttons\" inizi\u00f2 l'8 novembre agli Olympic Sound Studios di Londra e si altern\u00f2 ai Pye Studios fino al 26 novembre. In questo periodo fu completato in gran parte il materiale del disco, incluse le parti vocali incise sulle precedenti basi strumentali, il mixaggio e gli arrangiamenti. Anche \"Ruby Tuesday\" fu ultimata. Andrew Loog Oldham, produttore dell'album, stava pure preparando anche l'album live \"Got Live If You Want It!\" per il mercato statunitense. Dopo la pubblicazione del disco dal vivo il 10 dicembre, si tenne una seduta finale di sovraincisioni per \"Between the Buttons\" il 13 dicembre 1966.\nL'album fu registrato utilizzando un banco di missaggio a 4 piste.\nCopertina.\nLa foto della band che appare sulla copertina dell'album fu scattata nel novembre 1966 a Primrose Hill nella zona a nord di Londra. Il fotografo fu Gered Mankowitz che si era gi\u00e0 occupato della foto per la copertina dell'album \"Out of Our Heads\". La foto fu scattata alle 5:30 di mattina dopo una nottata di lavoro in sala di registrazione agli Olympic Studios. L'immagine fu trattata con vaselina per creare un effetto sfocato in dissolvenza: Mankowitz ottenne una sorta d'effetto nel quale gli Stones sembrano dissolversi sullo sfondo. L'intenzione della foto era, secondo Mankowitz, di \"catturare l'atmosfera eterea e drogata dell'epoca\".\nAltre foto della medesima sessione furono poi utilizzate per la copertina e le note interne della compilation \"More Hot Rocks (Big Hits &amp; Fazed Cookies)\" (1972), e del celebre bootleg \"Necrophilia\" (1972).\nIl retro di copertina di \"Between the Buttons\" ha dei fumetti disegnati da Charlie Watts accompagnati da una piccola poesia. Quando Watts chiese ad Andrew Loog Oldham il titolo dell'album, egli rispose con l'espressione gergale \"between the buttons\", che in inglese significa \"indecisione\". Charlie intitol\u00f2 cos\u00ec il suo fumetto.\nPubblicazione e accoglienza.\n\"Between the Buttons\", come molti altri dischi britannici dell'epoca, differisce tra versione inglese e statunitense. La versione britannica (quella voluta da Oldham e dagli Stones) fu pubblicata il 20 gennaio 1967 (Mono, LK 4852; Stereo, SKL 4852) su etichetta Decca Records, insieme al singolo \"Let's Spend the Night Together/Ruby Tuesday\". Come da prassi comune nell'industria discografica inglese dell'epoca, le tracce del singolo non erano incluse nell'album. In questa versione, \"Between the Buttons\" raggiunse la terza posizione in classifica in Gran Bretagna. La versione per il mercato statunitense fu pubblicata il 6 febbraio 1967 dalla London Records. Nelle classifiche americane, complice la presenza dei brani del singolo, l'album raggiunger\u00e0 la seconda posizione, diventando disco d'oro.\nNell'agosto 2002, entrambe le edizioni di \"Between the Buttons\" sono state ristampate e rimasterizzate in CD e SACD digipak dalla ABKCO Records. Quasi tutte le ristampe dell'album fin dal 1968 sono in stereo; nel 2016, la versione mono di \"Between the Buttons\" \u00e8 stata resa disponibile all'interno del cofanetto \"The Rolling Stones in Mono\".\nSpesso considerato da molti un album di transizione, \"Between the Buttons\" \u00e8 stato invece definito \"uno dei migliori album rock\" dal critico musicale Robert Christgau, che in seguito lo incluse nella \"Basic Record Library\" relativa agli anni cinquanta e sessanta, pubblicata in \"\" (1981). Richie Unterberger di AllMusic defin\u00ec l'album uno dei \"pi\u00f9 forti ed eclettici LP\" dei Rolling Stones. In una recensione retrospettiva per \"Entertainment Weekly\", David Browne descrisse l'album \"un insieme sfacciato e sardonico di vaudeville rock della Swinging London\", mentre Christopher Walsh di \"Billboard\" scrisse che \"\u00e8 pieno di gemme trascurate, la band offre una miscela accattivante di pop folk, brani in stile Beatles e tosti brani rock blues\". Tom Moon scrisse in \"The Rolling Stone Album Guide\" (2004) che l'album \u00e8 \"pi\u00f9 leggero e sottile\" di \"Aftermath\" e, \"avendo scoperto tardivamente la melodia pop, Jagger e Richards stavano improvvisamente esagerando con quello stile\". Jim DeRogatis incluse \"Between the Buttons\" nella sua lista del 2003 che raccoglie i migliori album di rock psichedelico di sempre."}
{"id": "244402", "revid": "1776051", "url": "https://it.wikipedia.org/wiki?curid=244402", "title": "Ferpicloz", "text": "Ferpicloz (toponimo francese; in tedesco \"Pichlen\", desueto) \u00e8 un comune svizzero di 283 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244414", "revid": "1632387", "url": "https://it.wikipedia.org/wiki?curid=244414", "title": "Flowers (The Rolling Stones)", "text": "Flowers \u00e8 il decimo album dei Rolling Stones destinato al mercato statunitense. Pubblicato il 15 luglio 1967, \u00e8 una compilation di successi e brani mai editi prima su LP. Nello specifico, tre brani erano all'epoca ancora inediti: \"My Girl\", ripescaggio delle sessioni per \"Out of Our Heads\", \"Ride On, Baby\" e \"Sittin' On a Fence\" risalenti alle sedute di registrazione per \"Aftermath\".\nIl titolo fa riferimento alla grafica di copertina, che raffigura degli steli di fiori sotto il viso di ogni membro del gruppo. Fatto curioso e inquietante \u00e8 che l'unico stelo raffigurato senza foglie \u00e8 quello sotto la testa di Brian Jones, che sarebbe morto due anni dopo.\n\"Flowers\" raggiunse la terza posizione in classifica negli Stati Uniti durante l'estate inoltrata del 1967 e fu certificato disco d'oro. Nell'agosto 2002 il disco \u00e8 stato rimasterizzato e ristampato in formato CD e SACD digipak dalla ABKCO Records.\nTracce.\nTutte le canzoni di Jagger/Richards tranne dove indicato."}
{"id": "244415", "revid": "4106", "url": "https://it.wikipedia.org/wiki?curid=244415", "title": "Roche-Bernard", "text": ""}
{"id": "244418", "revid": "4106", "url": "https://it.wikipedia.org/wiki?curid=244418", "title": "Roche-Blanche", "text": ""}
{"id": "244421", "revid": "4106", "url": "https://it.wikipedia.org/wiki?curid=244421", "title": "Roche-Canillac", "text": ""}
{"id": "244422", "revid": "371529", "url": "https://it.wikipedia.org/wiki?curid=244422", "title": "Their Satanic Majesties Request", "text": "Their Satanic Majesties Request \u00e8 un album discografico del gruppo rock britannico dei Rolling Stones. Pubblicato nel 1967, l'8 dicembre in Inghilterra e il 9 dicembre negli USA. \u00c8 il primo album degli Stones ad avere la stessa lista di tracce nelle versioni statunitense e britannica.\nIl titolo dell'album storpia il testo presente all'interno dei passaporti britannici: \"Her Britannic Majesty requests and requires ...\".\nDescrizione.\nSi tratta di un capitolo isolato e singolare nella lunga discografia del gruppo, scaturito dall'importanza e influenza che il pop psichedelico e il Flower Power avevano assunto all'epoca.\nTutte le canzoni sono composte da Jagger e Richards tranne \"In Another Land\" composta da Bill Wyman.\nL'album ottenne buoni riscontri di vendita immediatamente dopo la sua pubblicazione, posizionandosi al numero 3 delle classifiche inglesi ed al numero 2 delle classifiche americane, anche se le vendite calarono dopo breve tempo.\nL'album \u00e8 stato ristampato in versione rimasterizzata nel 2002 dalla ABKCO Records.\nOrigine e storia.\nPochi mesi prima della pubblicazione del disco, nel febbraio '67, Jagger, Richards, Marianne Faithfull, e il gallerista d'arte Robert Fraser erano stati sorpresi dalla polizia durante un festino a base di sesso e droga nella villa sul mare di Richards a Redlands. La polizia sequestr\u00f2 diverse sostanze e la cosa sembr\u00f2 fermarsi l\u00ec. Successivamente condotti in tribunale in manette con grande esposizione mediatica, accusati di consumo e possesso di droga, Mick Jagger venne condannato a 3 mesi di carcere, Richards a 1 anno e Fraser a 6 mesi. La natura draconiana della sentenza nei confronti dei due Stones provoc\u00f2 un editoriale di protesta sull'autorevole \"The Times\" intitolato \"Who Breaks a Butterfly Upon a Wheel?\" (\"Chi schiaccia una farfalla sotto una ruota?\"), una citazione tratta dalla celebre \"Epistola al Dr Arbuthnot\" di Alexander Pope del gennaio 1735. A causa di queste vicissitudini giudiziarie, raramente l'intera band fu presente in studio nella sua interezza all'epoca della registrazione dell'album. Nondimeno le sessioni furono alquanto caotiche data la massiccia presenza di ospiti che i membri del gruppo si portarono appresso. Proprio per la frequente assenza di Jagger o Richards impegnati nel loro processo, uno dei membri dei Rolling Stones meno sotto le luci dei riflettori da sempre, Bill Wyman, assunse un ruolo di maggior rilevanza nelle alchimie del gruppo con la composizione della traccia \"In Another Land\", pubblicata in seguito come primo singolo estratto dal disco.\nPubblicazione e accoglienza.\nPubblicato nel dicembre 1967, generalmente il disco venne recensito dalla critica come un pretenzioso e maldestro tentativo di scopiazzare i Beatles psichedelici di \"Sgt. Pepper's Lonely Hearts Club Band\" e i Pink Floyd di \"The Piper at the Gates of Dawn\" (usciti entrambi nel 1967). All'epoca, l'album fu il primo (e unico) disco prodotto dagli stessi Stones. La produzione, in particolare, venne fortemente criticata dal critico Jon Landau nel quinto numero della neonata rivista \"Rolling Stone\", e gli Stones si affrettarono a chiamare Jimmy Miller per produrre il loro album successivo. L'adesione al movimento flower power fu particolarmente evidente con la partecipazione di Brian Jones al \"Festival di Monterey\" (\"Monterey pop\") in qualit\u00e0 di ospite e presentatore di Jimi Hendrix, mentre da parte di Jagger e Richards fu breve e momentaneo, gi\u00e0 nel 1968 gli Stones sarebbero tornati alle atmosfere blues che meglio si confacevano loro. A rimarcare la scarsa originalit\u00e0 dell'album ci pens\u00f2 l'intervista rilasciata da John Lennon nel 1970 alla rivista \"Rolling Stone\", nel corso della quale Lennon rilasci\u00f2 le seguenti affermazioni: \u00ab\"Satanic Majesties\" era \"Pepper\"\u00bb. \u00ab\"We Love You\"... era come \"All You Need Is Love\"\u00bb.\nNonostante le pessime critiche dell'epoca, la reputazione dell'album \u00e8 cresciuta nel corso degli anni. Canzoni come \"Citadel\", \"She's a Rainbow\" e \"2000 Light Years from Home\" sono state reinterpretate da numerosi giovani gruppi rock. In particolare il movimento punk dimostr\u00f2 di apprezzare molto il disco, ergendolo a vero capolavoro della psichedelia inglese.\nL'album venne pubblicato in Sudafrica con il titolo \"The Stones are Rolling\" a causa della parola \"Satanic\" contenuta nel titolo originale, considerata sconveniente dalle autorit\u00e0 sudafricane.\nCopertina.\nLe copie iniziali del disco avevano una copertina tridimensionale con una foto del gruppo agghindato alla moda hippy opera del fotografo Michael Cooper (che in precedenza si era occupato delle foto per la copertina del \"Sgt. Pepper's\" dei Beatles). Vista da una certa angolatura, l'immagine mostrava le facce dei membri della band che si mischiavano le une alle altre ad eccezione di quella di Jagger, immobile al centro della copertina con le mani giunte sul petto e un lungo cappello da Mago Merlino. Inoltre guardando attentamente la copertina si possono scorgere i visi dei quattro Beatles. Le ristampe successive dell'album sostituirono l'immagine in 3-D con una pi\u00f9 convenzionale fotografia per motivi di costi di stampa. All'interno \u00e8 presente un collage di varie immagini in stile psichedelico e un disegno di un labirinto con scritto al centro \"It's Here\" (\"\u00e8 qui\" in italiano) riferendosi al titolo (la richiesta delle loro sataniche maest\u00e0) che per\u00f2 \u00e8 irraggiungibile, in quanto c'\u00e8 un tratto chiuso nel disegno del labirinto.\nSingoli.\nLa canzone \"In Another Land,\" composta da Bill Wyman, venne pubblicata come singolo, con \"The Lantern\", scritta da Jagger e Richards, sul lato B. Mesi dopo si decise di pubblicare un nuovo singolo, \"She's a Rainbow/2000 Light Years from Home\", anch'esse composte da Jagger e Richards."}
{"id": "244423", "revid": "4106", "url": "https://it.wikipedia.org/wiki?curid=244423", "title": "Roche-Chalais", "text": ""}
{"id": "244425", "revid": "4106", "url": "https://it.wikipedia.org/wiki?curid=244425", "title": "Roche-Clermault", "text": ""}
{"id": "244427", "revid": "4106", "url": "https://it.wikipedia.org/wiki?curid=244427", "title": "Roche-Derrien", "text": ""}
{"id": "244428", "revid": "110157", "url": "https://it.wikipedia.org/wiki?curid=244428", "title": "Songhua", "text": "Il Songhua (; , Sungari) \u00e8 un affluente di destra dell'Amur. Il suo corso \u00e8 interamente contenuto nel territorio della Manciuria, nella Cina nord-orientale.\nDescrizione.\nIl fiume \u00e8 pi\u00f9 grande affluente dell'Amur in termini di volume d'acqua e scorre nelle provincie dello Heilongjiang e di Jilin. Lungo il suo corso si trovano le citt\u00e0 di Jilin, Harbin e Jiamusi. Tre dighe dotate di impianti idroelettrici interrompono il corso del fiume: Baishan, Hongshi e Fengman. La diga di Fengman forma un lago che si estende per 62 chilometri. Una nuova diga \u00e8 stata costruita nel 2007 a nord-est di Harbin che ha creato il bacino artificiale di Dadingshan.\nIl fiume ha origine dai monti Changbai Shan vicino al confine con la Corea. Al ricevere il suo maggior affluente, il Nen, cambia bruscamente di direzione e da nord-nord-ovest gira verso est. Nel corso inferiore scorre lungo la pianura della Manciuria con un rilievo eccezionalmente piatto, che porta ad una grande tortuosit\u00e0 e variabilit\u00e0 del canale del fiume.\nLa lunghezza del fiume \u00e8 di circa 1\u00a0925\u00a0km, l'area del bacino \u00e8 intorno ai 550\u00a0000\u00a0km\u00b2. Sfocia nell'Amur presso la citt\u00e0 di Tongjiang. In prossimit\u00e0 della foce, la portata media del Songhua \u00e8 di 2\u00a0470 m\u00b3/s. Il fiume gela da novembre sino ad aprile. \u00c8 navigabile a valle della citt\u00e0 di Jilin.\nAffluenti.\nda sinistra\nda destra"}
{"id": "244430", "revid": "4106", "url": "https://it.wikipedia.org/wiki?curid=244430", "title": "Roche-Mabile", "text": ""}
{"id": "244431", "revid": "4106", "url": "https://it.wikipedia.org/wiki?curid=244431", "title": "Roche-Maurice", "text": ""}
{"id": "244432", "revid": "4106", "url": "https://it.wikipedia.org/wiki?curid=244432", "title": "Roche-Morey", "text": ""}
{"id": "244433", "revid": "289247", "url": "https://it.wikipedia.org/wiki?curid=244433", "title": "Sant'Antonio il Grande", "text": ""}
{"id": "244434", "revid": "289247", "url": "https://it.wikipedia.org/wiki?curid=244434", "title": "Sant'Antonio d'Egitto", "text": ""}
{"id": "244435", "revid": "289247", "url": "https://it.wikipedia.org/wiki?curid=244435", "title": "Sant'Antonio del Deserto", "text": ""}
{"id": "244437", "revid": "4106", "url": "https://it.wikipedia.org/wiki?curid=244437", "title": "Roche-Noire", "text": ""}
{"id": "244438", "revid": "289247", "url": "https://it.wikipedia.org/wiki?curid=244438", "title": "Sant'Antonio l'Anacoreta", "text": ""}
{"id": "244439", "revid": "438678", "url": "https://it.wikipedia.org/wiki?curid=244439", "title": "Beggars Banquet", "text": "Beggars Banquet \u00e8 un album discografico del gruppo rock britannico Rolling Stones, il settimo della discografia inglese e il nono di quella statunitense. Pubblicato nel 1968, il 6 dicembre in Inghilterra e il 7 dicembre negli Stati Uniti.\nNel 2003 l'album \u00e8 stato posizionato al numero 57 nella classifica dei migliori 500 album di tutti i tempi, stilata dalla rivista \"Rolling Stone\". Nell'aggiornamento del 2012 scese al 58\u00ba posto, per poi essere spostato alla posizione numero 185 nella terza revisione della classifica nel 2020.\nDescrizione.\nL'album segna un ritorno alle radici Blues e R&amp;B, dopo la parentesi psichedelica avuta con \"Their Satanic Majesties Request\", pubblicato l'anno precedente. In seguito alle lunghe e disordinate sessioni di registrazione per l'album precedente, Mick Jagger decise che la band avesse bisogno di una sorta di direttore in studio di registrazione. Nei primi mesi del 1968 venne cos\u00ec ingaggiato Jimmy Miller, che aveva gi\u00e0 lavorato con i Traffic e lo Spencer Davis Group. La collaborazione fu un successo, tanto che lo stesso Miller lavor\u00f2 con la band fino al 1973, contribuendo alla realizzazione di alcuni \"capolavori storici\" degli Stones, come \"Beggars Banquet\", \"Let It Bleed\", \"Sticky Fingers\", e \"Exile on Main St.\"\nStile.\nPrimo album dove gli Stones accantonano definitivamente le sonorit\u00e0 pop rock e psichedeliche inglesi, acquisendo un linguaggio musicale prettamente americano, presentando con convinzione sufficiente brani di impostazione blues, rock, country, folk, di matrice rurale. Non si tratta per\u00f2, come per i primi album di cover, puro omaggio adolescenziale ai loro eroi musicali d'oltreoceano, di sonorit\u00e0 meramente derivative, ma, sorprendentemente, la trasposizione letterale di un sound apparentemente autentico fatto proprio dalla band, recuperando le proprie radici rock blues. \u00c8 ancor oggi sorprendente pensare che queste composizioni siano uscite da un gruppo di ragazzi inglesi di estrazione medio-borghese e non da esperti musicisti statunitensi. Gli Stones confermeranno poi questa loro completa assimilazione dei canoni stilistici della musica tradizionale americana negli album successivi, in particolar modo con \"Exile on Main St.\" del 1972. \nNel compiere questa operazione di \"ritorno alle radici\", gli Stones si inserirono in una pi\u00f9 ampia e generale tendenza che colp\u00ec la musica rock occidentale dell'epoca. Dopo la sbornia psichedelica dell'anno precedente, caratterizzata da produzioni discografiche complesse e ridondanti, con stratificazioni sonore di vario genere ipertrattate in studio di registrazione con gli effetti sonori pi\u00f9 disparati, testi indecifrabili e canzoni dalla difficile (se non impossibile) riproduzione dal vivo, i grandi nomi del pop rock decisero di attuare una trasformazione radicale, semplificando al massimo le sonorit\u00e0, e tornando a generi musicali arcaici come il blues, il country, il folk, e il rock anni cinquanta. Apripista di questa nuova tendenza fu come sempre Bob Dylan, convalescente dal suo incidente motociclistico dell'estate 1966. L'atmosfera rilassata della sua casa in campagna a Woodstock, incoraggi\u00f2 Dylan ad interpretare molte delle vecchie canzoni di un tempo che gli erano sempre piaciute. Dapprima si chiuse in cantina con i membri della futura The Band per suonare jam session di pezzi country-folk, mettendo da parte le sonorit\u00e0 rock e i testi surreali che avevano caratterizzato la sua produzione pi\u00f9 recente, e successivamente pubblic\u00f2 l'album \"John Wesley Harding\" (dicembre 1967), manifesto di questa nuova sonorit\u00e0 \"back to basics\". Seguirono poi la Band con \"Music from Big Pink\", i Beatles con il \"White Album\" e il rock and roll anni cinquanta del singolo \"Lady Madonna\" (proseguendo poi su questa strada anche durante le sessioni dell'abortito progetto \"Get Back/Let It Be\"), ed infine, a valanga tutti gli altri seguirono le loro orme, chi prima e chi dopo. Contemporaneamente, negli Stati Uniti era in atto una grande riscoperta della country music come genere musicale da parte delle giovani generazioni; gruppi come Byrds (con il seminale \"Sweetheart of the Rodeo\"), Grateful Dead (\"Workingman's Dead\" e \"American Beauty\"), e i Flying Burrito Brothers del giovane Gram Parsons (\"The Gilded Palace of Sin\"), diedero tutti un forte impulso al diffondersi del cosiddetto country rock.\nRegistrazione.\nLe prime idee per l'album nacquero a casa di Keith Richards nel Sussex e agli Rg Jones Studios nel febbraio 1968. Alla met\u00e0 di marzo 1968 iniziarono le sessioni di registrazione vere e proprie dell'album agli Olympic Studios di Londra, con l'obiettivo di pubblicare lo stesso entro il luglio dello stesso anno. Da queste prime sessioni scaturirono le canzoni \"I'll Coming Home\", \"Rock Me Baby\", \"Hold On! I'm Comin\"', \"My Home Is A Prison\", \"No Expectations\", e \"Stray Cat Blues\" (solo questi ultimi due brani finiranno poi sull'album) e la prima traccia strumentale di \"Jumpin' Jack Flash\", brano che anche se non comparir\u00e0 nell'album, verr\u00e0 pubblicato come singolo in maggio, e diventer\u00e0 subito uno dei pi\u00f9 notevoli successi della band.\nUno dei primi brani ad essere provato fu \"Street Fighting Man\" (titoli provvisori di lavorazione: \"Primo Grande\" e \"Did Everybody Paid Their Dues?\"), ad aprile segu\u00ec \"Stray Cat Blues\", ma il grosso delle registrazioni si ebbero a maggio quando furono completate \"No Expectations\", \"Dear Doctor\", \"Parachute Woman\", \"Factory Girl\", e \"Salt of the Earth\" (ancora intitolata provvisoriamente \"Silver Blanket\"). Le sedute si chiusero a giugno con \"Sympathy for the Devil\" (la cui lavorazione venne documentata in diretta dalle riprese del film \"One Plus One\" di Jean-Luc Godard), \"Jigsaw Puzzle\", e \"Prodigal Son\" (l'unica cover sull'album).\nBrian Jones nel frattempo era sempre pi\u00f9 in preda alla paranoia dovuta alla ricerca del suo ruolo nella band, e questo fu l'ultimo lavoro a cui contribu\u00ec. \nIl suo presunto non coinvolgimento nelle sessioni di registrazione dell'album fu poi smentito; i suoi contributi si possono infatti sentire sui pezzi \"No Expectations\" (slide guitar), \"Dear Doctor\", \"Prodigal Son\", \"Parachute Woman\" (armonica), \"Street Fighting Man\" (sitar e tambura), \"Stray Cat Blues\" e \"Jigsaw Puzzle\" (mellotron). Ma era comunque ben chiaro che il suo degradato stato fisico e mentale lo stava irrimediabilmente allontanando ed emarginando dalle dinamiche interne alla band, presagendone l'imminente uscita dal gruppo. Il 28 maggio, verso la fine delle sedute di registrazione, Jones venne arrestato per possesso di droga e consumo di cannabis nella sua casa di Kings Road a Londra. Venne rilasciato seduta stante su cauzione pagando una multa di 2000 sterline, partecip\u00f2 alle riprese del film \"One Plus One\" di Godard ai primi di giugno, e poi part\u00ec per il Marocco per un suo progetto di registrare i musicisti locali (che si sarebbe concretizzato nell'album postumo \"Brian Jones Presents the Pipes of Pan at Joujouka\" del 1971).\nIn giugno le registrazioni dell'album vengono terminate in Inghilterra, e il missaggio avviene a Los Angeles in luglio nel corso di tre settimane ai Sunset Sound Studios ad opera di Jimmy Miller e Glyn Johns coadiuvati da Jagger.\nDescrizione dei brani.\n\"Sympathy for the Devil\".\nL'album si apre con una delle maggiori composizioni a firma del binomio Jagger/Richards: \"Sympathy for the Devil\". La canzone, ispirata al romanzo \"Il maestro e Margherita\" dello scrittore russo Michail Afanas'evi\u010d Bulgakov, che Marianne Faithfull aveva regalato a Jagger qualche tempo prima, venne scritta dal punto di vista di Lucifero partendo da un brano in stile folk ed evolvendosi poi in un trascinate samba rock. Il brano possiede uno dei testi maggiormente analizzati della storia del rock, e scandalizz\u00f2 una parte della societ\u00e0 venendo interpretato come una pericolosa ed oscena ode a Satana che port\u00f2 all'inevitabile accusa di satanismo nei confronti della band. Un anno dopo, nel dicembre '69, quando un fan del gruppo, il nero Meredith Hunter, venne brutalmente assassinato durante il concerto gratuito che gli Stones diedero ad Altamont, le \"cattive vibrazioni\" della canzone furono incolpate dell'accaduto (anche se il brano effettivamente suonato durante l'omicidio era stato \"Under My Thumb\"). A conseguenza di ci\u00f2, la band evit\u00f2 di suonare il pezzo dal vivo per diversi anni. Il film \"One Plus One\" del regista francese Jean-Luc Godard, documenta su pellicola parte del processo creativo del brano in studio.\n\"No Expectations\".\nLa seguente traccia \u00e8 una lenta ballata che parla di rimpianti, delusione amorosa, e solitudine. Il brano mescola elementi di country &amp; blues, mettendo in evidenza la slide guitar suonata da Brian Jones. Gli Stones registrarono la traccia seduti in circolo sul pavimento dello studio di registrazione, cantando e suonando, e incidendo il tutto con i microfoni aperti. In una intervista del 1995 alla rivista \"Rolling Stone\", Jagger dichiar\u00f2 che l'apporto strumentale dato da Jones al brano era \"l'ultima volta in cui Brian fu coinvolto totalmente in qualcosa di veramente valido\".\nIl mixaggio mono della canzone incluso nella compilation \"\" \u00e8 notevolmente differente rispetto alla versione presente su \"Beggars Banquet\".\n\"Dear Doctor\".\n\"Dear Doctor\" \u00e8 una canzone country acustica che vira verso la parodia del genere stesso. Nel brano Jagger racconta di un giovanotto assalito da dubbi atroci sulla futura sposa proprio nel giorno del suo matrimonio. \"\u00abOh, la ragazza che sto per sposare \u00e8 una troia dalle gambe storte, ed io non ho fatto altro che bere come una spugna\u00bb\" canta in tono lamentoso il protagonista del brano, prima di scoprire che la ragazza \u00e8 fuggita con suo cugino Lou prima delle nozze. Nel libro del 2003 \"According to the Rolling Stones\" Mick Jagger dichiar\u00f2: \u00abI pezzi country come \"Factory Girl\" o \"Dear Doctor\" su \"Beggars Banquet\" erano davvero dei pastiche. C'\u00e8 un senso di humour nella musica country, uno sguardo ironico alla vita, e penso che volessimo rimarcare proprio quell'aspetto.\u00bb \"Dear Doctor\" venne incisa agli Olympic Sound Studios tra il 13 e il 21 maggio 1968. Jagger \u00e8 alla voce solista, mentre Keith Richards si occupa del controcanto di accompagnamento in sottofondo. Richards inoltre suona tutte le chitarre sulla traccia, con Bill Wyman al basso e Charlie Watts alla batteria. Brian Jones suona l'armonica e Nicky Hopkins il piano.\nNonostante la sua inclusione in uno degli album pi\u00f9 famosi dei Rolling Stones, \"Dear Doctor\" non \u00e8 stata mai eseguita dal vivo in concerto dalla band.\n\"Parachute Woman\".\n\u00c8 un brano in puro stile blues, con un ritmo percussivo martellante e un testo carico di allusioni sessuali al limite della pornografia. Al canto di Jagger si uniscono l'armonica suonata da Jones (o forse dallo stesso Jagger) e la slide guitar di Richards. Il caratteristico riverbero presente nel sound del brano, venne ottenuto sovraincidendo diversi strati della base strumentale su cassetta e poi filtrandoli nel banco mixer. Di conseguenza, aggiunti gli altri strumenti e il canto, il brano mantenne comunque un sound ruvido, quasi cavernoso.\n\"Jigsaw Puzzle\".\nBrano fortemente influenzato dallo stile narrativo di Bob Dylan, \u00e8 un pezzo dal ritmo trascinante in crescendo, simile in questo a \"Sympathy for the Devil\" con la quale condivide anche l'insolita durata di circa 6 minuti; dominato dalla slide guitar e dalle percussioni. Nel testo del brano Jagger canta di una band il cui cantante sembra essere parecchio seccato dal fatto di essere stato gettato \"in pasto ai leoni\", il chitarrista ha un'aria malandata, il bassista \u00e8 nervoso a causa delle ragazze, e il batterista \u00e8 stato malmenato mentre cercava di tenere il tempo. Praticamente un autoritratto in musica dei Rolling Stones dell'epoca. Le sedute di registrazione del brano iniziarono il 25 marzo 1968 agli Olympic Sound Studios. Parte di queste sessioni sono disponibili su bootleg, e in queste registrazioni Mick Jagger suona la chitarra acustica, Keith Richards la slide guitar, Charlie Watts la batteria, Bill Wyman il basso, e Nicky Hopkins il piano. Brian Jones non era presente in studio durante queste prime sessioni. La versione definitiva pubblicata sull'album vede Richards alla chitarra acustica, e Brian Jones al mellotron.\n\"Jigsaw Puzzle\" non \u00e8 stata mai eseguita dal vivo in concerto dai Rolling Stones.\n\"Street Fighting Man\".\nAltro pezzo forte dell'album, ispirato agli scontri studenteschi del maggio '68 e ai disordini di strada causati dalle manifestazioni contro la guerra in Vietnam che all'epoca impazzavano un po' dappertutto. Presunto inno rivoluzionario, ma piuttosto un freddo resoconto dei fatti, la canzone inizia con un trascinate ritmo quasi militaresco che propone versi come: \"\u00abSaid my name is called disturbance / I'll shot and scream, I'll kill the king, I'll rail at all his servants\u00bb\" (\"Hanno detto che il mio nome vuol dire disordine / Urler\u00f2 e grider\u00f2, uccider\u00f2 il re, me la prender\u00f2 con tutti i suoi servi\"), \"\u00abThe time is right for fighting in the street\u00bb\" (\"Sembra proprio arrivato il momento di combattere nelle strade\") per poi concludere con un tono sconsolato: \"\u00abBut what can a poor boy do / Except to sing for a rock'n'roll band?\u00bb\" (\"Ma che cosa pu\u00f2 fare un povero ragazzo / se non cantare in una band di rock'n'roll?\"). La canzone venne pubblicata su singolo negli Stati Uniti all'epoca della Convention Democratica di Chicago, venendo immediatamente bandita dalle radio americane per i contenuti sovversivi, e ritirata poco dopo dal mercato a causa dell'illustrazione di copertina del 45 giri che nella prima versione raffigurava scontri di piazza tra manifestanti e polizia.\nLa traccia nacque da un riff di Keith Richards alla chitarra acustica, sorretto dalle percussioni di Charlie Watts suonate su un kit batteria-giocattolo degli anni trenta. La traccia base strumentale venne creata sovraincidendo numerose volte le parti di chitarra sulla cassetta mono di un piccolo registratore Philips e poi filtrandole dal banco mixer ottenendo cos\u00ec un forte effetto distorsivo. Si aggiunsero poi via via tutti gli altri strumenti, tra i quali sitar e tambura ad opera di Brian Jones, e lo shanai suonato da Dave Mason. Nonostante l'irruenza del risultato finale, \u00e8 una traccia dall'impianto strumentale prevalentemente acustico.\n\"Prodigal Son\".\nSi tratta di una cover di un pezzo blues del 1929 composto dal Reverendo Robert Wilkins sulla parabola del figliol prodigo. Il titolo originario era \"That's No Way to Get Along\" ma nella prima stampa di \"Beggars Banquet\" furono indicati come autori del brano Jagger &amp; Richards, causando qualche problema legale.\n\"Stray Cat Blues\".\nBrano dalle sonorit\u00e0 funky-blues incentrato sul sesso, dove questa volta si racconta dell'amore di un uomo adulto per una ragazzina di quindici anni. Jagger sospira, mugola come un gatto in calore, e canta in tono allusivo: \"\u00abScommetto che la mamma non sa che urli in questo modo\u00bb\". Il sound generale della traccia risente delle atmosfere torbide dei pezzi dei Velvet Underground, con l'aggiunta di un tocco bluesistico tipico di Richards. A conferma di questa tesi, lo stesso Mick Jagger afferm\u00f2 in seguito che la canzone era stata ispirata da \"Heroin\" dei Velvet Underground. Le introduzioni di \"Stray Cat Blues\" e di \"Heroin\" sono infatti piuttosto simili.\n\"Factory Girl\".\nSardonico inno alle \"ragazze che lavorano in fabbrica\", beffardo ma velato di un certo autentico affetto, \u00e8 un altro brano di country umoristico nobilitato dalla malinconica chitarra di Keith Richards, dal violino di Ric Grech, e dal mellotron suonato dal membro dei Traffic Dave Mason (ospite d'eccezione), che fornisce al brano il caratteristico suono del mandolino. \n\"Salt of the Earth\".\nL'ultima canzone sull'album si apre a sorpresa con la voce strozzata di Keith Richards sul fraseggio di una chitarra acustica. Si tratta di un omaggio in musica alla classe operaia, il cosiddetto \"sale della terra\" (\"Salt of the Earth\"), dove si invita ad innalzare i calici per brindare alla salute degli umiliati e degli oppressi, nel testo scritto da Mick Jagger non senza una punta di cinismo. Il brano, a parte l'eccezione costituita da \"Something Happened to Me Yesterday\" presente nell'album \"Between the Buttons\" del 1967, rappresenta il primo vero tentativo di Richards come cantante. Musicalmente, la traccia contiene gli elementi di blues acustico e country che hanno caratterizzato tutto l'album. Richards suona la slide guitar nella canzone poich\u00e9 Brian Jones, che si era occupato di suonarla in altre canzoni di \"Beggars Banquet\", era assente durante queste sessioni. Il coro gospel che accompagna il canto di Jagger e Richards nel finale venne aggiunto a Los Angeles dal Watts Street Gospel Choir, durante le fasi di missaggio dell'album, sovraincidendolo alla registrazione effettuata a Londra.\nTitolo e copertina.\nIl titolo del disco, venne ideato dall'artista Christopher Gibbs, che stava decorando la casa di Mick Jagger a Chelsea. Egli sugger\u00ec di intitolare l'opera \"Beggars Banquet\" (in italiano \"Il banchetto dei mendicanti\") forse in riferimento alla blasfema cena dei mendicanti presente nel film \"Viridiana\" di Luis Bu\u00f1uel. La foto interna dell'album, dove gli Stones agghindati in abiti medieval-ottocenteschi banchettano in un salone in mezzo a vari animali, venne scattata prendendo in affitto come set un'antica dimora in stile medievale, \"Sarum Chase\", situata al n. 23 di West Heath Road ad Hampstead. Le due case discografiche inglese ed americana, rifiutano per\u00f2 la copertina proposta per l'album (la foto di un muro all'interno di un lercio bagno pubblico ricoperto di graffiti opera di Barry Feinstein). Dopo qualche mese, esattamente in dicembre, la band decide di pubblicare l'album con una copertina somigliante ad un biglietto da visita quasi del tutto bianca ad eccezione di un bordino dorato, dando l'impressione di voler copiare la copertina del \"White Album\" dei Beatles uscito un paio di settimane prima. La copertina rifiutata al tempo, comparir\u00e0 nella ristampa dell'album su CD del 1984 e in tutte le successive ristampe. \nMentre si discuteva della copertina, Mick Jagger inizi\u00f2 la lavorazione del film \"Sadismo\" di Donald Cammell e Nicolas Roeg. Torn\u00f2 in tempo per prendere parte con gli altri Stones alla conferenza stampa di presentazione per \"Beggars Banquet\", che si tenne al Kensington Gore Hotel di Londra, e durante la quale i membri del gruppo, vestiti con pittoreschi abiti da mendicanti dickensiani, si scagliarono allegramente addosso delle torte alla crema servite durante il rinfresco.\nLe prime stampe dell'LP originale non accreditavano il Rev. Robert Wilkins come compositore della traccia \"Prodigal Son\", anche se l'accredito invece compariva nella prima versione della copertina poi censurata. L'errore venne corretto nelle ristampe successive.\nPubblicazione e accoglienza.\nCome primo singolo promozionale estratto dall'album in uscita, il 31 agosto la casa discografica pubblic\u00f2 negli Stati Uniti \"Street Fighting Man\" accompagnata sul lato B dalla country \"No Expectations\", singolo che debutt\u00f2 in classifica alla posizione numero 84. L'ascesa in classifica di \"Street Fighting Man\" in America sub\u00ec un brusco arresto (quando la canzone aveva raggiunto la posizione numero 48) a causa della censura subita per i contenuti del testo ritenuti sovversivi e per la foto di copertina del 45 giri che ritraeva scontri di manifestanti con la polizia, e per i recenti omicidi di Robert F. Kennedy e Martin Luther King che avevano scosso l'opinione pubblica americana. La seconda versione del singolo con la copertina modificata venne lanciata sul mercato senza ulteriori problemi.\nL'album venne pubblicato a fine 1968, il 6 dicembre in Inghilterra e il 7 dicembre negli Stati Uniti. Commercialmente fece peggio del precedente \"Their Satanic Majesties Request\", raggiungendo la medesima posizione numero 3 in patria, ma soltanto la numero 5 negli Stati Uniti, venendo per\u00f2 acclamato dalla critica in maniera quasi pressoch\u00e9 unanime, e in retrospettiva definito \"il pi\u00f9 grande album di rock degli anni sessanta\".\nPer promuovere l'uscita del nuovo album, il gruppo partecip\u00f2 il 10 e 11 dicembre '68 alla produzione di uno show televisivo: \"The Rolling Stones Rock and Roll Circus\". Questo \"circo del rock and roll\" presentava ospiti d'eccezione come John Lennon, Eric Clapton, The Who, e Jethro Tull. Gli Stones si esibirono per ultimi, interpretando alcune delle canzoni di \"Beggars Banquet\": \"Parachute Woman\", \"No Expectations\", \"Sympathy for the Devil\" e \"Salt of the Earth\", cos\u00ec come anche il singolo \"Jumpin' Jack Flash\" e l'ancora inedita \"You Can't Always Get What You Want\" (inclusa poi in \"Let It Bleed\", il successivo album in studio del gruppo). La trasmissione non and\u00f2 per\u00f2 mai in onda, a causa di un veto messo dagli stessi Stones che, si disse, non erano rimasti soddisfatti della loro performance. La trasmissione vide la luce in formato audio e video (VHS) soltanto nel 1996."}
{"id": "244440", "revid": "4106", "url": "https://it.wikipedia.org/wiki?curid=244440", "title": "Roche-Posay", "text": ""}
{"id": "244441", "revid": "4106", "url": "https://it.wikipedia.org/wiki?curid=244441", "title": "Roche-Rigault", "text": ""}
{"id": "244442", "revid": "4106", "url": "https://it.wikipedia.org/wiki?curid=244442", "title": "Roche-Vanneau", "text": ""}
{"id": "244443", "revid": "4106", "url": "https://it.wikipedia.org/wiki?curid=244443", "title": "Roche-Vineuse", "text": ""}
{"id": "244445", "revid": "4106", "url": "https://it.wikipedia.org/wiki?curid=244445", "title": "Roche-de-Glun", "text": ""}
{"id": "244448", "revid": "4106", "url": "https://it.wikipedia.org/wiki?curid=244448", "title": "Roche-en-Brenil", "text": ""}
{"id": "244449", "revid": "4106", "url": "https://it.wikipedia.org/wiki?curid=244449", "title": "Roche-l'Abeille", "text": ""}
{"id": "244450", "revid": "2233043", "url": "https://it.wikipedia.org/wiki?curid=244450", "title": "Sonny Liston", "text": "Sonny Liston era dotato di una potenza di pugno micidiale, oltre che di un allungo di ben 213 cm. L'unico round del primo match per il titolo mondiale da lui sostenuto con Floyd Patterson e quello della rivincita, entrambi vinti per KO, furono dichiarati \"Round dell'anno\", rispettivamente nel 1962 e nel 1963 dalla rivista specializzata Ring Magazine. Parimenti, il primo match da lui combattuto con Clay fu nominato \"Combattimento dell'anno\" 1964. Ring Magazine nomin\u00f2 inoltre \"Sorpresa dell'anno\" la sconfitta subita da Liston nel 1969 contro Leotis Martin. La medesima rivista lo ha poi classificato al 15\u00ba posto in un elenco dei primi 100 picchiatori di ogni epoca e, nel 2002, al 71\u00ba posto in una propria classifica degli 80 migliori pugili degli ultimi 80 anni; decimo per quanto riguarda la sola categoria dei pesi massimi. \nNel 1991 la International Boxing Hall of Fame lo ha ammesso fra i pi\u00f9 grandi pugili di ogni tempo.\nBiografia.\nL'incerta data di nascita e l'infanzia disagiata.\nCharles L. Liston, detto Sonny, nacque nella Morledge plantation, una piantagione di cotone in una sperduta zona paludosa dell'Arkansas tra i 25 figli di un mezzadro abusivo, Tobe Liston, tredicesimo figlio della sua seconda moglie Helen Baskin. Non risulta sia mai andato a scuola e cominci\u00f2 ben presto a raccogliere il cotone, poich\u00e9 la filosofia del padre al riguardo era: \u00abSe pu\u00f2 sedere a tavola, pu\u00f2 anche lavorare\u00bb.\nListon da adulto portava ancora sulla schiena i segni delle frustate che aveva subito da bambino. Tale circostanza fu confermata dall'autopsia eseguita dopo la sua morte. Anni dopo, Liston riassunse in un'intervista a un quotidiano statunitense la sua infanzia nella piantagione con queste parole: \u00abDa piccolo non ho avuto niente se non un mucchio di fratelli e sorelle, una madre inutile e un padre che se ne fregava di noi. Siamo venuti su con pochi vestiti, niente scarpe, poco da mangiare. Mio padre mi faceva lavorare duramente e duramente mi frustava\u00bb.\nDiscussa la sua ufficiale data di nascita (8 maggio 1932). Singolare che neppure la madre (detta \"Big Hela\") ricordasse l'anno in cui lo aveva messo al mondo, anche se le sembrava che il parto fosse avvenuto in gennaio; la vaghezza circa la nascita del bambino ha fatto ipotizzare che potesse essere frutto di una relazione extraconiugale da nascondere. Sulla base delle verifiche effettuate, il nome di Charles Liston non risulta dai dati censuari del 1\u00ba aprile 1930, mentre nel censimento del 1940 risulta avere 10 anni. Si \u00e8 ipotizzato da parte degli esperti che il pugile potrebbe essere nato subito dopo il censimento del 1930, non essendovi registrato. All'epoca dei due match con Cassius Clay, quindi, avrebbe avuto almeno 33 anni. \nDopo il suo primo arresto, nel 1949, Liston dichiar\u00f2 alla polizia di avere 21 anni, probabilmente per essere considerato maggiorenne; diversamente sarebbe nato nel 1928.\nUn curioso episodio risalente al 1961 \u00e8 stato riferito dal giornalista sportivo del Philadelphia Daily News, Jack McKinney: mentre svolgeva un allenamento in una palestra di Philadelphia, Sonny si accorse che uno dei suoi fratelli era tra gli spettatori, e lo mand\u00f2 via. Mentre lo allontanava, lo chiam\u00f2 \"Charles\". Secondo McKinney era possibile che Liston usasse l'identit\u00e0 o la data di nascita del fratello.\nSecondo l'FBI, nei cui archivi esiste ampia documentazione sul \"boxeur\", Liston avrebbe avuto due figlie naturali nate rispettivamente nel 1946 e nel 1950. Effettivamente, la pi\u00f9 giovane delle due (Eleanor) fu \"riadottata\" dal padre nel 1963, quando aveva circa 13 anni.\nDal carcere al ring.\nSecondo le indagini della polizia del Missouri, dopo la separazione dei genitori, nel 1946, il giovane Liston segu\u00ec la madre Helen a St. Louis, dove la donna aveva trovato un impiego come operaia in una fabbrica di scarpe. I rapporti di polizia riferiscono che a St. Louis invece di andare a scuola entr\u00f2 a far parte di un gruppo di piccoli delinquenti dediti a furti e rapine. Le modalit\u00e0 erano sempre le stesse: il giovane Liston immobilizzava con la sua forza erculea la vittima, che veniva rapinata dai suoi compagni. In qualche caso tramortiva con un pugno la vittima. Nella sua sregolata vita Liston fin\u00ec in carcere per ben 19 volte.\nFacilmente identificato dalla polizia (portava sempre la stessa camicia sgargiante), nel 1949 fu arrestato nella sua casa al 1006 di Ofallon Street, per una rapina compiuta nell'Unique Caf\u00e8, al n. 1502 di Market Street, non lontano dalla sua abitazione. Liston fu riconosciuto colpevole anche per una rapina di pochi dollari compiuta a una stazione di benzina, con l'aggravante del possesso di un'arma.\nNel 1950 il tribunale lo condann\u00f2 a 29 mesi di carcere. Liston scont\u00f2 la sua pena nella citt\u00e0 di Jefferson City, nel Missouri State Penitentiary. Qui i cappellani del carcere, due preti cattolici, intuirono le sue grandi potenzialit\u00e0 nel pugilato, insegnandogli i primi rudimenti.\nLa biografia di Liston riporta la storia che una volta per difendere un giovane detenuto nero dalle angherie di quattro bulli, Liston a pugni impartisse loro una lezione memorabile nell'officina del carcere. Risulta dalle fonti ufficiali che nella prigione fu organizzata una sessione di allenamento con un buon peso massimo professionista, Thurman Wilson. Dopo quattro round contro il giovane Liston, Wilson abbandon\u00f2 malconcio il match. Il promettente campione risulta essere stato segnalato alla federazione pugilistica di St. Louis da Monroe Harrison, detto \u201cMuncey\u201d, gi\u00e0 sparring partner di Joe Louis e allenatore del pugile mediomassimo statunitense Archie Moore.\nInserito nella squadra dilettantistica della citt\u00e0, Liston ottenne nel 1952 la scarcerazione sulla parola dopo una campagna di stampa a suo favore svolta da alcuni giornali locali e inizi\u00f2 a lavorare come manovale in un'azienda metalmeccanica. Secondo i biografi del \"boxeur\", l'operazione sarebbe stata abilmente pilotata da Frank Mitchell, direttore di un giornale locale e titolare di una piccola scuderia di pugili, personaggio notoriamente collegato alla mafia italo-americana della boxe.\nDalle fonti secondarie risulta che Liston, dopo essere uscito dal carcere, fosse ancora analfabeta e avesse seri problemi con l'alcool. Fu pi\u00f9 volte fermato dalla polizia per vagabondaggio. Secondo i rapporti dell'FBI, Liston alternava in quel periodo l'attivit\u00e0 di pugile con quella di guardaspalle di gangster mafiosi e di sfasciateste per conto del sindacato edile. \nCarriera dilettantistica.\nLa breve carriera dilettantistica di Sonny Liston ebbe inizio nell'ottobre 1952, dopo la sua scarcerazione e fu ricca di successi. Nel 1953, a Saint Louis, vinse i Golden Gloves dello Stato del Missouri nella categoria dei pesi massimi battendo ai punti LLoyd Willis. \nNello stesso anno vinse anche il pi\u00f9 importante \"Chicago Golden Gloves\" battendo ai punti in finale Ed Sanders, vincitore l'anno precedente della medaglia d'oro alle Olimpiadi di Helsinki. Dopo questo successo si aggiudic\u00f2 la sfida tra i vincitori del Guanto d'Oro dello Stato di New York e Chicago (\"Intercity Golden Gloves\") battendo ai punti Julius Griffin. Perse per\u00f2 ai punti, a Boston, nei quarti di finale del Campionato Nazionale USA dilettanti contro James McCarter, che poi diventer\u00e0 un suo sparring partner.\nListon il 22 giugno 1953 conquist\u00f2 a Chicago, davanti a 7.460 spettatori l\"'International Golden Gloves\", cio\u00e8 una sfida tra i rappresentanti statunitensi ed europei, mettendo KO alla prima ripresa, dopo 2 minuti e 16 secondi, il tedesco Hermann Schreibauer, medaglia di bronzo ai Campionati europei di pugilato dilettanti 1953. \nGli inizi della carriera da professionista.\nL'esordio professionistico di Liston avvenne il 2 settembre 1953, quando sconfisse per knock-out tecnico Don Smith, di Louisville, dopo soli 33 secondi. Alto 213 cm, Smith fu subito colpito al volto da Liston e l'arbitro Jimmy Parker constat\u00f2 che non era in grado di proseguire, per un brutto taglio all'occhio destro.\nNell'estate del 1954, a Detroit, Liston batt\u00e9 per due volte ai punti il quotato Johnny Summerlin. Entrambi gli incontri furono trasmessi sulla rete televisiva nazionale. Al settimo match incapp\u00f2 nella prima sconfitta, ai punti, contro Marthy Marshall. Un pugno di Marshall gli frattur\u00f2 la mascella ma nonostante la menomazione, Liston riusc\u00ec a terminare il match. Si rifece battendo due volte Marshall a Saint Louis nel 1955 (KOT al sesto round) e a Pittsburgh nel 1956, ai punti.\nNuovi guai con la giustizia bloccarono Sonny Liston. Nell'aprile del 1956 fu arrestato in circostanze poco chiare: Liston avrebbe aggredito e disarmato un poliziotto che gli aveva chiesto di spostare l'auto. I testimoni riferirono che il poliziotto implorava nel fango Liston di non ucciderlo. In attesa del processo il pugile fu fermato altre tre volte per vagabondaggio e resistenza a pubblici ufficiali. Ne segu\u00ec un'altra condanna alla reclusione per otto mesi. Rimase pertanto inattivo per la seconda met\u00e0 del 1956 e per tutto il 1957.\nOsteggiato dalle principali federazioni pugilistiche, Sonny Liston era sul punto di rinunciare alla boxe. Fu un sacerdote cattolico, il padre gesuita Edward P. Murphy (lo stesso che pronuncer\u00e0 la sua orazione funebre nel 1971), a convincerlo a proseguire. Una sera del 1956, a una fermata d'autobus, il pugile aveva conosciuto casualmente un'operaia di nome Geraldine Clark Chambers. Il 3 settembre 1957 si sposarono a Saint Louis. Lasci\u00f2 poi la citt\u00e0 del Missouri, dove a suo dire la polizia gli rendeva la vita impossibile e si trasfer\u00ec con la famiglia a Filadelfia.\nLa lunga attesa della \"chance\" mondiale.\nListon riprese a combattere nel 1958, vincendo otto incontri e concludendo l'anno al nono posto nella graduatoria Ring Magazine tra gli sfidanti al titolo mondiale dei pesi massimi. Ormai nella piena maturit\u00e0 agonistica, il pugile negli anni seguenti sconfisse tutti gli avversari mostrando una superiorit\u00e0 a volte schiacciante. Bert Whitehurst, scaraventato fuori dal ring nel decimo round, a sette secondi dalla fine, non fu pi\u00f9 in grado di terminare l'incontro. A Chicago il 6 agosto 1958 Liston colp\u00ec cos\u00ec pesantemente Wayne Bethea, futuro \"giustiziere\" dell'italiano Franco De Piccoli, da metterlo fuori combattimento in soli 69 secondi e fargli perdere sette denti. \nNel 1959 il pugile fu classificato al terzo posto tra gli sfidanti al titolo vincendo quattro match per KO, battendo Cleveland Williams per KOT alla terza ripresa e sconfiggendo il forte cubano Ni\u00f1o Vald\u00e9s, crollato al tappeto sempre al terzo round. \nNel 1960 Liston disput\u00f2 altri cinque match. Il 21 marzo sconfisse nuovamente \"Big Cat\" Williams per KO al primo round. Questa vittoria gli dette la convinzione di esser pronto per il titolo mondiale. In aprile suscit\u00f2 grande impressione la sua vittoria sul quotato Roy Harris, che nel 1958 aveva resistito per tredici riprese con Floyd Patterson prima che quest'ultimo fosse spodestato dal trono mondiale dallo svedese Ingemar Johansson. Harris vantava 30 vittorie (9 per KO) e la sola sconfitta con l'ex campione del mondo. Il match fu una dimostrazione di predominio schiacciante: in soli tre minuti del primo round Liston atterr\u00f2 ben tre volte Harris prima del KO definitivo. \nNel frattempo il titolo mondiale era rientrato in possesso di Floyd Patterson, che si era aggiudicato la rivincita con lo svedese Johansson per KO alla quinta ripresa. Nella seconda parte dell'anno, Liston pose pesantemente la sua candidatura alla cintura mondiale sbarazzandosi in sole tre riprese di Zora Folley, collocato al n. 2 degli sfidanti. In dicembre trov\u00f2 invece pane per i suoi denti con Eddie Machen, che lo costrinse a combattere sino al gong finale. Vinse comunque con un margine compreso tra i due e i sette punti. Concluse l'anno come sfidante n. 1 al titolo.\nPatterson, tuttavia, eluse la sfida con Liston per concedere il terzo incontro a Johansson, che sconfisse nuovamente per KO al sesto round, il 13 marzo 1961. Gi\u00e0 campione olimpico dei pesi medi a Helsinki 1952 e proveniente dalla categoria inferiore dei mediomassimi, Patterson aveva tutte le ragioni per evitare il confronto con Liston. Con i suoi 86 kg di peso, ne pesava almeno undici meno del pugile dell'Arkansas il quale, tra l'altro, aveva un allungo superiore di ben 34 cm. Il 4 dicembre 1961, a Toronto, prefer\u00ec mettere in palio la cintura contro il modesto Tom McNeeley, che sconfisse agevolmente in soli quattro round. Lo stesso giorno, a Filadelfia, Liston dette un'altra dimostrazione di forza, sconfiggendo per KO con un destro devastante al minuto 1:58 del primo round il campione tedesco Albert Westphal, che si vantava di non aver mai conosciuto il tappeto prima di allora.\nCampione del mondo dei pesi massimi.\nIntanto la stampa premeva per l'incontro del secolo Patterson-Liston. Nell'ottobre 1960 l'autorevole rivista \"The Ring\" scriveva: \u00abNessun peso massimo ha mai fatto di pi\u00f9 di Sonny per guadagnare una sfida per il titolo mondiale dei pesi massimi\u00bb. La questione assunse importanza nazionale, tanto che lo stesso presidente Kennedy chiese pubblicamente a Floyd Patterson, durante un party alla Casa Bianca, di mettere fine alla paradossale situazione e porre in palio il suo titolo contro il picchiatore dell'Arkansas.\nCome riportato da autorevoli fonti giornalistiche, Liston avrebbe voluto sfidare il campione del mondo al Madison Square Garden di New York, il tempio storico del pugilato, ma questo non si rivel\u00f2 possibile. Le autorit\u00e0 di New York ritenevano infatti che Liston non avesse mai reciso i legami con la mafia. Vista l'importanza che allora rivestiva negli Stati Uniti il campionato mondiale dei massimi, molti autorevoli commentatori ritenevano la figura del pugile dell'Arkansas socialmente improponibile.\nL'incontro per il titolo mondiale si disput\u00f2 quindi al Comiskey Park di Chicago il 25 settembre del 1962 ma dur\u00f2 solo 2 minuti e 6 secondi. Sonny Liston mise alle corde il campione in carica con una terribile combinazione di destri e sinistri e lo tramort\u00ec con un clamoroso KO. Ogni colpo dello sfidante sembrava affondare nella guardia del campione come la lama nel burro. La schiacciante superiorit\u00e0 di Liston fece osservare ai cronisti che sembrava un match tra pugili di due categorie differenti. Finalmente il pugile dell'Arkansas era diventato campione dei pesi massimi, una categoria che di fatto dominava dal 1960.\nIl neo campione del mondo ricevette soltanto una fredda accoglienza da Filadelfia, la sua citt\u00e0 di residenza. Nessuno and\u00f2 ad accoglierlo all'aeroporto. La stampa diffidava apertamente del neo campione del mondo: \u00abSonny Liston - secondo Joyce Carol Oates - occupa una posizione sui generis per la forte temibilit\u00e0 della sua personalit\u00e0 di boxer, e nessuno meglio di lui ha mai impersonato l'aura di truce minaccia del negro per il mondo dei bianchi\u00bb.\nSul finire del 1962 Liston si trasfer\u00ec a Chicago, in una costosa villa a tre piani. Ma anche qui ricominciarono le sue disavventure; la polizia lo arrest\u00f2 per guida in stato di ebbrezza. Il campione del mondo usc\u00ec subito su cauzione, ma il suo arresto e l'alterco con i poliziotti venne ripreso da alcuni cineoperatori accorsi sul luogo. La scena fu trasmessa nei telegiornali di molti Stati e l'immagine di Liston ne rimase fortemente compromessa. Fu comunque chiamato ad arbitrare alcuni incontri di boxe, tra i quali il match valido per il titolo mondiale inaugurale dei pesi welter junior tra Denny Moyer e Joey Giambra il 20 ottobre 1962 a Portland.\nL'ex campione Floyd Patterson aveva intanto diritto a una rivincita. Ma l'incontro venne rinviato per un infortunio di Liston a un ginocchio e si tenne a Las Vegas il 22 luglio 1963, con una borsa in palio di 1 milione di dollari. \nListon batt\u00e9 nuovamente Patterson per KO al primo round, dopo avergli inflitto ben tre atterramenti in soli 2 minuti e 10 secondi di combattimento. Con questa vittoria Liston fu riconosciuto campione del mondo anche dalla neonata federazione pugilistica WBC (World Boxing Council), sorta in Messico in contrapposizione alla pi\u00f9 antica WBA (World Boxing Association), gi\u00e0 denominata NBA ed esistente dal 1921.\nDopo la vittoria, Liston ebbe finalmente un trionfo nella sua nuova citt\u00e0 di residenza, Denver in Colorado, dove si era trasferito in una bella casa al numero 3395 di Monaco Parkway, del costo di 28.500 dollari. La scelta non era casuale: Liston partecipava a un \"piano di riabilitazione\" che padre Edward Murphy svolgeva nella sua parrocchia di Denver. Non lontano abitava il suo idolo, l'ex campione Joe Louis, che era entrato nell'entourage di Liston come responsabile delle pubbliche relazioni.\nIn quei giorni il campione del mondo fu ricevuto con tutti gli onori alla Casa Bianca dal vicepresidente degli Stati Uniti Lyndon Johnson. Partecip\u00f2 inoltre a Denver a una marcia per i diritti civili dei neri americani. Non ripet\u00e9 per\u00f2 l'esperienza a Birmingham, perch\u00e9 \u2013 disse \u2013 \u00abnon sono un cane ammaestrato\u00bb. Il successo tuttavia non cambi\u00f2 il pugile: secondo testimoni, dal 1963 Liston aveva ripreso a bere. Risalgono a questo periodo due nuovi arresti per ubriachezza e resistenza alla forza pubblica e due probabili casi di tentata violenza sessuale. \nA parere della Federazione internazionale, sconfitto Patterson, non sembravano esserci pi\u00f9 avversari per Liston, che nei quattro anni precedenti aveva battuto sul ring tutti i protagonisti della categoria. Secondo gli esperti, anche un incontro con l'ex campione mondiale Ingemar Johansson sarebbe stato sbilanciato.\nIl primo match Liston-Clay e la perdita del titolo mondiale.\nLo sfidante ufficiale divenne ben presto il ventiduenne Cassius Marcellus Clay, vincitore nei mediomassimi alle Olimpiadi di Roma 1960 e ancora imbattuto dopo 19 vittorie consecutive. Secondo alcuni storici della boxe la scelta di affrontare l'emergente Clay sarebbe stato un affare per Liston: una misurata gestione del titolo, con sfidanti di scarso rilievo (come per anni aveva fatto Patterson), non avrebbe avuto prospettive economiche. Pi\u00f9 allettante la sfida con un avversario ambizioso come il pugile di Louisville. \nQuesti, pur non convincendo del tutto, aveva battuto ai punti il temibile Doug Jones, in un match definito da Ring Magazine come \"Fight of the year\" 1963. Lo stesso Clay era stato eletto pugile dell'anno. Tuttavia, si era trovato in difficolt\u00e0 nel successivo match con il britannico Henry Cooper che lo atterr\u00f2 con un poderoso gancio sinistro al termine del quarto round e fu salvato dalla campanella. Va detto che, gi\u00e0 nel round successivo, a Clay bastarono soltanto 2:15 per ridurre l'avversario a una maschera di sangue e a indurre l'arbitro a sospendere l'incontro assegnandogli la vittoria per knock-out tecnico. \nIl giovane Cassius Clay era comunque gi\u00e0 un personaggio e aveva improvvisato un bizzarro show proprio in occasione del match Liston - Patterson a Las Vegas. Riferiscono le cronache che appena finito l'incontro, Clay sal\u00ec sul ring e proffer\u00ec al microfono dello speaker frasi del tipo: \u00abQuesto incontro \u00e8 stato una farsa! Liston \u00e8 un vagabondo! Io sono il vero campione! Datemi quel grosso brutto orso!\u00bb. I due erano per\u00f2 agli antipodi: Quando Clay incontr\u00f2 casualmente i Liston all'aeroporto, url\u00f2 insulti al loro indirizzo. Avvi\u00f2 poi una sfrontata campagna a beneficio della stampa denominata \"la caccia al grande orso brutto\"; si fece ritrarre sul ring contro un avversario camuffato da grizzly; organizz\u00f2 un pullman con enormi scritte contro l'avversario, facendo schiamazzi all'una di notte sul prato della villa di Liston a Denver. A parere del suo biografo, tali episodi fecero nascere in Liston la convinzione che Clay fosse un innocuo squilibrato. \nIl match fu fissato per il 25 febbraio 1964 a Miami. Vista la prosopopea del suo giovane avversario, Liston per la prima volta raccoglie le simpatie generali. Secondo la maggioranza degli esperti, lo sfidante non avrebbe potuto impensierire il detentore. Il divario tra i due pugili appariva enorme: nell'imminenza del match ben 43 giornalisti su 46 indicarono Liston come il favorito. L'ex campione Rocky Marciano, come molti altri, riteneva che Clay non avrebbe superato il primo round. Anche gli allibratori non davano molte chance allo sfidante. Nell'immediata vigilia del match, tuttavia, ci fu una brusca variazione delle quotazioni: la vittoria di Clay pass\u00f2 dall'iniziale 1 a 7 alla quota di 1 a 2. \nNelle visite mediche Cassius Clay, all'arrivo del campione del mondo in carica fu sopraffatto dallo spavento, tanto che gli strumenti registrarono un abnorme sbalzo della sua pressione sanguigna. Fu necessaria un'altra misurazione per tranquillizzare i sanitari. Nel 1991 Clay confess\u00f2 al giornalista Thomas Hauser: \u00abEro spaventato. Sonny Liston era uno dei pi\u00f9 grandi pugili di ogni tempo. Colpiva duro ed era deciso a uccidermi. Ma ero l\u00e0, non avevo scelta: vado e combatto\u00bb. \nAl suono del gong, Liston si avvent\u00f2 brutalmente sullo sfidante, cercando di terminare l'incontro velocemente. Tuttavia, la superiore velocit\u00e0 di Clay e la sua migliore mobilit\u00e0 sul ring furono subito evidenti, tanto che riusc\u00ec a evitare i colpi dell'avversario. Nel prosieguo del round, Clay prese sempre pi\u00f9 confidenza. Colp\u00ec Liston con una combinazione che mand\u00f2 in visibilio la folla. Nel secondo round, la \"danza\" dello sfidante attorno a Liston prosegu\u00ec senza danni apparenti ma nel finale il campione del mondo riusc\u00ec a metterlo alle corde e a colpirlo con un potente gancio sinistro. Nella terza ripresa, sembr\u00f2 che Clay avesse preso il controllo del match. Dopo circa 30 secondi mise a segno ai danni di Liston alcune combinazioni di colpi, causandogli una ferita sotto l'occhio sinistro, che poi richiese otto punti di sutura. \nAl termine della quarta ripresa, Clay, tornato al suo angolo, disse al suo allenatore Angelo Dundee che gli bruciavano gli occhi e non ci vedeva quasi pi\u00f9. Dundee gli rispose che si trattava di un match per il titolo mondiale e doveva resistere e tenere duro ugualmente. Successivamente Clay avrebbe detto che durante il round seguente era riuscito a vedere solamente la sagoma di Liston, ma che la sua velocit\u00e0 lo aveva salvato. Alcuni nell'ambiente della boxe ipotizzarono che una sostanza utilizzata sui guantoni da uno dei secondi di Liston, Joe Pollino, possa aver inavvertitamente causato l'irritazione oculare che accec\u00f2 momentaneamente Clay nel quinto round. Due giorni dopo l'incontro, il pugile Eddie Machen disse che i secondi di Liston avevano fatto un uso deliberato di sostanze illegali al fine di accecare Clay. \u00abMi capit\u00f2 la stessa cosa quando affrontai Liston nel 1960\u00bb, dichiar\u00f2 Machen \u00abPensai che gli occhi mi stessero prendendo fuoco, e Liston sembrava sapere benissimo cosa mi stava accadendo\u00bb.\nNel sesto round, Clay si riprese e cominci\u00f2 a tempestare di pugni l'avversario, aggiudicandosi largamente la ripresa. Al rientro all'angolo, Liston si mostr\u00f2 con il volto tumefatto e con la ferita all'occhio sinistro sanguinante. Esistono due versioni differenti su quanto accadde nell'angolo di Liston tra la sesta e la settima ripresa. Secondo il biografo di Ali David Remnick, Liston ne aveva abbastanza e non voleva pi\u00f9 proseguire, cosa che indic\u00f2 sputando il paradenti e disse ai suoi secondi: \u00abQuesto \u00e8 tutto\u00bb. Secondo il biografo di Liston Paul Gallender, Sonny aveva la spalla praticamente paralizzata al termine della sesta ripresa, e il suo angolo decise di fermare il combattimento, nonostante le sue proteste. Secondo questa versione, Liston avrebbe sputato il paradenti in segno di disgusto, perch\u00e9 non reputava che Clay fosse un combattente migliore di lui.\nNell'imminenza del gong del settimo round, Clay fu il primo a capire che Liston si era ritirato. Si port\u00f2 al centro del ring sgambettando con le braccia alzate in segno di vittoria mentre Howard Cosell, telecronista a bordo ring, urlava. Sentendo di avere compiuto un'impresa storica, si mise a urlare: \u00abI'm the greatest!\u00bb (Sono il pi\u00f9 grande!). Cassius Clay fu dichiarato vincitore per knock-out tecnico dovuto all'abbandono dell'avversario. Al momento della sospensione le valutazioni dei giudici di gara indicavano perfetta parit\u00e0: il giudice Felix valutava 57-57, Bernie Lovett 58-56 a favore di Liston, Gus Jacobson 58-56 a favore di Clay. Durante la tradizionale conferenza stampa post-match, Clay defin\u00ec \"ipocriti\" i giornalisti e disse: \u00abGuardatemi. Non un segno in faccia. Non potrei mai essere un perdente. Sono troppo grande. Salutate il campione!\u00bb. L'incontro fu dichiarato da Ring Magazine il match dell'anno ma anche \"sorpresa dell'anno\".\nL'infortunio alla spalla di Sonny Liston fu effettivamente diagnosticato il giorno successivo in ospedale. I secondi di Liston ritenevano che il campione si fosse infortunato al primo round. Secondo la moglie Geraldine invece il campione si era slogato la spalla qualche tempo prima del match, ma non vi aveva dato peso. Si ritenne anche che Liston non si fosse adeguatamente allenato. Infatti il campione era apparso l'ombra del micidiale picchiatore degli anni precedenti; la sua ridotta aggressivit\u00e0 e le goffe movenze sul ring avevano esaltato l'agilit\u00e0 dell'avversario. Probabilmente ci\u00f2 fu dipeso dal fatto che negli ultimi tre anni (tra la met\u00e0 del 1961 e il febbraio del 1964) Liston aveva disputato solo tre incontri ufficiali (quello con Westphal e i due con Patterson) per un totale (dedotti i tempi dei sei knock-down) di appena quattro minuti effettivi di combattimento. \nSorsero per\u00f2 i sospetti di un'eventuale \"combine\". I dubbi si basavano su alcune voci relative a ingenti scommesse contro il superfavorito dell'incontro. Le scommesse e le borse dell'incontro furono provvisoriamente bloccate e furono avviate indagini. La volatilit\u00e0 delle quotazioni delle scommesse nell'imminenza dell'incontro di Miami, secondo l'avvocato generale della Florida, sarebbe stata la prova di una \"combine\" di cui molti erano a conoscenza. L'FBI, secondo documenti pubblicati dal Washington Times, avrebbe raccolto testimonianze secondo le quali Irving \"Ash\" Resnick, un ex pugile responsabile degli eventi sportivi del noto Thunderbird Hotel, sospettato di collegamenti con la mafia, avrebbe pilotato d'accordo con Liston l'esito dell'incontro. Proprio Resnick era all'angolo di Liston nell'incontro mondiale. In particolare, in un interrogatorio a Barnett Magids, uno scommettitore di Houston, Texas, emerse che Resnick e Liston avrebbero incassato un milione di dollari a testa scommettendo su Clay. Tali indizi furono tuttavia giudicati insufficienti e l'inchiesta fu archiviata.\nIl secondo match Clay-Liston e il cosiddetto \"pugno fantasma\".\nAppena conquistato il titolo nel 1964, Cassius Clay si era convertito ufficialmente alla fede musulmana e aveva mutato il suo nome in Muhammad Ali. La conversione all'islamismo di Clay lasci\u00f2 Liston indifferente: \u00abPer me non fa differenza. Come io non mi impiccio nelle sue faccende personali, lui non deve impicciarsi nelle mie\u00bb. \nLa circostanza che nel contratto dell'incontro con Muhammad Ali fosse stata gi\u00e0 stabilita una rivincita e che nell'ottobre 1963 la societ\u00e0 di Liston aveva acquistato dal Louisville Syndicate i diritti per l'organizzazione della gara successiva sembr\u00f2 irregolare. Giudicato colpevole di violazione delle regole sportive, nel 1965 Liston sub\u00ec una squalifica di un anno, pi\u00f9 tardi ridotta a sei mesi. Liston dovette anche versare le tasse relative ai guadagni conseguenti al match di Miami, pari a 2.7 milioni di dollari. Ad Ali fu revocato il titolo da parte della WBA che, nel frattempo, aveva allestito un match per l'attribuzione della cintura, vinto da da Ernie Terrell ai punti su Eddie Machen. \nIl match di rivincita Clay-Liston, era perci\u00f2 relativa al titolo riconosciuto alla WBC e dalla rivista \"The Ring\". Il match dapprima fissato a Boston per il novembre 1964, sub\u00ec un rinvio di sei mesi a causa di un'operazione di ernia intestinale cui fu sottoposto Muhammad Ali. Rifiutato dalle principali sedi pugilistiche statunitensi e anche da Las Vegas, alla fine l'incontro si disput\u00f2 il 25 maggio 1965 a Lewinston nel Maine, una sede secondaria, di fronte a una platea semivuota. I biglietti venduti furono 8.297 sui 15.744 posti dell'arena. L'organizzatore Bill McDonald, proprietario dell'omonima catena di fast food, ebbe un passivo di oltre 300.000 dollari.\nIl clima della serata era molto teso. Si temeva un attentato durante il match: i giornalisti a bordo ring erano protetti da scudi antiproiettile. Prima dell'incontro, Muhammad Ali aveva ricevuto minacce di morte dai seguaci di Malcolm X, che ritenevano la setta dei Black Muslims (di cui Ali faceva parte), colpevole dell'agguato che aveva causato la morte del leader. In particolare, circolava insistente la voce di un imminente attentato a Ali nella notte precedente il match. Anche Sonny Liston era stato avvicinato nel suo campo di allenamento nei pressi di Chicago da alcuni esponenti dei Black Muslims, che avevano proferito minacce nei confronti della sua famiglia e in particolare della tredicenne figlia minore Eleanor, nata da una relazione prima del suo matrimonio, che era tornata a vivere con il padre nel 1964. Secondo il suo biografo, Sonny Liston affront\u00f2 l'incontro mal preparato. Immagini dell'epoca mostrano Liston come un uomo invecchiato e talvolta impaurito. Dave Anderson del \"New York Times\" disse che Liston \"sembrava in pessima forma e aveva un aspetto orribile\" nella sua ultima seduta di allenamento prima del match.\nAl minuto 1:44 della prima ripresa il campione del mondo colp\u00ec l'avversario con un colpo d'incontro apparentemente innocuo, passato alla storia come il cosiddetto \"pugno fantasma\" (\"the phantom punch\"). Liston fin\u00ec al tappeto tramortito. Ali sembr\u00f2 ritenere che il colpo con il quale aveva abbattuto l'avversario non fosse risolutivo e invit\u00f2 con veemenza lo sfidante ad alzarsi per continuare il match. Nel frattempo il cronometrista a bordo ring, Francis Mc Donough, aveva dato inizio al regolare conteggio. L'immagine del campione del mondo che sovrasta Liston al tappeto \u00e8 divenuta una delle icone del pugilato della nostra epoca. \nInvece di andare al suo angolo e attendere il conteggio Muhammad Ali si mise a insultare l'avversario al tappeto. Approfittando che l'inesperto arbitro Jersey Joe Walcott (un ex campione del mondo della categoria) era impegnato a frenare le proteste del campione del mondo, Liston indugi\u00f2 a rialzarsi. Quando lo fece erano passati dodici secondi dall'atterramento. Walcott fece riprendere il match. In un secondo momento, su segnalazione di uno dei giornalisti a bordo ring, Nat Fleischer, editore della rivista \"The Ring\" e del cronometrista, si accorse dell'errore e sospese il combattimento dichiarando Ali vincitore per KO a 2:12 della prima ripresa. \nMentre Ali viene osannato e festeggiato, nessuno si interessa di Liston che gira sconsolato sul ring, ed all'incontro con un suo assistente lo si nota chiaramente vacillare ed ondeggiare come se non si fosse ancora pienamente ripreso dal pugno subito. \u00ab\u00c8 stato un buon destro\u00bb, disse Liston dopo il match. \u00abMi ha stordito. Mi sono inginocchiato ma poi sono caduto la seconda volta perch\u00e9 avevo perso l'equilibrio. [...] Avrei potuto alzarmi, ma non ho sentito il conteggio\u00bb.\nNumerosi fans per\u00f2 iniziarono a protestare urlando perch\u00e9 ritenevano l'incontro una farsa e che fosse stato truccato. Nel match si erano verificate molte violazioni al regolamento. Tra queste il comportamento di Muhammad Ali dopo l'atterramento e quello dell'arbitro, che non aveva ammonito ufficialmente Ali n\u00e9 si era accorto del procedere del conteggio mentre era impegnato ad allontanare il campione del mondo. \nGli scettici ben presto definirono il KO come frutto di un \"pugno fantasma\". La ripresa in diretta del combattimento sembrava aver mostrato che il pugno incriminato avesse raggiunto la guancia di Liston con una forza di impatto limitata. Lo stesso Ali disse immediatamente dopo il combattimento di non essere ben sicuro che il suo colpo fosse andato a segno, e ancora sul ring chiese al suo entourage: \u00abL'ho colpito?\u00bb. Al ministro della Nation of Islam Abdul Rahman, Ali disse che Liston \"si era sdraiato a terra\" ma Rahman gli ripose: \u00abNo, l'hai colpito\u00bb.\nA bordo ring, tuttavia, ci fu anche chi era convinto dell'efficacia del pugno. Jim Murray del \"Los Angeles Times\" scrisse che non c'era stato nessun \"pugno fantasma\". Tex Maule di \"Sports Illustrated\" scrisse: \u00abIl colpo ebbe una tale forza da sollevare il piede sinistro di Liston, sul quale poggiava la maggior parte del suo peso\u00bb. Tra gli osservatori a bordo ring, l'ex campione del mondo dei pesi massimi James J. Braddock, disse di avere il sospetto che il destro di Ali si fosse limitato a concludere ci\u00f2 che aveva iniziato un precedente colpo. \u00abHo la sensazione che questo ragazzo (Ali) sia molto meglio di quanto nessuno abbia mai pensato\u00bb, concluse Braddock.\nSecondo gli esperti che hanno successivamente visionato al rallentatore la ripresa, il colpo di Ali, assestato da brevissima distanza e quasi invisibile, sembrava aver colpito la tempia dell'avversario, che in quel momento stava portando un attacco con il suo caratteristico stile ed era fortemente sbilanciato in avanti. Un altro ex campione del mondo, Rocky Marciano, cambi\u00f2 idea circa il KO dopo aver visionato un filmato dell'incontro il giorno successivo. \u00abNon pensai che fosse un pugno cos\u00ec potente quando vidi l'incontro a bordo ring\u00bb disse Marciano. \u00abOra (dopo aver visto il filmato) penso che Clay, vedendo Liston a guardia scoperta, abbia dato forza al pugno negli ultimi centimetri\u00bb.\nLarry Merchant scrisse 50 anni pi\u00f9 tardi: \u00abHo visto veramente il pugno arrivargli sul mento, come anche altri nella mia postazione della sezione stampa. Era un destro veloce che colp\u00ec Liston mentre si faceva avanti ... Secondo i dottori in prima fila con cui ho parlato, era stato un classico esempio di KO a scoppio ritardato\u00bb. \u00abMolti spettatori nell'arena non videro [il pugno], comprensibilmente\u00bb, scrisse Merchant, \u00abo non potevano credere che fosse stato cos\u00ec forte da buttare gi\u00f9 l'apparentemente indistruttibile ex campione\u00bb. Egli descrisse inoltre la credenza che il match fosse truccato come: \u00abun mito duro a morire\u00bb.\nIl declino.\nDopo alcune esibizioni in California e Alaska, Liston decise di emigrare per qualche tempo in Europa. Non riuscendo a ottenere la licenza in Danimarca, il pugile opt\u00f2 per la Svezia, come aveva fatto Patterson tre anni prima. Accompagnato dal manager-trainer Joe Polino, si trasfer\u00ec con la moglie a Stoccolma. Per il suo rientro agonistico, pot\u00e9 contare sul lavoro altamente professionale di due importanti manager: lo svedese Bertil Knutsson e il danese Mogens Palle. Si parl\u00f2 anche di un'esibizione con l'ex campione mondiale Ingemar Johansson, ritiratosi da alcuni anni, ma la cosa non ebbe seguito. \nIl 29 maggio 1966 torn\u00f2 sul ring di Johanneshov, a Stoccolma, sconfiggendo il tedesco Gerhard Zech. Nei due anni successivi, l'ex campione del mondo, che in Svezia godeva di grande popolarit\u00e0, disput\u00f2 altri tre incontri. Il 19 agosto 1966 sconfisse Amos Johnson per KO alla terza ripresa. Secondo Knutsson in questo match Liston aveva dimostrato di essere tornato ai livelli mondiali. Nel 1967 sconfisse prima del limite Dave Bailey ed Elmer Rush. In quest'ultimo incontro si infortun\u00f2 alla spalla, com'era avvenuto nel match di Miami con Muhammad Ali. \nNel 1967 Liston ottenne la licenza per tornare a gareggiare negli Stati Uniti e and\u00f2 a risiedere a Las Vegas. L'obiettivo del pugile era ottenere una nuova chance per un terzo incontro con Muhammad Ali o per il titolo. Tra il 1968 e il 1969 ottenne dieci vittorie in sedi secondarie su altrettanti incontri (9 prima del limite), contro pugili di modesta levatura. Secondo alcuni osservatori le facili vittorie contro pugili di secondo piano avrebbero soltanto celato il declino di Liston. Ma quando Henry Clark, un talentuoso giovane dallo stile alla Muhammad Ali, affronta Liston il 6 luglio 1968 a San Francisco, va incontro a una severa lezione (KO tecnico al settimo round), che di fatto ne compromette la carriera. Lo stesso Ali dichiara alla stampa (\"Pacific Stars and Stripes\", 5 maggio 1966) che dopo di lui c'\u00e8 solo Liston: \u00abI respect no boxer can stop Liston\u00bb. La WBA tuttavia lo ignora nell'allestimento del torneo eliminatorio per l'attribuzione del titolo vacante, dopo la condanna di Muhammad Ali per renitenza alla leva, che il 27 aprile 1968 \u00e8 conquistato da Jimmy Ellis battendo in finale ai punti Jerry Quarry.\nAlla fine del 1968, Liston \u00e8 quinto nella classifica dei pesi massimi di Ring Magazine. L'ex campione fu designato per combattere per il titolo vacante del campionato nordamericano, relativo a nove stati del nord e al Messico. Il suo avversario era Leotis Martin, buon pugile dallo stile molto simile a quello di Patterson, che proprio in virt\u00f9 di tale caratteristica era stato lo \"sparring partner\" di Liston in vista delle sfide con il medesimo. Sonny Liston aveva combattuto il 23 settembre con Sonny Moore a Houston in Texas ed era stato avvertito dell'incontro con Martin appena due settimane prima, quando si trovava a Tucson in Arizona per girare le riprese della sitcom \"Love American Style\". Secondo il suo amico Lem Banker, Liston non si prepar\u00f2 adeguatamente e arriv\u00f2 al match poco allenato. \nLa sfida avvenne a Las Vegas il 6 dicembre 1969. Gli allibratori quotavano Sonny Liston nettamente favorito per 13 a 5. I primi round sembrarono confermare le previsioni. Alla quarta ripresa con un potente montante sinistro atterr\u00f2 l'avversario che si rialz\u00f2 prontamente ma la sua scarsa tenuta atletica fu evidente nel prosieguo del match. Nei round successivi la sua tenuta atletica cal\u00f2 vistosamente. Martin riusc\u00ec a riequilibrare le sorti del match; apr\u00ec con un destro una profonda ferita sopra l'occhio sinistro dell'ex campione del mondo, sempre meno mobile sul ring. Nella nona ripresa, copiosamente sanguinante, Liston fu colpito con un forte e preciso destro d'incontro e fin\u00ec KO rimanendo per tre minuti privo di conoscenza. Peraltro, la durezza dei colpi di Liston determinarono il distacco della retina a Martin e quello fu l'ultimo match della sua carriera.\nDopo la sconfitta, Liston annunci\u00f2 in televisione il suo ritiro, ma senza convinzione. Torn\u00f2 infatti a combattere per una borsa di soli 13.000 dollari (poi ridotti a 7.000) il 29 giugno 1970 a Jersey City, contro Chuck Wepner, futuro sfidante al titolo mondiale e detto il \u201csanguinante di Bayonne\u201d per la fragilit\u00e0 dei suoi archi sopraccigliari. Il match fu particolarmente cruento. Liston colp\u00ec molto pesantemente l'avversario e Wepner fu costretto al ritiro al decimo round per KO tecnico. Termin\u00f2 il match con il naso e un timpano rotti, oltre a uno zigomo fratturato. \nFu l'ultimo match disputato dal pugile dell'Arkansas. Nella sua carriera professionistica Sonny Liston aveva combattuto 54 match ufficiali, conseguendo 50 vittorie e 4 sconfitte (3 prima del limite). Non ha mai sostenuto un match sulla distanza delle 15 riprese e una sola volta ne ha combattute dodici, battendo ai punti Eddie Machen. 39 furono le sue vittorie prima del limite, di cui 8 al primo round.\nIl mistero della morte e le esequie.\nDopo il successo su Chuck Wepner, Liston era per\u00f2 tornato ad allenarsi ed era in attesa di definire un nuovo contratto. A questo proposito si parl\u00f2 dapprima di un match contro George Chuvalo, che avrebbe dovuto tenersi nel febbraio 1971 a Pittsburgh, di un altro con Jerry Quarry o Oscar Bonavena o di un terzo incontro con Floyd Patterson. \nIl 5 gennaio 1971, Sonny Liston fu rinvenuto cadavere nella sua villa di Las Vegas, dalla moglie. Geraldine Liston era tornata in citt\u00e0 dopo essersi recata durante le festivit\u00e0 a St. Louis dai parenti, cui aveva fatto conoscere il figlio adottivo Daniell. Ripetutamente a Capodanno aveva provato a mettersi in contatto con il marito, ma il telefono squillava a vuoto. In preda a una crisi isterica, avrebbe prima chiamato alcuni amici di famiglia, quindi il suo avvocato, e infine - dopo numerosi tentativi - il medico di famiglia. \nAttorno al corpo del pugile in decomposizione furono trovati alcuni grammi di marijuana e accessori per la droga, eroina e siringhe. Secondo gli esami medici, il corpo di Liston era ormai in decomposizione e il decesso era avvenuto una settimana prima, all'incirca il 30 dicembre, come conseguenza di un arresto cardiaco.\nLa morte di Liston ebbe un'ampia eco nell'opinione pubblica statunitense e ben presto furono formulate varie teorie circa i possibili retroscena. Si ipotizz\u00f2 un collasso dovuto a overdose di eroina, ma tale circostanza ha suscitato dubbi poich\u00e9 il campione avrebbe avuto una fobia per gli aghi. Anni dopo, l'ultimo allenatore di Liston, Johnny Tocco, ne parl\u00f2: \u00abSonny non ha mai avuto niente a che fare con l'eroina. Odiava gli aghi. Non sarebbe nemmeno andato da un medico per un controllo, per paura di rimanere bloccato con un ago\u00bb. Si ipotizz\u00f2 una possibile vendetta della malavita organizzata relativa agli ultimi incontri disputati dal campione. Secondo Jack McKinney, giornalista del \"Philadelphia Daily News\", Sonny Liston potrebbe essere stato vittima di un \"hot shot\", cio\u00e8 costretto a drogarsi sotto la minaccia di un revolver. Alcuni hanno ipotizzato che la mafia possa avere eliminato Sonny Liston per questioni legate allo spaccio della droga oppure per impedirgli di rivelare (si parl\u00f2 di un progetto di memorie) i molti e sorprendenti retroscena di cui era a conoscenza. \nAi funerali, svoltisi il 7 gennaio 1971, parteciparono 400 persone e volti noti dello spettacolo, suoi amici, come Ella Fitzgerald, Doris Day, Sammy Davis Jr, Nipsy Russell, Jerry Vale, Ed Sullivan, Jack E. Leonard e Roosevelt Grier. Gli Ink Spot cantarono la celebre canzone \"Sunny\". Il corteo funebre, rispettando una volont\u00e0 del defunto, attravers\u00f2 nelle prime ore della mattina il viale dei casin\u00f2 di Las Vegas (detto Las Vegas Strip).\nIl \"promoter\" pugilistico inglese Loren Cassina fu l'unico bianco tra coloro che portarono il feretro. Tra questi, anche l'ex campione Joe Louis. La cerimonia religiosa si svolse nella \"Palm Mortuary Chapel\", dove arriv\u00f2 anche Muhammad Ali, che scambi\u00f2 qualche parola con la vedova. \nSonny Liston fu sepolto nel Giardino della Pace del Paradise Gardens Cemetery, presso l'aeroporto internazionale McCarran di Las Vegas. La tavoletta di bronzo posta sulla sua tomba reca, dopo il nome, la scritta: \"A man\" (un uomo).\nCaratteristiche tecniche.\nCharles Liston, che tutti chiamavano Sonny, gi\u00e0 da ragazzo appariva straordinariamente dotato per la boxe: pesando a soli vent'anni 92 chili per 1 metro e 84, aveva un collo taurino (52\u00a0cm di giro) e mani dalle proporzioni gigantesche (la circonferenza del pugno misurava \"39 cm\".), tali da richiedere speciali guantoni confezionati appositamente per lui. Padre Alois Stevens cos\u00ec lo descriveva in un'intervista su un quotidiano nazionale: \u00abSonny era il pi\u00f9 perfetto esemplare di pugile che avessi mai visto. Braccia potenti, spalle grandi. Aveva rapidamente messo KO tutti i pugili della nostra palestra\u00bb.\nLa facilit\u00e0 delle sue vittorie spinse gli esperti a definire Sonny Liston come il pi\u00f9 forte picchiatore mai visto sul ring dopo il ritiro di Joe Louis, detto il \"bombardiere nero\", mitico campione mondiale degli anni trenta e quaranta. A parere degli storici della boxe, il suo modo di combattere era semplice ma molto efficace. Forte con entrambe le mani, massiccio, Liston non era velocissimo ma aveva un buon gioco di gambe, in grado di consentirgli di preparare la combinazione del destro con il lunghissimo e potente gancio sinistro che il pi\u00f9 grande critico della boxe, Nat Fleischer, defin\u00ec \"il piccolo treno\".\nMolti ritenevano che nella gestione del ring Liston non prendeva rischi inutili e accompagnando ogni azione con un movimento laterale, indietreggiava quando non aveva raggiunto il suo scopo. Pugni sempre alti, usava il jab per tenere costantemente lontano l'avversario, e costringerlo a scoprirsi.\nA giudizio dei tecnici la forza di quei pugni era formidabile. Della mitica potenza di Liston \u2013 forse superiore a quella di ogni altro pugile che abbia mai calcato il ring - si raccontano episodi ai limiti della leggenda: testimoni hanno riferito che una volta in palestra il campione avrebbe provocato con un solo pugno il cedimento del gancio di sospensione del sacco di allenamento. In combattimento mostrava un furore distruttivo senza eguali e nessuno dei suoi avversari ha mai dimenticato la durezza dei colpi di Liston, portati con spietata e micidiale precisione.\nIl vecchio Johnny Tocco, allenatore di Liston dagli inizi della carriera, fu testimone di quella incredibile potenza: \u00abNessuno colpiva come Sonny; in palestra i punching balls volavano via strappati di potenza. Poteva farti volare in una stanza con un jab. Ho visto Sonny abbattere un avversario con un solo diretto. Nel ring, era una macchina micidiale\u00bb.\nDa fonti secondarie risulta che era persino difficile trovare \"sparring partner\" per i suoi allenamenti. Per 50 dollari i giovani pugili non se la sentivano di essere malmenati dal campione. A giudizio degli storici della boxe, Liston, dopo Louis e prima di Cassius Clay, usa l'arma psicologica per sconfiggere i suoi avversari prima ancora dell'inizio del match. Patterson ne fu vittima pi\u00f9 di ogni altro. Gli abbigliamenti (la \"tunica del boia\"), i rituali precedenti il match come la rilevazione del peso e il truce cipiglio sembravano studiati apposta per annientare psicologicamente l'avversario.\nMa lo scrittore Norman Mailer rivaluta lo sguardo di Liston: \u00abDalla pubblicit\u00e0 che lo circondava, mi sarei aspettato uno sguardo di due fessure di vetro morto, a met\u00e0 strada tra lucertola e un rettile assonnato, ma gli occhi (di Liston) erano in realt\u00e0 oscuri, traboccanti, eloquenti... Tu non avresti potuto dire che era una persona attraente, ma sentivi di assistere a una creazione\u00bb. Il terrore dei suoi avversari iniziava prima ancora di salire sul ring. \nSecondo lo storico della boxe Tracy G. Callis (direttore dell'istituto IBRO, Historian International Boxing Research Organization): \u00abSonny Liston fu uno dei pi\u00f9 spaventosi, massicci, e potenti pesi massimi di tutti i tempi\u00bb. Al culmine della sua carriera fu il pugile che pi\u00f9 assomigli\u00f2 a James J. Jeffries durante gli ultimi 100 anni in termini di resistenza, potenza del colpo e capacit\u00e0 di incassare (con l'eccezione di George Foreman). Se Joe Frazier \u00e8 stato chiamato \"il Marciano nero\", Sonny Liston potrebbe essere denominato \"il Jeffries nero\". L'autorevole Harry Carpenter, giornalista della BBC ed esperto di boxe, ha scritto che il \"jab\" sinistro di Sonny Liston era superiore a quello di Joe Louis e comparabile al colpo del miglior Marciano .\nNel 1987 lo scrittore di pugilato Herb Goldman lo ha classificato al secondo posto tra i pi\u00f9 grandi pesi massimi di tutti i tempi e Richard O'Brien, \"Senior editor\" di \"Sports Illustrated\", lo ha posizionato terzo. Anche Alfie Potts Harmer, in \"The Sportster\", lo ha classificato al terzo posto tra i pesi massimi e al sesto tra i \"grandi\" di tutte le categorie. Lo storico James McCallum disse di lui: \u00abC'era solo troppa dinamite in entrambe le mani perch\u00e9 la maggior parte dei combattenti potesse gestirlo\u00bb. Il grande Joe Louis disse nel 1963 che Liston \u00abSarebbe stato campione del mondo per tutto il tempo che avesse voluto\u00bb .\nSecondo Chuck Wepner l'anziano Liston fu senz'altro il pugile pi\u00f9 potente che incontr\u00f2 nella sua carriera. In una recente intervista, alla domanda: \u00ab(Al\u00ec) \u00e8 stato il suo avversario pi\u00f9 duro?\u00bb Wepner ha ribadito: \u00abNo. Sonny Liston picchiava molto pi\u00f9 forte\u00bb . Analoghi i giudizi di Cleveland Williams, detto \"Big Cat\", eccellente boxeur che combatt\u00e9 con entrambi, e del campione del mondo George Foreman, che oltre a combattere con Clay, fu per un paio d'anni \"sparring partner\" di Liston.\n\"Il pugile della mafia\".\nRisulta dalla generalit\u00e0 delle fonti ufficiali e giornalistiche che il pugilato degli anni cinquanta, in cui gareggia Liston, era uno sport dominato dal gioco esasperato delle scommesse e controllato dalla mafia. Lo spettacolo del ring non conosce ancora la Tv satellitare ma ambienti popolati da loschi figuri. La stampa del tempo non mostrava simpatia per il pugile, ritenuto un gangster legato alla malavita. Cos\u00ec i procuratori del campione in carica Floyd Patterson riuscirono per anni a evitare la sfida con Liston, adducendo a valido motivo la sua vicinanza con la mafia.\nIl comitato parlamentare sulla criminalit\u00e0 organizzata, presieduto dal senatore democratico Estes Kefauver, appur\u00f2 che non solo la mafia fin dagli inizi aveva il pieno controllo sul boxeur, ma lo aveva addirittura reclutato tra i suoi esattori.\nCome fu appurato in molteplici processi relativi alla corruzione nello sport statunitense, l'organizzazione mafiosa requisiva gran parte dei guadagni del pugile, lasciando al campione pochi spiccioli. L'incredibile serie di vittorie consecutive di Liston (26 di cui 21 per KO) aveva peraltro stimolato il giro delle scommesse, su cui prosperava la criminalit\u00e0 organizzata. E se mai risultarono incontri truccati a favore del pugile, i suoi secondi in alcune occasioni avevano fatto ricorso a metodi scorretti per penalizzare i suoi avversari.\nGli inquirenti ricostruirono che attorno a Liston gravitava anche un criminale come Barney Baker, collegato a Sam Giancana, ex pugile e boss di Chicago, e personaggio importante dell'organizzazione del discusso leader sindacale Jimmy Hoffa.\nNel dopoguerra, l'organizzazione istituzionale della boxe negli Stati Uniti era ampiamente controllata dalla \"International Boxing Club\" (IBC). Costituita nel 1949, la IBC aveva l'obbiettivo di stroncare ogni rapporto della mafia nel pugilato, anche grazie alla \"Committee on Anti-Trust and Monopoly\" costituita dal Senato. Come riferiscono gli storici della boxe, per le amicizie compromettenti con i vertici della mafia, alcune commissioni pugilistiche tra cui quelle di Filadelfia e di New York, inibirono a Liston incontri nelle loro sedi e nel 1961 la National Boxing Association lo sospese dall'attivit\u00e0. Al fine di superare le riserve delle Federazioni, Liston nomin\u00f2 come manager George Katz, non sospetto di legami con la mafia. In un periodo successivo tuttavia se ne liber\u00f2, tornando alle vecchie amicizie. Sarcastico il commento di Katz: \u00abListon ha molte buone qualit\u00e0. Il problema \u00e8 che le cattive non lo sono altrettanto\u00bb.\nTV, Cinema, libri, musica.\nTV.\nFu protagonista in alcuni show e sit com televisive:\nCinema.\nApparve in alcuni film:\nLibri e brani musicali.\nRivalutato da un decennio dalla critica sportiva e soggetto di alcuni film, gli sono dedicati numerosi libri e brani musicali:\nAlcune sue frasi celebri.\nGiornalisti \"Newspapermen ask dumb questions. They look up at the sun and ask if it is shining\" (\"I giornalisti fanno domande idiote. Osservano il sole e ti chiedono se brilla\")\nFloyd Patterson I \"Patterson dice di non volermi incontrare a causa dei miei rapporti con la mafia, ma l'unico mafioso che lo preoccupa sono io\"\nFloyd Patterson II \"I don't care when, where, or how we fight. I don't even care if Patterson's manager referees the fight. Just so long as he can count to ten.\" (\"Non mi interessa quando, dove e come combatteremo. Non mi interessa se ad arbitrare sar\u00e0 lo stesso manager di Patterson. Basta solo che sappia contare fino a dieci\")\nFloyd Patterson III \"In the movies the good guy always wins but this is one bad guy who ain't gonna lose.\" (\"Nei film il buono vince sempre, ma io sono un cattivo che non sta andando a perdere\")\nFloyd Patterson IV Ai giornalisti prima dell'incontro: \"Lo uccider\u00f2. Vorrei passargli sopra con la macchina\"\nFloyd Patterson V \"Who can tell a bird he can't fly?\" (\"Chi pu\u00f2 dire a un uccello che non pu\u00f2 volare?\")\nPubblico pagante \"A boxing match is like a cowboy movie. There's got to be good guys and there's got to be bad guys. That's what people pay for-to see the bad guys get beat.\" (\"Un incontro di boxe \u00e8 come un duello tra buoni e cattivi. C'\u00e8 della gente che paga per vedere i cattivi perdere\")\nMuhammad Ali \u201c\u00c8 solo un clown del ring\u201d; \"If he would stop hollering, he wouldn't have a hernia...\" (\"Se avesse smesso di urlare, non gli sarebbe venuta un'ernia...\")\nNeri I \"\"Dite a Clay che ho fatto mettere nel contratto che l'incontro non venga trasmesso nei cinema dove non lasciano entrare i negri\"\nNeri II \"Mi vergogno di essere americano\" (dopo la strage realizzata dal KKK nella chiesa Battista di Birmingham, Alabama, il 15 settembre 1963, nella quale morirono 4 ragazzine afroamericane)\nBianchi \"Ogni volta che stringo la mano a uno di voi (bianchi), perdo dei soldi\"\"\nAmici \"I had my friends in my pocket\" (\"I miei amici li ho in tasca\")\nProcuratori (in tribunale) \"Se mi condannano alla sedia elettrica, fate in modo che il 10 per cento della scossa vada al mio procuratore\"\nProcuratori 2 (riferendosi ad Aileen Eaton, celebre promoter di boxe) \"Every time I sit down with her, I come out second\" (\"Ogni volta che devo discutere con lei, mando fuori i secondi\")\nPolitici \"Andiamocene via da questo mangiapane a ufo\" (rivolto ai suoi accompagnatori alla Casa Bianca durante l'incontro con il vicepresidente Lyndon Johnson)\nPopolarit\u00e0 \"I never had a dime to my name before I became a fighter. I never had friends before, or respect. Now when people see me on the street, they turn around and say, \"Ain't that Sonny Liston, the fighter?\"\" (\"Il mio nome non valeva un soldo prima che diventassi un pugile. Non ho mai avuto amici, o rispetto. Ora quando mi vedono per strada, si voltano e dicono, \u00abMa non \u00e8 Sonny Liston, il pugile?\u00bb\"\")\nPhiladelphia \u201cI'd rather be a lamp post in Denver than Mayor of Philadelphia.\u201d (\"Preferirei essere un lampione di Denver piuttosto che il sindaco di Filadelfia\")\nGeraldine \u201dShe was there when the going was rough. When I was in jail she came every visiting day, never missed\u201d (\"Lei c'\u00e8 stata nei momenti pi\u00f9 duri. Quand'ero in prigione, veniva a visitarmi ogni giorno, senza mai mancare\")\nGli altri \"I couldn't pass judgement on anyone. I haven't been perfect myself\" (\"Non potrei giudicare nessuno. Io stesso non sono stato perfetto\")\nTecnica (rivolto ad alcuni giornalisti) \"How would you like to find out how good my right is?\u201d (\"Come preferite verificare quanto \u00e8 efficace il mio destro?\")\nDate di nascita I \"I'm like Jack Benny, I never tell my age\" (\"Sono come Jack Benny, non dir\u00f2 mai la mia et\u00e0\")\nDate di nascita II \"Mia madre dice che sono nato nel 1932, e chiunque dice il contrario, afferma che \u00e8 una bugiarda. Ve la sentite di dare della bugiarda a mia madre?\" (rivolto a un gruppo di reporter)\nInsegnamenti \"The only thing my old man ever gave me was a whipping.\" (\"L'unica cosa che mi ha dato il mio vecchio sono state le botte\")\nVivere \"Life a funny thing\" (\"La vita \u00e8 una cosa divertente\")\nCattivo soggetto \"I'm the bad guy, okay, people want to think that, let them\" (\"Sono un tipaccio, va bene, la gente vuol pensare questo. Che facciano pure\")\nRitmo 1 Guardando Ringo Starr dei Beatles, \"My dog can play drums better than that kid with the big nose\" (\"Il mio cane potrebbe suonare la batteria meglio di quel tizio col nasone\")\nRitmo 2 \"Stavo solo provando un passo di jivee\" (ai poliziotti che lo accusano di essere ubriaco)\nMusica \"Someday they're gonna write a blues song just for fighters. It'll be for slow guitar, soft trumpet, and a bell.\" (\"Un giorno scriveranno un blues dedicato ai pugili. Ci sar\u00e0 una chitarra languida, una tromba in sordina, e il suono della campana sul ring\")\nBoxe \"Ever since I was born, I've been fighting for my life\" (\"Da quando sono nato, ho combattuto per sopravvivere\")\nCoraggio Dopo il suo ultimo incontro, nel quale aveva letteralmente massacrato Chuck Wepner, ai giornalisti che gli chiedevano se Wepner fosse stato l'avversario pi\u00f9 coraggioso mai incontrato, Liston rispose: \"No, lo \u00e8 il suo manager\"."}
{"id": "244452", "revid": "4106", "url": "https://it.wikipedia.org/wiki?curid=244452", "title": "Roche-sur-Foron", "text": ""}
{"id": "244453", "revid": "830939", "url": "https://it.wikipedia.org/wiki?curid=244453", "title": "Francesco Manfredini", "text": "Biografia.\nFu battezzato il 22 giugno 1684 a Pistoia. Studi\u00f2 violino con Giuseppe Torelli e composizione con Giacomo Antonio Perti a Bologna. Fu attivo come violinista a Ferrara e Bologna, dove fece parte anche dell'Accademia Filodrammatica.\nPer un certo periodo fu maestro di cappella del principe di Monaco; al principe Antonio Grimaldi dedic\u00f2 l'op. 3.\nRientr\u00f2 a Pistoia nel 1727, come maestro di cappella della cattedrale di San Filippo, e vi rimase definitivamente.\nFu padre del compositore e trattatista Vincenzo Manfredini e del castrato e compositore Giuseppe Manfredini.\nLavori.\nUna limitata quantit\u00e0 di sue composizioni ci \u00e8 nota grazie ad edizioni a stampa. Qualche altro lavoro ci \u00e8 stato tramandato in forma manoscritta."}
{"id": "244454", "revid": "4106", "url": "https://it.wikipedia.org/wiki?curid=244454", "title": "Roche-sur-Grane", "text": ""}
{"id": "244455", "revid": "124722897", "url": "https://it.wikipedia.org/wiki?curid=244455", "title": "Luigi IV di Francia", "text": "Biografia.\nEra figlio di Carlo III il Semplice e della principessa Eadgifu d'Inghilterra. Appena compiuti tre anni, la madre decise di portarlo, per sicurezza, in Inghilterra (da qui il suo soprannome) dopo che suo padre era stato imprigionato e il regno era passato a Roberto I di Francia. Alla morte del successore di Roberto, Rodolfo (936), Luigi IV fu richiamato in patria dove fu incoronato re di Francia.\nI suoi effettivi domini erano limitati alla citt\u00e0 di Laon e al nord della Francia: tent\u00f2 di farsi riconoscere sovrano dalla nobilt\u00e0 francese e per questo fu costantemente in conflitto con Ugo il Grande, conte di Parigi. Luigi tent\u00f2 ripetutamente di conquistare la Lotaringia, ma fu sconfitto dall'imperatore Ottone I, che si alle\u00f2 con Ugo e nel 942 costrinse il sovrano a rinunciare definitivamente alle sue mire espansionistiche.\nIn seguito, Luigi fu catturato dai Normanni e consegnato a Ugo nel 945, per essere poi liberato da Ottone, al quale dovette cedere Laon. Nel 950, in seguito alla sottomissione di Ugo, Luigi riprese il controllo del regno. \nLuigi IV mor\u00ec il 10 settembre 954 a Reims e la sua salma fu inumata nella Basilica di San Remigio in quella citt\u00e0.\nAlla sua morte il regno pass\u00f2 al figlio Lotario, mentre a Carlo, suo secondogenito, tocc\u00f2 la Bassa Lotaringia o Bassa Lorena.\nDiscendenza.\nDalla moglie Gerberga di Sassonia Luigi ebbe:"}
{"id": "244457", "revid": "4106", "url": "https://it.wikipedia.org/wiki?curid=244457", "title": "Roche-sur-le-Buis", "text": ""}
{"id": "244458", "revid": "125474617", "url": "https://it.wikipedia.org/wiki?curid=244458", "title": "Through the Past, Darkly (Big Hits Vol.2)", "text": "Through the Past, Darkly (Big Hits Vol.2), pubblicato nel 1969, \u00e8 la seconda raccolta di successi dei Rolling Stones. Pubblicata in Inghilterra il 12 settembre e negli Stati Uniti il 13, il disco presenta due liste tracce differenti.\nDescrizione.\nIn questa raccolta sono presenti tutte le canzoni pi\u00f9 importanti dell'ultimo periodo, con qualche pezzo che copre i \"buchi\" della discografia americana (\"Mother's Little Helper\") e qualcosa di inedito per l'Europa (\"Sittin' on a Fence\"). La copertina, ottagonale nella versione originale, \u00e8 un omaggio a Brian Jones; egli appare nelle foto insieme agli altri, con il naso schiacciato su di un vetro nella sua tipica espressione da \"Nankie\". L'interno della copertina riporta un epitaffio con scritto: \u00abBrian Jones (1943-1969) - \"Quando vedrai questo, ricordami e fissami nella tua mente; lascia che il mondo intero dica quello che vuole, parla di me come ti sentirai di fare\"\u00bb."}
{"id": "244462", "revid": "438678", "url": "https://it.wikipedia.org/wiki?curid=244462", "title": "Let It Bleed", "text": "Let It Bleed \u00e8 un album discografico del gruppo rock britannico Rolling Stones, pubblicato il 5 dicembre 1969 dalla Decca Records nel Regno Unito, e dalla London Records negli Stati Uniti il 29 novembre dello stesso anno. Uscito poco tempo dopo la conclusione del tour americano del 1969, \u00e8 l'ultimo disco dove compare Brian Jones e il primo con il suo sostituto, Mick Taylor. Il disco venne registrato durante un periodo turbolento per la band; Brian Jones, fondatore e leader originale del gruppo, si era gradualmente emarginato dagli altri a causa dell'abuso di stupefacenti, sia musicalmente che socialmente, e nel corso delle sedute di registrazione fu spesso assente, o non in condizione di contribuire fattivamente alle incisioni e cos\u00ec fu licenziato dagli altri membri durante la lavorazione di \"Let It Bleed\", e rimpiazzato da Mick Taylor. In questo album Brian appare ufficialmente in soli due brani; mor\u00ec dopo poco tempo, entro un mese dal suo allontanamento dalla band.\nL'album raggiunse la prima posizione delle classifiche inglesi (spodestando \"Abbey Road\" dei Beatles) e la terza posizione nelle classifiche americane.\nNel 2002 l'album \u00e8 stato ristampato in versione rimasterizzata dalla ABKCO Records.\nNel 2003 l'album \u00e8 stato posizionato al numero 32 della classifica dei migliori 500 album di tutti i tempi, stilata dalla rivista \"Rolling Stone\".\nIl disco.\nOrigine e storia.\nIl 1969, anno di pubblicazione di \"Let It Bleed\", \u00e8 l'ultimo anno della decade dei sessanta, l'anno della morte degli ideali hippy di \"pace e amore\"; le droghe pesanti dilagano ovunque, e il Festival di Woodstock sar\u00e0 l'ultima celebrazione del sogno prima del brusco risveglio. Gi\u00e0 l'anno precedente, come gli omicidi di Robert Kennedy e Martin Luther King avevano lasciato presagire, le cose stavano cambiando in peggio, e la strage di Bel Air a opera di Charles Manson e dei suoi \"figli di Satana\", o il concerto \"maledetto\" di Altamont degli stessi Stones (dove mentre la band suonava sul palco, gli Hell's Angels uccidono a coltellate il giovane afroamericano Meredith Hunter tra il pubblico), entrambi del 1969, misero definitivamente la pietra tombale sul periodo del flower power e degli ingenui e speranzosi anni sessanta. Inoltre infuriava la guerra del Vietnam, con il suo carico di morte, e le conseguenti violente proteste nelle strade di tutto il mondo. La morte stessa non risparmi\u00f2 la famiglia degli Stones con Brian Jones che affoga nella piscina della sua villa (3 luglio 1969). Tutte le inquietudini di questo periodo tormentato, il sangue e il dolore, la paura e il desiderio, la passione e la distruzione, la violenza e l'amore, confluiscono nelle note di \"Let It Bleed\" (titolo sinistro che in italiano \u00e8 traducibile con \"Lascia che sanguini\"), nelle sue sonorit\u00e0 oscure in bilico tra il british sound e quello americano, tra il Blues e il Country (quest'ultimo portato in dono alla band dalla frequentazione dell'epoca di Keith Richards con Gram Parsons).\nBrian Jones lascia gli Stones.\nOltre alle sue molte incomprensioni e divergenze musicali con gli altri membri della band nell'ultimo anno, i problemi con la giustizia britannica di Brian Jones gli avevano impedito di ottenere il visto per gli Stati Uniti, con la conseguenza di non poter seguire il gruppo nella progettata tourn\u00e9e americana. A causa di tutto ci\u00f2, Jones venne estromesso dai Rolling Stones nel giugno del 1969. \nUn mese dopo Brian Jones mor\u00ec nella piscina di casa sua, affogato, il 3 luglio 1969, prima che \"Let It Bleed\" venisse completato. Il medico legale stabil\u00ec che la morte sopraggiunse per annegamento sotto l'effetto di droga. Due giorni dopo, il 5 luglio, il gruppo aveva in programma di tenere un concerto gratuito a Hyde Park per presentare ufficialmente il sostituto di Jones nei Rolling Stones, l'ex chitarrista dei John Mayall &amp; the Bluesbreakers Mick Taylor, e promuovere il nuovo singolo \"Honky Tonk Women\", che era stato pubblicato in Gran Bretagna il giorno 4. A causa della morte improvvisa di Jones, l'evento si tramut\u00f2 in un concerto in commemorazione del chitarrista scomparso, con Jagger che lesse sul palco un passo della poesia \"Adone\" di Shelley dedicandola a Brian, seguita dalla liberazione di centinaia di farfalle bianche nel cielo. Qualche giorno dopo, alla cerimonia funebre ufficiale di Jones parteciperanno solo Bill Wyman e Charlie Watts, n\u00e9 Keith Richards n\u00e9 Mick Jagger si presenteranno al funerale.\nDa parte sua, Mick Jagger non presenzi\u00f2 al funerale, e si assent\u00f2 anche dalle sessioni per l'album nei mesi di luglio e agosto, per recarsi in Australia a partecipare alle riprese del film \"I fratelli Kelly\" sulla vita del fuorilegge australiano Ned Kelly, dove recitava nel ruolo del protagonista. La sua fidanzata dell'epoca, Marianne Faithfull, avrebbe dovuto anch'essa partecipare alla pellicola, ma non pot\u00e9 farlo. La causa fu una overdose di sonniferi che la fece entrare in coma. Abbandonata la partecipazione al film, la Faithfull venne ricoverata in una clinica in Svizzera. Il ritorno di Jagger dall'Australia coincise con la pubblicazione della seconda compilation di successi del gruppo, \"Through the Past, Darkly (Big Hits Vol.2)\".\nRegistrazione.\nAnche se gli Stones avevano iniziato a registrare una prima versione di \"You Can't Always Get What You Want\" nel novembre 1968, ancora prima della pubblicazione di \"Beggars Banquet\", le sessioni di registrazione per \"Let It Bleed\" iniziarono, sotto la guida del produttore Jimmy Miller, solo nel febbraio 1969 agli Olympic Sound Studios di Londra, continuando poi sporadicamente fino al novembre successivo. Il disco \u00e8 un forte ritorno al blues (come lo era stato anche il precedente \"Beggars Banquet\"), in particolare alla fonte del genere stesso come testimoniato dalla cover di \"Love in Vain\" di Robert Johnson, che la band fece propria aggiungendovi alcuni accordi supplementari e riarrangiandola in chiave country. Proprio la country music \u00e8 la seconda influenza predominante dell'album, insieme al rock, naturalmente. Brian Jones, ormai quasi del tutto estraneo al gruppo, suon\u00f2 solamente in due brani, le percussioni in \"Midnight Rambler\" e l'autoharp in \"You Got the Silver\". Il contributo del suo sostituto, Mick Taylor, \u00e8 comunque ancora limitato, egli suona la chitarra in due tracce, \"Country Honk\" e \"Live with Me\". Keith Richards, che fino ad allora aveva cantato solo in duetto con Mick Jagger in alcune canzoni (\"Connection\", \"Something Happened to Me Yesterday\" e \"Salt of the Earth\"), canta il suo primo pezzo completamente da solo, \"You Got the Silver\". Sull'album \u00e8 Richards a farsi carico di tutte le parti di chitarra (ritmica e solista) in assenza di Brian Jones. Alle sessioni prendono parte diversi altri musicisti oltre agli Stones, tra i quali Ry Cooder, Nicky Hopkins, Al Kooper, Jack Nitzsche, Ian Stewart, Bobby Keys, Merry Clayton, Madeleine Bell, Byron Berline, e Leon Russell. Nel corso delle sessioni vengono incisi molti brani. Oltre a quelli poi finiti sull'album, vengono registrate anche \"Honky Tonk Women\", \"All Down the Line\", \"Stop Breaking Down\", \"Sweet Virginia\", \"Shine a Light\", \"Loving Cup\" (queste ultime cinque tutte successivamente inserite in \"Exile on Main St.\"), \"Sister Morphine\", e i brani poi finiti sull'album semi-ufficiale \"Jamming with Edward!\". Il missaggio audio, e le varie sovraincisioni in post-produzione (come l'aggiunta del coro gospel del London Bach Choir in \"You Can't Always Get What You Want\" e il sax di Bobby Keys in \"Live with Me\"), vengono effettuate a Los Angeles, ai Sunset Sound Studios e agli Elektra Studios.\nCopertina.\nLa copertina del disco raffigura una scultura surreale ideata da Robert Brownjohn. L'immagine consiste nel vinile di \"Let It Bleed\" suonato dalla puntina di un antico fonografo, con in equilibrio sul perno centrale del giradischi un quadrante di orologio, una pizza, un contenitore per pellicole cinematografiche, un copertone di bicicletta, e una torta decorata con dei pupazzetti raffiguranti i Rolling Stones. Il dolce venne preparato dall'allora sconosciuta presentatrice televisiva ed autrice di libri di cucina Delia Smith. Il retro della copertina dell'LP mostra la stessa immagine ma in stato di \"devastazione totale\", con la torta mangiata, il disco spezzato, ecc... La grafica era ispirata al titolo di lavorazione di \"Let It Bleed\", che avrebbe dovuto intitolarsi \"Automatic Changer\". Sul retro di copertina appare inoltre la scritta \"THIS RECORD SHOULD BE PLAYED LOUD\" (\"questo disco dovrebbe essere suonato ad alto volume\").\nDescrizione dei brani.\n\"Gimme Shelter\".\nL'album si apre con uno dei brani pi\u00f9 celebrati del catalogo degli Stones, \"Gimmie Shelter\" (successivamente ribattezzata \"Gimme Shelter\"), un apocalittico inno antimilitarista che contiene riferimenti alla guerra, all'omicidio, e allo stupro. Nel corso di una intervista del 1995 concessa alla rivista \"Rolling Stone\", Mick Jagger dichiar\u00f2 che il clima di paura e violenza che si respirava all'epoca (1969), conseguenza del crollo degli ideali e dell'escalation della Guerra in Vietnam, ebbe una forte influenza sulla composizione dei brani di \"Let It Bleed\". Nello specifico, \"Gimme Shelter\" \u00e8 stata definita dalla critica come \"una canzone sulla fine del mondo\", un'anticipazione in musica dell'apocalisse. Il brano vede la partecipazione della cantante soprano Merry Clayton, che svolse un ruolo fondamentale nel coro della canzone duettando con Jagger. Quando venne contattata dagli Stones, la Clayton aveva gi\u00e0 una corposa carriera alle spalle che l'aveva vista cantare in diverse incisioni di artisti come Burt Bacharach e Ray Charles. La traccia si apre con la lugubre ma scintillante introduzione chitarristica suonata da Keith Richards con un effetto tremolante, per poi sfociare in una tempesta sonora che il critico musicale Greil Marcus arriv\u00f2 a definire \"la pi\u00f9 grande canzone rock mai registrata\". La prima versione della canzone venne registrata in una grande sala agli Olympic Studios di Londra tra febbraio e marzo 1969; la successiva versione con la Clayton fu incisa e perfezionata a Los Angeles ai Sunset Sound Studios e agli Elektra Studios nell'ottobre e novembre dello stesso anno. Nicky Hopkins suona il piano; il produttore Jimmy Miller le percussioni; Charlie Watts la batteria; Bill Wyman il basso; Jagger suona l'armonica e canta. Brian Jones non era presente durante le sessioni per la canzone.\n\"Love in Vain\".\nLa seguente traccia sul disco \u00e8 una reinterpretazione del brano \"Love in Vain Blues\" del celebre bluesman \"maledetto\" Robert Johnson (del quale si diceva che avesse venduto l'anima al Diavolo). La versione degli Stones, con il contributo speciale di un giovane Ry Cooder al mandolino, possiede qualche accordo aggiuntivo rispetto all'originale e un arrangiamento maggiormente country. \u00c8 un sentito omaggio da parte della band al Blues come autentica e genuina forma d'arte americana, ma senza nessun intento calligrafico, piuttosto come assimilazione totale e reinvenzione del genere stesso.\nLe prime copie dell'edizione statunitense dell'album pubblicate dalla London Records, indicavano come autore del brano tale \"Woody Payne\", che era lo pseudonimo talvolta utilizzato da Johnson. La cosa cre\u00f2 qualche problema legale di copyright, e nelle successive stampe la dicitura venne corretta attribuendo la traccia direttamente a Robert Johnson.\nI Rolling Stones eseguirono il brano in concerto nei loro tour del 1969 e del 1972, e lo ripubblicarono anche negli album dal vivo \"Get Yer Ya-Ya's Out!\" e \"Stripped\" nonch\u00e9 nel film \"\" (1974).\n\"Country Honk\".\nSi tratta sostanzialmente della versione country del singolo \"Honky Tonk Women\" pubblicato dagli Stones nel luglio '69. Circa il cambio di sonorit\u00e0 tra le due versioni, nel corso di un'intervista rilasciata alla rivista \"Crawdaddy\" nel 1975, Keith Richards ebbe a dire: Durante il 1968, Richards aveva fatto amicizia con il musicista country rock americano Gram Parsons dei Byrds, e con lui aveva trascorso parecchio tempo a Londra. Parsons gioc\u00f2 un ruolo fondamentale nel gusto di Richards nei confronti della musica country, facendogli ascoltare dischi di artisti come George Jones, Merle Haggard, Jimmie Rodgers, Hank Williams; e spiegandogli come cogliere le sfumature e le differenze tra il sound di Nashville e quello di Bakersfield. La traccia contiene nell'introduzione diversi suoni di strada, rumori di auto che passano, colpi di clacson, pneumatici che calpestano la ghiaia, ai quali si uniscono la chitarra acustica suonata da Richards, il violino di Byron Berline e, esordio assoluto su un brano dei Rolling Stones, Mick Taylor alla slide guitar.\n\"Live with Me\".\n\"Live with Me\" \u00e8 un brano rock che sembra descrivere il decadente e peccaminoso stile di vita dei membri della band. La traccia si regge su un aggressivo giro di basso, ma l'elemento chiave della canzone \u00e8 il duplice attacco chitarristico ad opera di Richards e Taylor. Il brano vede inoltre il debutto del sassofono di Bobby Keys in una canzone dei Rolling Stones. Keys diventer\u00e0 in seguito un assiduo collaboratore del gruppo, suonando in brani come \"Brown Sugar\" e incidendo insieme agli Stones, a fasi alterne, fino agli anni ottanta. Nella canzone le parti di basso furono suonate da Keith Richards in sostituzione di Bill Wyman, poich\u00e9 Wyman era assente alle sessioni il giorno della registrazione del pezzo.\n\"Let It Bleed\".\nLa title track dell'album \u00e8 un ritmato pezzo pianistico da \"saloon\" dalle forti atmosfere country rock introdotto dai passaggi iniziali della chitarra blues suonata con il \"bottleneck\", che si scontrano con un testo pieno zeppo di allusioni al sesso e alla droga. Il brano \u00e8 sorretto dal pianoforte \"honky tonk\" di Ian \"Stu\" Stewart (suo unico contributo all'album). Il sinistro titolo (in italiano: \"Lascia che sanguini\") della canzone, oltre a riassumere la violenta tematica generale dell'album, potrebbe anche essere un malizioso riferimento alla \"Let It Be\" (in italiano: \"Lascia che sia\") dei Beatles, che il gruppo di Liverpool stava incidendo circa nello stesso periodo delle sessioni di registrazione dell'album degli Stones. La similitudine tra i due titoli potrebbe quindi non essere casuale, anche se poi \"Let It Be\" venne pubblicato molto tempo dopo rispetto a \"Let It Bleed\". Nonostante fosse stata presa in considerazione per la pubblicazione su singolo, la canzone venne scartata a causa delle allusioni sessuali presenti nel testo. \"Let It Bleed\" venne pubblicata su singolo solo in Giappone nel gennaio del 1970.\n\"Midnight Rambler\".\nIl secondo lato dell'LP inizia con questo rock blues dal testo orrorifico scritto da Jagger e Richards mentre erano in vacanza a Positano. I due scrissero il brano costruendolo con armonica e chitarra acustica, portando poi la traccia in studio gi\u00e0 praticamente completa. La canzone del \"vagabondo di mezzanotte\" venne ispirata dalle gesta del cosiddetto \"strangolatore di Boston\" Albert DeSalvo, che aveva terrorizzato la citt\u00e0 americana fino a pochi anni prima strangolando e violentando diverse donne. La struttura del brano, che ben si adattava alle improvvisazioni strumentali durante le esibizioni dal vivo, fece s\u00ec che \"Midnight Rambler\" venisse eseguita molto spesso in concerto dalla band. Nell'album live \"Get Yer Ya-Ya's Out!\" del 1970 \u00e8 presente una versione live della canzone ritenuta dagli stessi Stones superiore a quella di studio contenuta in \"Let It Bleed\".\n\"You Got the Silver\".\n\"You Got the Silver\" \u00e8 una ballata blues dedicata a Anita Pallenberg, che Richards aveva da poco soffiato a Brian Jones, suo precedente fidanzato. Curiosamente \u00e8 proprio questo brano che segna l'ultimo apporto creativo da parte di Jones, che suon\u00f2 l'autoharp nel pezzo, a un brano degli Stones. La canzone \u00e8 cantata da Keith Richards come unica voce solista per la prima volta in assoluto in un album dei Rolling Stones. La traccia venne successivamente inclusa nel film del 1970 \"Zabriskie Point\" di Michelangelo Antonioni, ma non apparve nella colonna sonora (l'album \"Zabriskie Point\") per questioni di diritti di pubblicazione.\n\"Monkey Man\".\nQuesto rock costruito sulla base di un arrangiamento in uptempo possiede un bizzarro e surreale testo nel quale Jagger dichiara: \u00abtutti i miei amici sono dei drogati\u00bb, facendo allusioni al crescente consumo di stupefacenti da parte del gruppo, ed ironizza sulle accuse di satanismo fatte alla band a causa di \"Sympathy for the Devil\" (\u00abSpero non ci consideriate troppo messianici, o magari un po' troppo satanici... \u00bb). Grande protagonista del brano \u00e8 il pianoforte suonato da Nicky Hopkins, le cui progressioni melodiche si mescolano ai riff di chitarra di Richards. Composta da Mick Jagger e Keith Richards ed incisa nell'aprile 1969, \"Monkey Man\" inizia con una caratteristica introduzione che contiene vibrafono, basso, chitarra, e piano. Richards suona il riff principale e l'assolo centrale alla slide guitar, Jagger offre una delle sue performance canore pi\u00f9 estreme urlando a squarciagola: \"\u00abI'm a Monkey!\u00bb\" (\"Sono una scimmia!\"), il produttore Jimmy Miller suona il tamburello, Nicky Hopkins il piano, Charlie Watts la batteria, mentre Bill Wyman suona vibrafono e basso. Nel 1990, il brano \u00e8 stato fatto oggetto di riscoperta da parte di critica e pubblico conquistandosi il rango di classico degli Stones, grazie all'inclusione nella colonna sonora del film \"Quei bravi ragazzi\" di Martin Scorsese.\n\"You Can't Always Get What You Want\".\nIntrodotto da un coro di voci angeliche, Jagger canta di delusione e rimpianto sullo sfondo di una chitarra acustica, alla quale si unisce una malinconica nota di corno francese suonato da Al Kooper. La tematica della canzone \u00e8 stata indicata come una metafora delle continue delusioni provocate dagli anni sessanta (a questo proposito si noti l'uso fatto del pezzo nella colonna sonora del film \"Il grande freddo\" del 1983), ma anche come un monito moralisticheggiante verso l'abuso di droga (cos\u00ec almeno la interpret\u00f2 Marianne Faithfull convinta che la canzone fosse diretta a lei). Per la versione della canzone inclusa in \"Let It Bleed\", venne interpellato il coro di musica classica London Bach Choir che don\u00f2 alla traccia un tocco \"gotico\" e un'apparenza maestosa e solenne. In realt\u00e0 il brano era stato composto da Mick Jagger alla chitarra acustica nella sua stanza da letto, e provato gi\u00e0 all'epoca delle sessioni per \"Beggars Banquet\" senza l'aggiunta del coro, ed infine eseguito in questa prima versione nel corso della trasmissione televisiva \"The Rolling Stones Rock and Roll Circus\" nel dicembre 1968. \u00c8 il produttore Jimmy Miller che suona la batteria nella versione finale della traccia, poich\u00e9 Charlie Watts aveva difficolt\u00e0 a suonare il giusto groove nella canzone. Nonostante le polemiche suscitate dalle molteplici allusioni alla droga presenti nel testo del brano, che causarono anche le proteste ufficiali degli stessi scandalizzati membri del London Bach Choir che avevano partecipato all'incisione della canzone, \"You Can't Always Get What You Want\" venne pubblicata su singolo nel luglio del 1969 come B-side di \"Honky Tonk Women\".\nPubblicazione e accoglienza.\n\"Let It Bleed\" venne pubblicato nel dicembre 1969 e rapidamente raggiunse la vetta della classifica in Gran Bretagna. Negli Stati Uniti si assest\u00f2 alla posizione numero 3 nella classifica di \"Billboard\", diventando disco d'oro. Il disco venne molto ben accolto dalla critica e fu premiato dalle vendite confermando il momento d'oro dei Rolling Stones.\nL'album \u00e8 il secondo prodotto per il gruppo da Jimmy Miller, e fa parte della serie dei quattro capolavori storici consecutivi della band, album come \"Beggars Banquet\" (1968), \"Let It Bleed\" (1969), \"Sticky Fingers\" (1971), ed \"Exile on Main St.\" (1972), abitualmente considerati dalla critica il vertice massimo dell'intera produzione degli Stones.\n\"Let It Bleed\" fu anche l'ultimo album di studio del gruppo ad essere pubblicato per la vecchia etichetta discografica della band, la Decca Records. Il successivo \"Sticky Fingers\" uscir\u00e0 infatti per la neonata casa discografica Rolling Stones Records di propriet\u00e0 di Jagger &amp; soci. Per promuovere l'album, il gruppo inizi\u00f2 una tourn\u00e9e negli Stati Uniti nel novembre e dicembre del 1969. Nel corso della stessa, gli Stones si esibirono insieme ad artisti come Chuck Berry, B.B. King, Ike &amp; Tina Turner, e Terry Reid. Il materiale registrato durante le esibizioni dei concerti a Baltimora e New York fu incluso in seguito nell'album live \"Get Yer Ya-Ya's Out! The Rolling Stones in Concert\" pubblicato nel 1970.\nIl concerto di Altamont.\nIl tour culmin\u00f2 nel famigerato concerto gratuito all'autodromo di Altamont (California) del 6 dicembre 1969. L'evento avrebbe dovuto essere nelle intenzioni degli Stones e degli organizzatori, la risposta della West Coast a \"Woodstock\" (che si era svolto sulla East Coast), ma si tramut\u00f2 ben presto in un incubo. Oltre agli Stones, nel concerto suonarono anche Carlos Santana, Jefferson Airplane, Flying Burrito Brothers e Crosby, Stills, Nash &amp; Young. Avrebbero dovuto partecipare anche i Grateful Dead, che per\u00f2 decisero di non esibirsi a causa degli incidenti e delle violenze che si stavano verificando nel festival. Il concerto si svolse in un clima generale di terrore e violenza, principalmente a causa delle azioni della banda di motociclisti degli Hell's Angels, che erano stati incautamente reclutati per garantire la sicurezza dell'evento. Il tragico esito degli incidenti fu di tre morti accidentali e l'uccisione del giovane Meredith Hunter da parte di un membro degli Hell's Angels durante l'esibizione degli Stones. Hunter venne ripetutamente pugnalato durante l'esecuzione della canzone \"Under My Thumb\" poich\u00e9 accusato di aver estratto una pistola e averla puntata verso il palco in direzione di Jagger. L'omicidio venne filmato in diretta ed apparve nel film \"Gimme Shelter\" dei fratelli Maysles che document\u00f2 l'evento. Nel numero del 21 gennaio 1970, la rivista \"Rolling Stone\" pubblic\u00f2 uno speciale di 20 pagine sull'accaduto, intitolando l'articolo (un dettagliato resoconto del disastro non privo di critiche nei confronti degli Stones) significativamente \"Let It Bleed\".\nTracce.\nLa lista delle tracce presente sul retro di copertina di \"Let It Bleed\" non segue quella presente sull'album stesso. Secondo quanto dichiarato da Brownjohn, egli alter\u00f2 volutamente la scaletta dei brani per ragioni estetiche; l'ordine corretto delle tracce \u00e8 quello mostrato sull'etichetta dell'LP. Inoltre, \"Gimme Shelter\" viene indicata come \"Gimmie Shelter\".\nTesti e musiche di Mick Jagger e Keith Richards, eccetto dove indicato"}
{"id": "244463", "revid": "365417", "url": "https://it.wikipedia.org/wiki?curid=244463", "title": "Mirto", "text": ""}
{"id": "244465", "revid": "1776051", "url": "https://it.wikipedia.org/wiki?curid=244465", "title": "La Roche (Svizzera)", "text": "La Roche (toponimo francese; in tedesco \"Zurfl\u00fch\", desueto) \u00e8 un comune svizzero di 1\u00a0707 abitanti del Canton Friburgo, nel distretto della Gruy\u00e8re.\nGeografia fisica.\nLa Roche si affaccia sul Lago della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di La Roche sono:\nEconomia.\nSul monte La Berra a partire dal 1934 si \u00e8 sviluppata una stazione sciistica che nel 2009 contava otto impianti di risalita.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244466", "revid": "767487", "url": "https://it.wikipedia.org/wiki?curid=244466", "title": "Sen\u00e8des", "text": "Sen\u00e8des (toponimo francese) \u00e8 un comune svizzero di 158 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244467", "revid": "125759031", "url": "https://it.wikipedia.org/wiki?curid=244467", "title": "Geloso", "text": "La Geloso \u00e8 stata una compagnia italiana produttrice di radio, televisori, amplificatori acustici, ricevitori amatoriali, apparecchi audio e componentistica elettronica. Fondata nel 1931 da Giovanni Geloso, con sede a Milano prima in via Sebenico e pi\u00f9 tardi in un grande insediamento industriale in Viale Brenta 29, termin\u00f2 la sua attivit\u00e0 nel 1972.\nLa Paso S.p.A., fondata negli anni settanta da ex dipendenti della Geloso, \u00e8 titolare della propriet\u00e0 intellettuale, dei marchi e dei brevetti della storica azienda milanese.\nStoria.\nLa creazione e le prime attivit\u00e0.\nNel 1931, sull'esempio di quanto aveva visto per anni negli Stati Uniti d'America, dove aveva lavorato presso la Pilot, l'italo-argentino Giovanni Geloso, detto John, inizi\u00f2 a produrre a Milano scatole di montaggio per radioricevitori e amplificatori BF. Gran parte dei componenti con cui queste scatole erano preparate venivano prodotti direttamente in azienda, ad eccezione delle valvole che non vennero mai fabbricate dalla Geloso. Nel tempo furono sviluppati nuovi progetti e brevetti. Durante la seconda guerra mondiale l'azienda produsse vario materiale per le forze armate, oggi molto raro.\nNel secondo dopoguerra la Geloso si espanse e ampli\u00f2 la sua produzione divenendo dal 1950 in poi un vero e proprio punto di riferimento dell'industria nazionale e degli appassionati e hobbysti di elettronica.\nAlla tradizionale produzione in scatole di montaggio vennero affiancati progressivamente gi\u00e0 dagli anni '30 anche apparecchi finiti. Una particolare menzione meritano i ricevitori e trasmettitori radioamatoriali che incontrarono un gran successo di vendite in tutta Europa.\nI tanti altri prodotti con il marchio Geloso divennero in breve tempo conosciuti e apprezzati in Italia e all'estero. Si trattava di prodotti innovativi, di buona qualit\u00e0, ben realizzati e soprattutto dal prezzo contenuto. La produzione imponente spaziava dai radioricevitori, amplificatori, registratori a nastro chiamati per\u00f2 con la denominazione \"magnetofono\" depositata dalla Castelli (celebre il portatile economico \"Gelosino\"), giradischi, televisori BN, scatole di montaggio, strumentazione professionale da laboratorio ecc, ma anche componenti come condensatori, resistenze, potenziometri, deviatori, connettori, trasformatori, microfoni, ecc. Da notare che sebbene spesso sui tubi termoionici montati sugli apparecchi Geloso campeggiasse il marchio omonimo, questi in realt\u00e0 furono sempre acquistati da ditte terze e poi rimarchiati. Inoltre la folta produzione di magnetofoni veniva eseguita presso gli stabilimenti della Castelli che apponeva sui prodotti il marchio Geloso, la quale poi ne curava la distribuzione e vendita.\nDi notevole interesse fu la produzione di altoparlanti elettrodinamici per uso cinematografico prima del conflitto, nonch\u00e9 la produzione di trombe e relativi driver per la sonorizzazione di piazze e stadi.\nNell'arco degli anni '60 vi furono alcuni altoparlanti non prodotti dalla Geloso forniti dalla ditta genovese IREL, ma dal 1962 la Geloso produsse in proprio vari altoparlanti (radio e HiFi) di ottima qualit\u00e0.\nL'ultimo periodo di attivit\u00e0 vide ampliarsi molto l'offerta con prodotti anche inediti. Tra questi i \"lampioni sonori\" per pubblica illuminazione contenenti un altoparlante per la diffusione di musica.\nNon fecero per\u00f2 in tempo a trovare mercato perch\u00e9 l'ora della fine si stava avvicinando.\nLa morte del fondatore e la fine.\nAlla morte nel 1969 del fondatore, la Geloso era un impero di otto stabilimenti di produzione, con una capillare ed efficiente rete di vendita. La Geloso S.p.A. continu\u00f2 la produzione fino al 1972, anno in cui chiuse definitivamente.\nLe ragioni legate alla sua chiusura furono molte, principalmente la concorrenza estera pi\u00f9 agguerrita, ma anche un'inefficace conduzione aziendale subentrata alla morte del fondatore che non seppe valorizzare i nuovi progetti allo studio, tra cui quello gi\u00e0 in fase sperimentale relativo alla televisione a colori, senza dimenticare i problemi riconducibili alle lotte sindacali \"molto forti a quel tempo\", oltre ad una pesante esposizione bancaria della societ\u00e0.\nQuando nei primi mesi del 1973 la Geloso S.p.A. fu dichiarata fallita dal Tribunale di Milano tutta la merce rimasta invenduta nei magazzini venne battuta all'asta al miglior offerente, non concedendo alcuna ipotesi di acquisto degli impianti da parte di nuovi soggetti interessati, che vennero di conseguenza rapidamente smantellati, confermando il licenziamento in tronco delle centinaia di lavoratori.\nEmblematica la coeva definizione di \"Neo da estirpare\" data da Vittorio Valletta (persona notoriamente legata a Mediobanca) nei riguardi del settore elettronico della Olivetti.\nIl \"Bollettino Tecnico Geloso\".\nGeloso, oltre ad essere un valido uomo d'affari, voleva anche condividere la sua passione per l'elettronica. Cre\u00f2 pertanto nel 1932 \"Il Bollettino Tecnico GELOSO\", una pubblicazione trimestrale gratuita, che non solo conteneva tutte le informazioni per la riparazione e la messa a punto delle sue apparecchiature, ma anche e soprattutto, aggiornamenti, consigli, istruzioni, data sheet, schemi elettrici e tutto ci\u00f2 che era necessario alla formazione dei tecnici e degli appassionati dell'epoca, in anni in cui non c'erano centri di formazione e le scuole di elettronica erano rarissime.\nQuesti bollettini hanno avuto il merito di diffondere, in modo semplice e chiaro, la conoscenza a persone che altrimenti non avrebbero avuto alcuna possibilit\u00e0 di sviluppare la loro passione, e si possono facilmente descrivere come la nascita dell'open hardware, in un momento in cui le documentazioni tecniche erano tenute gelosamente segrete.\nI kit di montaggio.\nIl contributo della Geloso alla conoscenza e divulgazione della radiotecnica fu notevole, grazie soprattutto ai kit di montaggio, che permettevano di costruire un televisore o un radioricevitore partendo praticamente da zero. Si cominciava con dei telai di metallo su cui si installavano i componenti. Altri kit pre-montati e tarati concludevano e facilitavano l'opera.\nGrazie alle istruzioni dei bollettini, si passava poi alla taratura dell'insieme e si completava il tutto con il mobile di legno, le manopole, i tasti ecc., tutto marcato \"Geloso\"."}
{"id": "244468", "revid": "1776051", "url": "https://it.wikipedia.org/wiki?curid=244468", "title": "Treyvaux", "text": "Treyvaux (toponimo francese; in tedesco \"Treffels\", desueto) \u00e8 un comune svizzero di 1\u00a0448 abitanti del Canton Friburgo, nel distretto della Sarine.\nStoria.\nIl comune di Treyvaux \u00e8 stato istituito nel 1832.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244471", "revid": "10369", "url": "https://it.wikipedia.org/wiki?curid=244471", "title": "PhotoShop", "text": ""}
{"id": "244472", "revid": "371529", "url": "https://it.wikipedia.org/wiki?curid=244472", "title": "Get Yer Ya-Ya's Out!", "text": "Get Yer Ya-Ya's Out! (sottotitolo: The Rolling Stones in Concert) \u00e8 il secondo album dal vivo dei Rolling Stones. Il disco venne pubblicato il 4 settembre 1970 dalla Decca Records in Gran Bretagna, e il 26 settembre dalla London Records negli Stati Uniti.\nNel 2002 l'album \u00e8 stato ristampato in versione rimasterizzata dalla ABKCO Records.\nIl disco.\nNon avendo pi\u00f9 fatto tourn\u00e9e sin dall'aprile 1967, nel 1969 i Rolling Stones erano impazienti di suonare dal vivo. Con due album in classifica di grande successo, \"Beggars Banquet\" e la raccolta \"Through the Past, Darkly (Big Hits Vol.2)\", il loro ritorno alle esibizioni live era stato ampiamente annunciato. Il tour negli Stati Uniti si dipan\u00f2 tra il novembre e dicembre 1969, con musicisti di spalla come Terry Reid, B.B. King (rimpiazzato in qualche data da Chuck Berry) e Ike &amp; Tina Turner. Il tour fu il primo di Mick Taylor con gli Stones, avendo sostituito Brian Jones nel gruppo poco tempo prima della sua morte. Dato che aveva suonato soltanto su due brani presenti in \"Let It Bleed\", questa fu la prima occasione nella quale Taylor pot\u00e9 provare la sua maestria tecnica come chitarrista. L'album, sar\u00e0 anche l'ultimo disco inciso per la Decca Records e per la London Records, rispettivamente case distributrici degli album dei Rolling Stones in Inghilterra e negli Stati Uniti. Dopodich\u00e9 la band inizi\u00f2 la pubblicazione del materiale sotto la propria etichetta, la Rolling Stones Records.\nUna delle ragioni per le quali venne pubblicato l'album, fu quella di contrastare le vendite del bootleg \"Live'r Than You'll Ever Be\" contenente un concerto effettuato ad Oakland nel corso dello stesso tour, che aveva avuto un'ampia diffusione ed era stato persino recensito dalla rivista \"Rolling Stone\" nonostante non fosse una pubblicazione ufficiale.\nLa maggior parte delle tracce presenti sull'album furono registrate dal vivo il 27\u201328 novembre 1969 al Madison Square Garden di New York, mentre l'esecuzione di \"Love in Vain\" proviene da un concerto svoltosi a Baltimora, nel Maryland, il 26 novembre 1969. Varie sovraincisioni furono aggiunte durante il gennaio e febbraio del 1970 agli Olympic Studios di Londra. Le sovraincisioni dell'album alla fine delle registrazioni, riguardarono una sovraincisione della voce solista in tutte le canzoni, tranne \"Love In Vain\" e \"Midnight Rambler\", un'aggiunta di cori in tre tracce e la chitarra sovraincisa in due canzoni (\"Little Queenie\" e \"Stray Cat Blues\").\nIl titolo dell'album \u00e8 un adattamento dalla canzone \"Get Yer Yas Yas Out\" di Blind Boy Fuller. La frase presente nel brano di Fuller era la seguente: \"\u00abget your yas yas out the door\u00bb\".\nCopertina.\nAlcune delle esibizioni, come anche le sessioni fotografiche per la copertina del disco che raffigura Charlie Watts e un asino, sono contenute nel film documentario \"Gimme Shelter\", e mostrano Jagger e Watts in mezzo a una strada di Birmingham, all'inizio di dicembre del 1969 mentre posano con l'asino. La foto vera e propria comparsa in copertina venne comunque scattata all'inizio di febbraio 1970 a Londra, e non proviene dalle sedute fotografiche del 1969. La foto, che mostra Watts e un asino carico di vari strumenti musicali, era ispirata al testo della canzone \"Visions of Johanna\" di Bob Dylan contenuta nell'album \"Blonde on Blonde\" del 1966 (anche se nel testo del brano si faceva riferimento a un mulo e non ad un asino).\nTracce.\nTutti i brani sono accreditati a Jagger/Richards, tranne dove indicato."}
{"id": "244473", "revid": "10369", "url": "https://it.wikipedia.org/wiki?curid=244473", "title": "Adobe PhotoShop", "text": ""}
{"id": "244474", "revid": "767487", "url": "https://it.wikipedia.org/wiki?curid=244474", "title": "Earl Hines", "text": "Biografia.\nHines nacque a Duquesne, all'epoca un sobborgo di Pittsburgh che solo nel 1918 inizi\u00f2 a godere di autonomia amministrativa. Il padre suonava la cornetta e guidava una propria brass band, mentre la matrigna suonava l'organo in chiesa. Attratto inizialmente dallo strumento paterno, decise poi di cimentarsi al pianoforte, e il suo evidente talento naturale spinse ben presto i suoi insegnanti a indirizzarlo verso una carriera di concertista classico. A 17 anni entr\u00f2 nel gruppo che accompagnava il cantante Lois Deppe, un baritono di impostazione classica che si esibiva anche in un repertorio di brani leggeri e popolari. Nel 1925 Hines si trasfer\u00ec a Chicago, inserendosi rapidamente nella scena jazzistica cittadina e iniziando a collaborare, dapprima saltuariamente, poi in maniera continuativa, con Louis Armstrong. Nel 1927 Armstrong rilev\u00f2 la titolarit\u00e0 dell'orchestra di Carroll Dickerson, della quale lui e Hines erano membri, e la affid\u00f2 alla direzione musicale del pianista. Nel 1928 Hines prese il posto di Lil Hardin, pianista e moglie di Armstrong, negli Hot Five del trombettista, dando l'avvio a una serie di incisioni discografiche gran parte delle quali rappresentano pietre miliari nella storia del jazz.\n\"Fatha\" (il soprannome, che in slang significa \"padre\", gli venne dato dal presentatore di una trasmissione radiofonica a cui lo stesso pianista, prima di entrare in scena, aveva fatto una paternale raccomandazione sui troppi alcolici che aveva ingurgitato), cos\u00ec veniva chiamato da musicisti e critici, fu un innovatore nel pieno senso della parola: affranc\u00f2 il linguaggio pianistico dalle sabbie mobili del ragtime \"liberando\" letteralmente la mano sinistra dalla rigida funzione nota/accordo (un-pa) che cos\u00ec acquistava dignit\u00e0 di voce potendo spaziare di pi\u00f9 in termini di melodia e accompagnamento accordale.\nFu attraverso un'incredibile capacit\u00e0 improvvisativa mai divagante, architettonicamente sorvegliata sebbene spessissimo imprevedibile, che dett\u00f2 le regole di un nuovo stile, il \"trumpet-style\", che prevedeva alla mano destra una costruzione fraseologica molto scolpita e costituita da linee melodiche nitidissime che, per l'uso delle pause, l'imperiosit\u00e0 degli attacchi e per scelta delle note, suggerivano il paragone con strumenti come la tromba. Tuttavia Hines, alla fine degli anni venti, fu l'unico vero partner di Louis Armstrong, musicista inarrivabile per quasi tutti all'epoca, almeno dal punto di vista del linguaggio propriamente jazz. Hines, come gi\u00e0 detto, conobbe Armstrong nel 1925: l'intesa tra i due giganti, gi\u00e0 all'inizio, fu perfetta e, pi\u00f9 tardi, lo stesso Hines collabor\u00f2 alle session che portarono alla luce capolavori come \"West End Blues\", \"St.James Infirmary\", \"Weather Bird\" - il primo capolavoro per duo del jazz -, e altre pietre miliari come \"Panther Rag\" (1928) dove la forma Rag \u00e8 bistrattata e presa a pugni ma meravigliosamente conservata, \"Caution Blues\" (1929) vero trattato di pianismo jazz.\nL'idillio tra Armstrong e Hines si rompe ben presto. Il trombettista dimostra gi\u00e0 di soffrire di avere nelle sue formazioni musicisti di talento che possano diventare dei rivali. Hines \u00e8 uno dei musicisti pi\u00f9 talentuosi della sua generazione, e ben presto la convivenza musicale fra i due si fa turbolenta e si interrompe. Tuttavia il pianista, gi\u00e0 dal periodo di collaborazione con Armstrong, aveva intrattenuto delle collaborazioni anche con altri musicisti, tra cui il clarinettista Jimmy Noone all'Apex Club. La formazione segue le linee di una musica elaborata con sensibili influenza classiche: assieme a Noone Hines registra pezzi destinati a rimanere nella storia del jazz quali \"Five or Five Times\", \"Apex Blues\" e \"A Monday Date\". Sempre nel 1928, Hines abbandona le formazioni provvisoria e con sorprendente rapidit\u00e0 mette su una propria orchestra.\nIl Grand Terrace, locale riservato a clienti bianchi e che faceva parte delle imprese commerciali di Al Capone, riserva ad Hines la possibilit\u00e0 di diventare bandleader con un interessante ingaggio. Hines tiene il primo concerto a capo della sua band il 28 dicembre 1928. Sebbene inizialmente la band di Hines non si distingua per un carattere propriamente personale, essa ha uno stile dinamico, ben fissato sul \"call and response\" (Hines inoltre sacrific\u00f2 molta della sua abilit\u00e0 pianistica per gestire gli impianti melodici e coordinare la stessa attivit\u00e0 musicale della band). Grazie alla capacit\u00e0 del manager Eddie Fox, la formazione di \"Fatha\" diviene presto molto popolare, attraverso trasmissioni radiofoniche e la pubblicazione di alcuni dischi (\"Rosetta\", \"Deep Forest\", \"Boogie Woogie on St.Louis Blues\"). Nel 1940 tuttavia l'egida del Grand Terrace e di Eddie Fox viene a mancare in seguito all'arresto e alla condanna di Al Capone per evasione fiscale: Earl riesce tuttavia a raccogliere a s\u00e9 nuovi componenti e rimette in sesto la formazione, godendo della collaborazione di mostri sacri del jazz quali Billy Eckstine, che sar\u00e0 proprio lui a lanciare, mentre questi gli presentera' i tre che seguono: Charlie Parker, Dizzy Gillespie e Sarah Vaughan. Sar\u00e0 infatti il \"suo\" cantante a convincerlo a prendere nella band il duo Parker-Gillespie e la giovanissima Sassy.\nIl bebop.\nL'era delle grandi orchestre \u00e8 ormai al crepuscolo, si affaccia sulla scena jazzistica il profilo di un nuovo fenomeno, il bebop. Inizialmente Hines non \u00e8 in grado di abituarsi alle innovazioni musicali e al clima che si \u00e8 creato, quindi alterna con scarsa fermezza nuovi lavori con Armstrong e la guida di una band dixieland all'Hangover Club di San Francisco. Il 1964 rappresenta per \"Fatha\" l'anno della svolta: il critico musicale Stanley Dance propone all'ormai sessantunenne pianista di suonare al Little Theatre di New York come pianista e leader di un quartetto. Earl \u00e8 da sempre abituato a confondersi nelle sontuose big band dell'era swing, e tale opportunit\u00e0 rappresenta per lui la prima volta in assoluto nella storia delle sue esecuzioni in pubblico. Il concerto \u00e8 un successo. Il pubblico rimane colpito dalle sue spettacolari performance, anche da un punto di vista tecnico. Seguire le sue mani, che si lanciano sulla tastiera in fraseggi del tutto liberi e sorrette da una musica di contrappunti e controritmi, diventa spesso arduo per il pubblico e per gli stessi gregari. Cos\u00ec, ad et\u00e0 avanzata, il sessantenne \"Fatha\" si inserisce nei grossi circuiti live internazionali. Il suo estro pianistico gli consente di condividere il palco con artisti ben pi\u00f9 giovani di lui.\nNel 1974 duetta con Ry Cooder nel brano \"Ditty Wah Ditty\" (Blind Blake), dall'album \"Paradise and Lunch\".\nGli ultimi anni di Hines, a differenza di quanto sempre ritenuto (anche per la scarsit\u00e0 di interviste con l'artista e di articoli su di lui), non sono sereni. Nel 1976 gli era morta la figlia Tosca (nata nel 1953), e nel 1981 scomparir\u00e0 anche la primogenita Janear (nata nel 1950). Nel 1980 Hines divorzia dalla moglie e si ritira in un appartamento di Oakland, sulla baia di San Francisco, col suo amato pianoforte, un pezzo unico della Steinway che gli era stato donato nel 1969 dal ricco giornalista Scott Newhall e sul quale aveva inciso un magnifico disco in solitudine per la Delmark, \"At Home\". Sofferente di artrite e problemi cardiaci, nonch\u00e9 colpito dalla malattia di Parkinson, muore al Merritt Hospital di Oakland, colpito da un infarto, il 22 aprile 1983. Il suo ultimo concerto pubblico aveva avuto luogo l'anno precedente."}
{"id": "244475", "revid": "1305772", "url": "https://it.wikipedia.org/wiki?curid=244475", "title": "Pont", "text": ""}
{"id": "244476", "revid": "767487", "url": "https://it.wikipedia.org/wiki?curid=244476", "title": "The Mavericks", "text": "I Mavericks sono una band statunitense di musica country nata nel 1989 a Miami, in Florida. Ad oltre 15 anni dal loro debutto, con oltre quattro milioni di dischi venduti, tre Academy of Country Music Awards, due Country Music Associations Award e un Grammy Award, sono certamente una della country band dei primi anni novanta pi\u00f9 apprezzate degli States, grazie al loro stile frutto di un abile fusione di country tradizionale e rock tradizionale, unito alle radici cubane del solista Raul Malo.\nStoria.\nCol nome di Mavericks la band inizia ad esibirsi con discreto successo nei locali rock di Miami, dato che i club di Country volevano solo cover band mentre il gruppo preferiva concentrarsi sul materiale originale. Nell'autunno del 1990 viene pubblicato l'album indipendente \"The Mavericks\": composto di canzoni originali di Malo, suscita l'attenzione di diverse major a Nashville, la patria del country.\nQua il gruppo firma un contratto con la MCA Records e nel 1992 pubblica l'album \"From Hell To Paradise\". sebbene apprezzato dalla critica l'album non riscuote successo fra il pubblico, fatta eccezione per la cover \"Hey Good Lookin'\" di Hank Williams.\nL'album che segna il successo della band \u00e8 \"What a Crying Shame\": pubblicato nel 1994 e prodotto da Don Cook, l'album \u00e8 subito ben accolto e la canzone del titolo si piazza tra le prime 40 in classifica negli States. Nel 1995 ottengono il disco di platino.\nNell'autunno del 1995 esce \"Music For All Occasions\", anche questo un successo di critica e pubblica. \u00c8 disco d'oro nell'estate del 1996.\nDistaccandosi dal country e con una mistura di pop e ritmi latini, la band pubblica nel 1998 l'album \"Trampoline\", che riscuote grande successo in Inghilterra, soprattutto il singolo \"Dance The Night Away\".\nDistaccatisi dalla MCA, il gruppo si sciolse per dedicarsi a progetti solisti: Malo pubblic\u00f2 un album nel 2001 (\"Today\") e registr\u00f2 col gruppo Los Super Seven. Reynolds partecip\u00f2 ai progetti degli Swag.\nNel 2003 il gruppo si riun\u00ec, con Perez al posto di Kane, e produsse un album intitolato \"The Mavericks\" per la Sanctuary Records.\nNel 2004 \u00e8 stato pubblicato un album e DVD con la registrazione di un concerto live ad Austin in Texas."}
{"id": "244477", "revid": "120982588", "url": "https://it.wikipedia.org/wiki?curid=244477", "title": "Alonso Fern\u00e1ndez de Avellaneda", "text": "\u00c8 lo pseudonimo dell'autore del secondo tomo del \"Don Chisciotte della Mancia\", apocrifo del XVII secolo conosciuto come Quijote de Avellaneda.\nAncora oggi il problema della critica \u00e8 quello di scoprire chi si celasse sotto il nome di Alonso Fern\u00e1ndez de Avellaneda e le risposte che si sono date non sono soddisfacenti. Si \u00e8 pensato all'opera di autori celebri come F\u00e9lix Lope de Vega, Tirso de Molina, Jer\u00f3nimo de Pasamonte, Juan Ruiz de Alarc\u00f3n, Francisco de Quevedo e ad altri autori quasi dimenticati.\nIl \"Segundo tomo del ingenioso hidalgo Don Quijote de la Mancha\" di Avellaneda.\nQuando Cervantes pubblic\u00f2 la sua prima parte del \"Don Chisciotte\" ottenne finalmente l'atteso successo. Un successo, tuttavia, che lo stesso Cervantes in un certo senso trascur\u00f2, tanto che per diversi anni non lavor\u00f2 al seguito che lui stesso aveva annunciato alla fine del primo volume. La continuazione arriv\u00f2 nel 1614 a Tarragona, ma dovuta ad un altro autore apocrifo che pubblic\u00f2 uno pseudo secondo volume sotto il nome di \"Avellaneda\" dal titolo \"Segundo tomo del ingenioso hidalgo Don Chisciotte de la Mancha\". Questa continuazione spuria presenta una ricca vena narrativa e un notevole potere di satira. Lo stile rivela l'origine aragonese dell'autore \nSappiamo che Cervantes non godeva di grande considerazione nell'ambiente letterario e il successo che ebbe il \"Quijote\" probabilmente pu\u00f2 aver indotto qualche letterato dell'epoca a sfruttare un tema che aveva riscontrato cos\u00ec tanta fortuna.\nNel 1704 ebbe un adattamento con numerose modifiche, \"Nuove avventure di don Chisciotte della Mancia\" (\"Nouvelles aventures de don Quichotte\"), scritto in francese da Alain-Ren\u00e9 Lesage.\nTrama.\nIl protagonista del libro \u00e8 don Quijote, un cavaliere che si reca a Saragozza per partecipare ai celebri tornei. Incontra don Alvaro Tarfe che subito offre alloggio nella sua casa all'hidalgo.\nDon Quijote, che ha rinunciato a Dulcinea e si \u00e8 perci\u00f2 battezzato \"Il Cavaliere desamorado\", accompagnato da Sancho, si reca a Saragozza per partecipare al torneo.\nAd Alcal\u00e0 e Madrid succedono incredibili avventure. Sancho si mette al servizio di un marchese e, infine, Tarfe fa rinchiudere don Quijote in un manicomio di Toledo.\nConfronto con il \"Don Chisciotte\" di Cervantes.\nL'opera di Avellaneda non regge il confronto con l'opera originale. In quel periodo Cervantes stava scrivendo il capitolo LIV della seconda parte del Quijote, quando la lettura del libro de Avellaneda e le numerose contraddizioni che trov\u00f2 nella novella, gli sembrarono in contrasto con il piano della novella stessa. Ci\u00f2 nonostante, il romanzo apocrifo dimostra da parte del suo autore, chiunque esso sia, una comprensione profonda del testo di Cervantes, fino al punto da essere una continuazione per molti aspetti credibile. Si pu\u00f2 addirittura dire che la migliore imitazione del testo di Cervantes \u00e8 proprio questa, la prima.\nNon \u00e8 noto a che punto Cervantes fosse giunto nella stesura del secondo volume del Don Chisciotte. Ma, per quanto Cervantes metta alla berlina il suo imitatore, citando almeno una decina di volte il testo apocrifo di Avellaneda nel secondo volume, si pu\u00f2 dire che lui stesso abbia preso seriamente in considerazione questa opera, in parte per riscoprire il valore della sua opera originaria, ma in parte anche modificando la trama e l'itinerario di Don Chisciotte e di Sancio Panza nel secondo volume: \u00e8 solo dopo che Don Chisciotte stesso legge il romanzo di Avellaneda che si decide a recarsi a Barcellona invece che a Saragozza. Il dialogo, spesso implicito ma a volte esplicito, che Cervantes intesse con il suo imitatore sono una delle ragioni del successo del secondo volume dell'opera di Cervantes. Nel secondo volume di Cervantes, Don Chisciotte e Sancio Panza non solo sono a conoscenza che le loro avventure siano gi\u00e0 state narrate nel primo volume, ma si spingono addirittura loro stessi a sconfessare le vicende descritte nella versione apocrifa. Grazie a questi espedienti, Cervantes fa diventare il secondo volume meta-letteratura.\nIl volume apocrifo pu\u00f2 quindi considerarsi in tutto e per tutto un'opera che ha contribuito in maniera decisiva ad affermare la fortuna dell'opera di Cervantes, un caso significativo di imitazione che ha indotto l'autore originale a sviluppare e perfezionare i propri personaggi e le proprie trame."}
{"id": "244479", "revid": "4106", "url": "https://it.wikipedia.org/wiki?curid=244479", "title": "Pont-Chr\u00e9tien-Chabenet", "text": ""}
{"id": "244481", "revid": "599013", "url": "https://it.wikipedia.org/wiki?curid=244481", "title": "Pont-Ev\u00eaque", "text": ""}
{"id": "244482", "revid": "2153076", "url": "https://it.wikipedia.org/wiki?curid=244482", "title": "Sticky Fingers", "text": "Sticky Fingers \u00e8 un album del gruppo rock britannico Rolling Stones, pubblicato in Gran Bretagna il 23 aprile e negli Stati Uniti il 1\u00ba maggio del 1971. Raggiunse il numero 1 sia nella classifica inglese, sia in quella statunitense, rimanendovi rispettivamente per cinque e quattro settimane. Nel 2003 l'album \u00e8 stato inserito dalla rivista \"Rolling Stone\" alla posizione numero 63 nella loro lista dei migliori 500 dischi di sempre.\nIl disco.\nOltre ai membri del gruppo, il produttore Jimmy Miller partecip\u00f2 attivamente al disco suonando le percussioni in alcuni brani. Inoltre, il sound generale di \"Sticky Fingers\" risente del fondamentale contributo strumentale dato dalla sezione degli strumenti a fiato ad opera di Bobby Keys e Jim Price, gi\u00e0 collaboratori di Derek and the Dominos. Keys, che aveva iniziato a lavorare con gli Stones in \"Let It Bleed\", suona l'assolo di sassofono presente in \"Brown Sugar\"; e la sua presenza insieme a quella di Price caratterizza le sonorit\u00e0 di molte canzoni dell'album, integrandosi alla perfezione nel sound degli Stones degli anni settanta. Al pianoforte intervennero artisti abituali del giro degli Stones come Nicky Hopkins e Ian Stewart.\nRegistrazione.\nAnche se le sessioni in studio per \"Sticky Fingers\" iniziarono nel marzo 1970, i Rolling Stones avevano gi\u00e0 registrato parte del materiale ai Muscle Shoals Studios in Alabama nel dicembre 1969, e \"Sister Morphine\" risaliva alle sedute di registrazione per l'album \"Let It Bleed\". La maggior parte delle tracce presenti in \"Sticky Fingers\" furono incise utilizzando lo studio di registrazione mobile dei Rolling Stones a Stargroves durante l'estate e l'autunno del 1970. Sempre nello stesso periodo vennero registrate anche le versioni embrionali di futuri brani che sarebbero poi apparsi nel successivo disco della band, \"Exile on Main St.\"\nCon la scadenza del contratto che li legava alla Decca/London, i Rolling Stones furono finalmente liberi di pubblicare i loro dischi come pi\u00f9 gli aggradava (comprese le copertine). Quando per\u00f2 la Decca Records inform\u00f2 il gruppo che i Rolling Stones avrebbero dovuto cedere loro i diritti su un ultimo singolo, gli Stones gli consegnarono un brano dal testo impubblicabile date le oscenit\u00e0 contenutevi: \"Cocksucker Blues\" (\"il blues del pompinaro\"). La Decca naturalmente rifiut\u00f2 la canzone che venne pubblicata solo pi\u00f9 tardi su una compilation della Germania Ovest nel 1983, pubblicazione che venne comunque annullata e riproposta senza la traccia in questione (da allora il brano \u00e8 disponibile solamente su bootleg). Infine, Allen Klein, il loro ex manager del quale si erano recentemente sbarazzati, assest\u00f2 un brutto colpo agli Stones quando essi scoprirono di aver inavvertitamente firmato un accordo contrattuale che li obbligava e cedere alla ABKCO Records di Klein i diritti di pubblicazione su tutto il materiale degli Stones dal 1963 al 1970. Klein ottenne inoltre anche il copyright su due canzoni del disco in uscita, \"Brown Sugar\" e \"Wild Horses\". Per questa ragione il manager e la band sarebbero rimasti in causa per pi\u00f9 di un decennio.\nCopertina.\nLa celebre copertina del disco, opera dell'artista pop Andy Warhol, \u00e8 caratterizzata da un paio di jeans con evidente rigonfiamento all'altezza dei genitali (nella versione su LP la cerniera era apribile).\nAll'interno comparve per la prima volta il famoso \"Tongue &amp; Lip\" disegnato da John Pasche e la versione pi\u00f9 spoglia della copertina col modello vestito solo di mutande, col rigonfiamento ancora pi\u00f9 in mostra. Le fotografie sono di Billy Name mentre il design, su indicazioni di Warhol, \u00e8 di Craig Braun. La fotografia del \"pacco\" maschile stretto dentro un paio di attillati blue jeans, all'inizio fu creduta da molti fan appartenere a Mick Jagger, mentre invece il modello utilizzato fu Joe Dallesandro, attore dei film di Warhol.\nNel 2003, il canale televisivo VH1 ha nominato quella di \"Sticky Fingers\" la \"migliore copertina di album di sempre\".\nCopertine alternative.\nIn Spagna, la copertina originale fu ritenuta troppo scandalosa e venne sostituita dalla non meno sinistra foto di un barattolo dal quale spuntavano delle dita femminili; inoltre \"Sister Morphine\", per i riferimenti alla droga contenuti nel testo della canzone, fu tolta dalla scaletta dei brani e rimpiazzata da \"Let it Rock\", una cover di un brano di Chuck Berry.\nNel 1992, la pubblicazione in LP dell'album in Russia fu modificata con il lettering del titolo e il nome della band in cirillico, e la foto del modello in jeans fu sostituita con l'equivalente al femminile per suscitare minore scandalo.\nDescrizione dei brani.\nLa traccia che apre il disco, \"Brown Sugar\", fu la canzone di maggior successo dell'album. Venne composta principalmente da Jagger, nel 1969 durante la sua permanenza in Australia per la lavorazione del film \"I fratelli Kelly\". Il controverso testo del brano \u00e8 volutamente ambiguo e suscettibile di svariate interpretazioni: potrebbe riferirsi all'esaltazione delle doti amorose di una ragazza di colore, oppure riferirsi a una particolare qualit\u00e0 di eroina (\"Brown Sugar\" significa \"zucchero di canna\" in italiano). Nello specifico le varie allusioni alle droghe pervadono tutto il disco, e si inquadrano proprio nel periodo nel quale si aggravarono i problemi di tossicodipendenza di Keith Richards.\n\"Sway\", come anche \"Moonlight Mile\", contiene nel finale un arrangiamento orchestrale ad opera di Paul Buckmaster, che all'epoca collaborava abitualmente con Elton John. \"Wild Horses\" era, invece, una delicata ballata influenzata dalla musica country. La melodia venne composta da Richards, mentre il testo \u00e8 opera di Jagger. Questa canzone \u00e8 stata reinterpretata da numerosi artisti nel corso degli anni, tra gli altri: Dave Matthews, Garbage, e Guns N' Roses. I Flying Burrito Brothers di Gram Parsons (amico di Richards), pubblicarono la loro propria versione del brano sull'album \"Burrito Deluxe\" del 1970, prima ancora di quella degli stessi Stones.\nLa seguente canzone, \"Can't You Hear Me Knocking\" mostrava l'attitudine del nuovo chitarrista della band, Mick Taylor. Privo della versatilit\u00e0 del suo predecessore Brian Jones, capace di suonare numerosi strumenti, Taylor, che aveva militato nei John Mayall &amp; the Bluesbreakers, era pi\u00f9 portato tecnicamente ad essere un solista e il suo apporto strumentale rinforz\u00f2 i toni blues nei dischi degli Stones della prima met\u00e0 degli anni settanta. Particolarmente significativa in proposito, \u00e8 la lunga improvvisazione fusion che si dipana nel corso del brano. \"You Gotta Move\", la prima traccia registrata per l'album, era una cover di un brano spiritual tradizionale riscritto in chiave blues da Fred McDowell e da Gary Davis.\nIl testo della tetra \"Sister Morphine\" era stato scritto dell'ex fidanzata di Mick Jagger, Marianne Faithfull, mentre la musica era degli Stones. Era stata pubblicata su singolo dalla stessa Faithfull nel 1969, ma il crudo testo della canzone aveva suscitato polemiche e il brano era stato bandito dalle radio. La canzone narra con intensit\u00e0 l'agon\u00eda di un uomo in un letto d'ospedale, presumibilmente a causa di una overdose, e del suo desiderio di ricevere della morfina per avere sollievo dai suoi tormenti. \"Sister Morphine\" fu censurata nella versione di \"Sticky Fingers\" pubblicata in Spagna venendo sostituita da \"Let It Rock\".\n\"Dead Flowers\" \u00e8 un altro esempio di un genere spesso frequentato dal gruppo: la parodia della musica country. Se in \"Beggars Banquet\" erano state incluse \"Dear Doctor\" e \"Factory Girl\", entrambi pastiche del genere, la tradizione sarebbe continuata anni pi\u00f9 tardi con \"Far Away Eyes\" sull'album del 1978 \"Some Girls\".\n\"Moonlight Mile\" \u00e8 la traccia conclusiva del disco. La canzone nacque da un tema musicale incompleto di Richards, che Taylor si incaric\u00f2 di completare e trasformare, anche se nessun credito compositivo gli venne riconosciuto sull'album.\nPubblicazione.\n\"Sticky Fingers\", pubblicato in Inghilterra il 23 aprile e negli Stati Uniti il 1\u00ba maggio del 1971, raggiunse la vetta della classifica britannica nel maggio 1971, restando in prima posizione per quattro settimane consecutive prima di cedere il primato e tornare al numero 1 in giugno per un'altra settimana. Negli Stati Uniti, l'album sal\u00ec in cima alla classifica dopo pochi giorni dalla pubblicazione, e vi rimase per quattro settimane. Arriv\u00f2 al numero 1 anche in Australia, Canada, Olanda, Norvegia, Spagna e Svezia. In Italia sal\u00ec fino alla quinta posizione e risult\u00f2 il 21\u00ba tra gli album pi\u00f9 venduti nel 1971.\nAccoglienza.\nIn una recensione contemporanea scritta per il \"Los Angeles Times\", il critico musicale Robert Hilburn afferm\u00f2 che sebbene \"Sticky Fingers\" fosse uno dei migliori album rock dell'anno, era soltanto \"modesto\" per gli standard qualitativi dei Rolling Stones. Jon Landau, scrivendo per \"Rolling Stone\", not\u00f2 nel disco una certa mancanza di spirito e spontaneit\u00e0 rispetto ai due precedenti album della band e, tranne \"Moonlight Mile\", secondo lui l'opera era infarcita di \"tentativi stilistici forzati e controllati\" nei quali il gruppo suonava disinteressato, particolarmente in brani formalmente corretti come \"Brown Sugar\". In una recensione positiva, Lynn Van Matre del \"Chicago Tribune\" defin\u00ec gli Stones \"al meglio della loro volgarit\u00e0\" nell'album e scrisse che, anche se difficilmente definibile innovativo, il materiale incluso in \"Sticky Fingers\" risultava abbastanza convincente da costituire uno dei migliori dischi dell'anno.\nNel 1972 \"Sticky Fingers\" venne votato al secondo posto nella lista annuale del sondaggio tra i critici indetto dal \"The Village Voice\". Lester Bangs lo vot\u00f2 al primo posto nel sondaggio e disse che era il disco che aveva ascoltato di pi\u00f9 in tutto l'anno. Robert Christgau, creatore del sondaggio, lo vot\u00f2 al diciassettesimo posto nella sua lista personale. In un articolo del 1975 apparso sul \"The Village Voice\", Christgau sugger\u00ec che \"Sticky Fingers\" poteva essere considerato, al pari con \"Exile on Main St.\" (1972), il capolavoro dei Rolling Stones.\nNel 1994, \"Sticky Fingers\" si classific\u00f2 in decima posizione nella lista \"All Time Top 1000 Albums\" di Colin Larkin. Egli scrisse, \"Un rock cos\u00ec sporco deve ancora essere eguagliato, e non si vedono tuttora rivali in giro\". In una recensione retrospettiva, la rivista \"Q\" giudic\u00f2 l'opera come il \"prodotto degli Stones al loro apice\" [...] Una formula magica di heavy soul, junkie blues e macho rock\". \"NME\" scrisse che l'album \"cattura la padronanza del blues da parte degli Stones\". Sulla rivista \"Goldmine\", Dave Thompson scrisse che l'album \u00e8 \"ancora superiore a gran parte del catalogo degli Stones\". Nel 2003, \"Sticky Fingers\" \u00e8 stato classificato alla posizione numero 63 nella lista dei 500 migliori album di sempre redatta dalla rivista \"Rolling Stone\", e alla numero 64 nella revisione datata 2012.\nTracce.\nTutti i brani sono composti da Mick Jagger e Keith Richards, eccetto dove indicato."}
{"id": "244485", "revid": "484362", "url": "https://it.wikipedia.org/wiki?curid=244485", "title": "Tirolo del Sud", "text": ""}
{"id": "244490", "revid": "287204", "url": "https://it.wikipedia.org/wiki?curid=244490", "title": "Requisizione", "text": "La requisizione \u00e8 l'atto giuridico con cui si priva un soggetto dei suoi diritti di possesso (e talvolta la propriet\u00e0) di un bene. \u00c8 cio\u00e8 un provvedimento con il quale la pubblica amministrazione, nell'esercizio di un potere ablatorio, sottrae al privato, in via temporanea o definitiva, il godimento di un bene, mobile o immobile, a motivo del superiore interesse pubblico, contro un indennizzo.\nSi distingue tra \"requisizione in propriet\u00e0\" e \"requisizione in uso\"\"\nLa prima riguarda solo i beni mobili ed ha effetti definitivi; la seconda pu\u00f2 interessare anche i beni immobili ed ha effetti limitati al tempo necessario per l'utilizzo del bene. La requisizione in uso interessa l'usufrutto dell'immobile, mentre lascia intatta la nuda propriet\u00e0.\nPer l'ordinamento italiano, \u00e8 consentita solo \u201c\"quando ricorrano gravi e urgenti necessit\u00e0 pubbliche, militari o civili\u201d, contro una \u201cgiusta indennit\u00e0\"\u201d e sulla base di norme determinate da leggi speciali ( del codice civile).\nNell'ordinamento francese \u00e8 consentita la requisizione di beni mobili strumentali ad uso sanitario e terapeutico per garantire l'effettivit\u00e0 del diritto alla salute e parit\u00e0 di trattamento a tutti cittadini.\nGli immobili vengono requisiti generalmente in occasione di guerre o di occupazioni militari, per consentire l'insediamento degli uffici e delle strutture di occupazione o l'alloggio dei soldati; talvolta vi si ricorre a seguito di disastri e calamit\u00e0 naturali, per il ricovero degli sfollati.\nSi differenzia dalla espropriazione per pubblica utilit\u00e0 per il carattere di urgenza del provvedimento, che attiene soprattutto alla privazione immediata del possesso (ci\u00f2 che \u00e8 concretamente necessario nell'impellenza), mentre l'esproprio sottrae al cittadino la propriet\u00e0 del bene in quanto l'interesse della collettivit\u00e0 \u00e8 quello di poter disporre del bene, ed ha quindi un carattere temporalmente meno pressante, oltre a seguire una specifica procedura.\nAl provvedimento si affianca spesso (senza esserne per\u00f2 necessariamente collegata) l'apposizione di vincoli ed obblighi temporanei per le aziende commerciali ed agricole.\nCome esempio si pensi alla requisizione in uso di un bene immobile, per esempio un capannone industriale, in assenza del proprietario, per far fronte all'esigenza di dare alloggio temporaneo alle vittime di una calamit\u00e0 naturale.\nRequisizione di immobili a uso abitativo.\nLa requisizione di immobili a uso abitativo \u00e8 un potere che la legge italiana conferisce esclusivamente a sindaci e prefetti, non potendo questi delegare altri amministratori locali, e pu\u00f2 riguardare immobili sfitti o abbandonati da alcuni anni.\nCon la requisizione, l'autorit\u00e0 pubblica si impegna a restituire dopo un certo periodo di tempo l'immobile nello stato iniziale, in cui si presentava al momento della requisizione, e a corrispondere un affitto al proprietario per il periodo della requisizione, salvo che la casa sia abusiva o oggetto di requisizione per provenienza mafiosa. Negli ultimi due casi, gli amministratori locali possono anche espropriare l'immobile.\nNumerose sono le fonti richiamate in diverse ordinanze: tra l'art. 7 della legge 20 marzo 1865, n. 2248; l'art. 36 del R.D. 17 agosto 1907, n. 542; l'art. 153 del TU 4 febbraio 1915; gli art. 19 e 21 L. 6 dicembre 1971 n. 1034; e per il richiamo all'obbligo di soccorso commesso alle funzioni di Ufficiale Sanitario attribuite al sindaco la Legge Sanitaria n. 833 del 1978.\nLa requisizione di case pu\u00f2 avvenire per far fronte a un'emergenza dovuta a un terremoto o a una calamit\u00e0 naturale, come prevede espressamente l'art. 835 del codice civile. A seguito della pandemia di COVID-19, il Decreto Cura-Italia ha introdotto per la prima volta nell'ordinamento italiano la possibilit\u00e0 di una \u00ab\"requisizione in uso\" di strutture alberghiere, ovvero di altri immobili aventi analoghe caratteristiche di idoneit\u00e0, per ospitarvi le persone in sorveglianza sanitaria e isolamento fiduciario o in permanenza domiciliare, laddove tali misure non possano essere attuate presso il domicilio della persona interessata\u00bb, in cambio di un'indennit\u00e0 risarcitoria non determinata a livello nazionale.\nNon mancano esempi di requisizioni avvenute per far fronte a situazioni di emergenza abitativa, quando l'edilizia popolare non ha abbastanza risorse e alloggi disponibili per soddisfare la domanda di abitazioni dei ceti meno abbienti.\nSecondo un orientamento giurisprudenziale, la requisizioni di immobili \u00e8 legittima solamente nei casi di calamit\u00e0 naturale, mentre l'emergenza abitativa non \u00e8 una situazione che presenta i caratteri di temporalit\u00e0 ed eccezionalit\u00e0 previsti dalla legge. Una requisizione senza un termine prefissato equivale \"de facto\" a un esproprio dell'immobile, che priva il proprietario dell'indennizzo economico cui ha diritto.\nSecondo un altro orientamento, il provvedimento \u00e8 legittimo in caso di carenza abitativa, in base all'art. 3 della Costituzione, al diritto alla casa da questa enunciato, all'obbligo dei sindaci di intervenire nelle situazioni di emergenza. La presenza di alloggi sfitti pu\u00f2 derivare da speculazione edilizia, da un cartello fra proprietari che introduce una distorsione del mercato immobiliare. Le case vengono tenute sfitte per non aumentare l'offerta abitativa e indurre un aumento dei prezzi.\nSecondo il codice civile, la requisizione in uso o in propriet\u00e0 pu\u00f2 avere come oggetto anche i beni immobili. Un esempio di requisizione in propriet\u00e0 di beni mobili fu il prelievo forzoso dai conti correnti attuato dal Governo Amato I senza preavviso, restituzione della somme o parziale indennit\u00e0 risarcitoria a favore dei contribuenti."}
{"id": "244491", "revid": "1714743", "url": "https://it.wikipedia.org/wiki?curid=244491", "title": "Oddone, conte di Parigi", "text": "Origine.\nFiglio maschio primogenito del futuro marchese di Neustria contro i Bretoni, conte d'Angi\u00f2, di Auxerre e di Nevers, Roberto il Forte, della dinastia dei Robertingi, e della seconda (o terza) moglie, Adelaide d'Alsazia, come \u00e8 indicato nelle \"Europ\u00e4ische Stammtafeln\" (Vol. II, cap. 10, non consultate). Adelaide era la figlia secondogenita del conte di Tours, Ugo e della moglie Ava o Bava come risulta dal testamento di Gerardo di Rossiglione, conte di Vienne, quindi era della casa dei Robertingi.\nBiografia.\nIl 15 settembre 866, alla morte del padre Roberto il Forte contro i Vichinghi nella battaglia di Brissarthe, Oddone avrebbe dovuto succedergli come Marchese di Neustria contro i Bretoni e in tutti gli altri titoli. Tuttavia, il re dei Franchi Occidentali Carlo il Calvo, anche in considerazione della giovane et\u00e0 di Oddone, prefer\u00ec affidare il marchesato e le altre contee robertingie a Ugo l'Abate, che nel frattempo era stato eletto arcivescovo di Colonia.\nAll'arcivescovo venne assegnata anche la tutela di Oddone e del fratellino Roberto (860 oppure 866\u2013923), ancora molto giovani. Cos\u00ec, i fratelli furono ospitati dai loro parenti in Renania. Nell'876 Oddone \u00e8 attestato al fianco dello zio Megingaudo I di Worms (ca. 825\u2013ca. 880) in un atto di donazione a favore dell'abbazia di Lorsch.\nNell'882 Oddone ottenne il titolo di conte di Parigi, dopo che Ugo l'Abate aveva cercato inutilmente di ottenerne il titolo.\nNell'886, secondo lo storico E. Mabille, ottenne l'abbazia di San Martino di Tours, rinunciando a una propriet\u00e0 in Italia; e dopo la morte di Ugo l'Abate, sempre in quell'anno, durante l'assedio di Parigi ad opera dei Normanni, in cui era morto Enrico di Franconia, Oddone, che si era distinto durante l'assedio, organizzando la difesa della citt\u00e0, ottenne dall'imperatore, Carlo il Grosso, i titoli che erano stati di suo padre, Roberto il Forte: marchese di Neustria (includeva il titolo di conte d'Orleans), conte d'Angi\u00f2, di Auxerre, di Nevers e di Tours.\nQuando, nell'888 Carlo il Grosso, che era anche re dei franchi occidentali, mor\u00ec, Oddone, secondo l\"'Herimanni Aug. Chronicon\" assunse il potere sulla Neustria ed in Aquitania (\"Gallia usque ad Ligerim et in Aquitania\") e Ademaro di Chabannes conferma che i Franchi, congiurando contro il giovane Carlo, elessero loro re il duca d'Aquitania, Oddone. L'acclamazione avvenne il 29 febbraio 888 e quello stesso giorno venne incoronato re dei Franchi a Compi\u00e8gne, da Gualtiero, vescovo di Sens.Il 24 giugno 888, a Montfaucon-en-Argonne, Oddone sconfisse i Normanni, per cui aument\u00f2 la sua popolarit\u00e0 e gli procur\u00f2 il riconoscimento da parte di Arnolfo di Carinzia, re dei Franchi orientali, che, secondo lo storico francese, Christian Settipani, gli invi\u00f2 le insegne regali per una seconda incoronazione, avvenuta a Reims, il 13 novembre 888.\nDopo la deposizione (887) dell'imperatore, Carlo il Grosso (era anche re d'Aquitania), a Bourges, era stato eletto duca d'Aquitania, Ranulfo, che, nell'888 prese sotto la sua protezione il giovane Carlo il Semplice, terzo figlio di Luigi il Balbo e legittimo erede al trono e riusc\u00ec a tener testa, nell'889, ad una campagna militare di Oddone, che Rainulfo d'altronde non aveva riconosciuto, come re d'Aquitania.\nNegli anni seguenti, in seguito al fallimento dei suoi interventi per contenere le scorrerie dei Normanni, il prestigio di Oddone declin\u00f2 e, approfittando di una sua assenza (era in Aquitania), l'arcivescovo di Reims, Folco il Venerabile, raccogliendo tutti gli scontenti attorno a s\u00e9, ord\u00ec una congiura e Carlo III il Semplice fu incoronato re a Reims, il 28 gennaio 893. Arnolfo di Carinzia accett\u00f2 il nuovo re ma ritenne opportuno non intervenire, anzi cerc\u00f2 di farsi arbitro delle dispute.\nGli anni seguenti furono teatro di una guerra tra i due contendenti, poco cruenta, terminata nell'897, quando Carlo si riconobbe ribelle pentito e Oddone, dopo averlo perdonato, gli cedette parte del territorio sotto la sua giurisdizione e riconobbe il re carolingio come suo successore. Oddone, secondo gli \"Annales Prumienses Brevissimi\", mor\u00ec il 3 gennaio 898, confermato anche dai registri dell'abbazia reale di Saint-Denis, dove Oddone fu sepolto. Dopo la morte di Oddone i nobili, rispettando il patto dell'anno precedente accettarono come re Carlo III il Semplice. \"Hic jacet Odo Falconarius, vir bonae memoriae, fundatur hujus Ecclesiae\" fu la formula incisa sulle pietre del transetto della chiesa di Saint-Merri a Parigi (Joris Karl Huysmans, Les \u00e9glises de Paris).\nMatrimonio e discendenza.\nNell'881 circa, Oddone aveva sposato Teoderada di Troyes, come risulta dal documento n\u00b0 XIV degli \"Odonis Regi Diplomata\". Teoderada, che era figlia di Alerano II ( \u2020 dopo l'885 e a sua volta figlio di Alerano di Barcellona, conte di Troyes), conte di Laon, gli diede quattro figli:"}
{"id": "244498", "revid": "4106", "url": "https://it.wikipedia.org/wiki?curid=244498", "title": "Pont-de-Montvert", "text": ""}
{"id": "244499", "revid": "4106", "url": "https://it.wikipedia.org/wiki?curid=244499", "title": "Pont-de-Planches", "text": ""}
{"id": "244501", "revid": "4106", "url": "https://it.wikipedia.org/wiki?curid=244501", "title": "Pont-l'Ev\u00eaque", "text": ""}
{"id": "244504", "revid": "212348", "url": "https://it.wikipedia.org/wiki?curid=244504", "title": "Leonardo Da Vinci", "text": ""}
{"id": "244506", "revid": "2519", "url": "https://it.wikipedia.org/wiki?curid=244506", "title": "Reactos", "text": ""}
{"id": "244511", "revid": "116782169", "url": "https://it.wikipedia.org/wiki?curid=244511", "title": "Salam Pax", "text": "Il suo pseudonimo \u00e8 composto da due parole che significano pace: Salam in arabo e Pax in latino. Il suo sito in inglese \"Where is Raed?\" ha ottenuto una notevole attenzione dai mass media durante e dopo l'invasione dell'Iraq nel 2003.\nBiografia.\nNel suo blog Salam discute della guerra, della sua omosessualit\u00e0, dei suoi amici, delle sparizioni di persone durante il governo di Saddam Hussein, del suo lavoro di interprete per il giornalista Peter Maass. Il Raed del titolo del blog \u00e8 Raed Jarrar, amico di Pax e impegnato nei propri studi in Giordania; non ricevendo pi\u00f9 e-mail da lui, Pax apre il blog per poterlo ricontattare.\nDapprima limitata all'ambito dei blog, la risonanza del diario di Pax raggiunge le pagine del \"New York Times\", in cui si specula sull'identit\u00e0 del blogger immaginando che possa essere un agente governativo israeliano, statunitense o iracheno incaricato di diffondere disinformazione sulla guerra in corso. Si arriva anche a dire che possa essere il figlio di un ufficiale del partito Baath sotto falso nome.\nNel maggio del 2003 \"The Guardian\" lo rintraccia e dimostra che in effetti \u00e8 un quasi ventinovenne architetto che vive a Baghdad e si chiama veramente Salam.\nPax continua ad aggiornare il suo blog durante la guerra, raccontando i bombardamenti e le azioni militari che si susseguono nel suo quartiere, fino a quando la rete internet e la rete elettrica vengono interrotte. Pax rimane off-line per settimane, continuando a registrare sulla carta ci\u00f2 che avviene con l'intenzione di inserire il tutto appena sar\u00e0 possibile, cosa che far\u00e0. Le ultime registrazioni descrivono la caotica economia post-bellica della citt\u00e0.\nIl testo del blog \u00e8 stato raccolto e pubblicato in un volume, \"Salam Pax - The Baghdad Blog\" nel 2003.\nNell'agosto del 2004, dopo che il blog \u00e8 rimasto fermo per mesi, Pax ne ha iniziato un altro dal titolo \"shut up you fat whiner!\" (\"sta' zitto, grasso piagnone!\").\nHa anche successivamente lavorato come giornalista per \"The Guardian\" che, nell'ottobre 2004, l'ha inviato negli Stati Uniti per seguire la campagna elettorale presidenziale. Nel febbraio 2005, una serie di suoi servizi filmati \u00e8 stata trasmessa dalla BBC all'interno del programma \"Newsnight\", la serie \u00e8 stata premiata con il \"Royal Television Society Award for Innovation\".\nIn uno di questi filmati, Pax ha intervistato il parlamentare iracheno Adnan al-Janabi, dell'ala sunnita moderata, vicepresidente della commissione incaricata della stesura della nuova costituzione e - come viene rivelato nell'intervista - padre dello stesso Pax."}
{"id": "244512", "revid": "1934238", "url": "https://it.wikipedia.org/wiki?curid=244512", "title": "Metropolitan Community Church", "text": "La Metropolitan Community Church (nome completo: \"The Universal Fellowship of Metropolitan Community Churches\" o UFMCC, o pi\u00f9 comunemente MCC) \u00e8 una comunit\u00e0 internazionale di congregazioni cristiane, di ispirazione protestante. Viene inserita dal CESNUR tra le Chiese di matrice teologica protestante radicale come anabattisti, mennoniti, quaccheri e unitariani, anche se le congregazioni locali hanno una variet\u00e0 di posizioni teologiche che vanno dal calvinismo al luteranesimo a comunit\u00e0 che sono molto vicine come liturgia e prassi alla Comunione anglicana. In generale le Chiese MCC cercano di andare al di l\u00e0 di un rigido confessionalismo.\nNe fanno parte attualmente 222 congregazioni in 37 Paesi, e la Metropolitan Community Church conduce un'opera missionaria particolare verso le comunit\u00e0 lesbiche, gay, bisessuali e transgender oltre ad occuparsi di giustizia sociale e salvaguardia del Creato. La Metropolitan Community Church ha avuto un ruolo centrale nelle vicende giudiziarie che hanno portato in alcuni Paesi all'introduzione del Matrimonio tra persone dello stesso sesso, e ogni anno celebra oltre seimila di questi matrimoni in tutto il mondo. Tutto ci\u00f2 le \u00e8 valso l'appellativo di \"chiesa gay\" anche se le congregazioni e la sede centrale dell'UFMCC sono impegnate in via prioritaria, da anni, anche per la salvaguardia degli animali e del Creato, per il contrasto ad ogni forma di razzismo, per la dignit\u00e0 e la cura spirituale dei sieropositivi e dei carcerati oltre che per la giustizia sociale in aperta critica al capitalismo ed al neoliberismo imperanti nella societ\u00e0 odierna.\nLa Metropolitan Community Church ha lo stato di \"osservatore ufficiale\" nel Consiglio Ecumenico delle Chiese. Tuttavia, l'iscrizione della MCC al \"National Council of the Churches of Christ in the USA\" le \u00e8 stata rifiutata ripetutamente a causa dell'opposizione delle chiese fondamentaliste e conservatrici.\nNel novembre 2015 si \u00e8 costituita a Lecco la MCC \"Il Cerchio\". "}
{"id": "244513", "revid": "228587", "url": "https://it.wikipedia.org/wiki?curid=244513", "title": "Bordone", "text": ""}
{"id": "244514", "revid": "2136", "url": "https://it.wikipedia.org/wiki?curid=244514", "title": "Brachetti", "text": ""}
{"id": "244518", "revid": "399", "url": "https://it.wikipedia.org/wiki?curid=244518", "title": "Istanza (informatica)", "text": ""}
{"id": "244519", "revid": "1903739", "url": "https://it.wikipedia.org/wiki?curid=244519", "title": "Impero giapponese", "text": "Con ci si riferisce comunemente al periodo della storia del Giappone che ha inizio con la restaurazione Meiji e termine con la fine della seconda guerra mondiale (comprendente quindi il periodo Meiji, il periodo Taish\u014d e parte del periodo Sh\u014dwa).\nPoliticamente si riferisce al periodo che inizia in Giappone con dal 14 luglio 1871, continua con l'espansione nel Pacifico e nell'Oceano Indiano, fino al 2 settembre 1945, quando il Giappone firma la resa. Costituzionalmente si riferisce invece al periodo compreso tra il 29 novembre 1890 e il 3 maggio 1947.\nIl Paese era stato denominato Impero del Giappone sin dai domini feudali contrari allo shogunato, le province di Satsuma e Ch\u014dsh\u016b, che formarono il nucleo del nuovo governo durante la restaurazione Meiji. Tuttavia solamente a partire dal 1889, con la Costituzione dell'Impero del Giappone, il titolo Impero del Giappone venne ufficialmente utilizzato per la prima volta e soltanto nel 1936 tale denominazione venne legalizzata per denominare il Paese. Fino ad allora le denominazioni \"Nihon\" (\"Giappone\"), \"Dai Nihon\" (\"Grande Giappone\"), \"Dai Nihon-koku\" (\"Stato del Grande Giappone\") e \"Nihon Teikoku\" (\"Impero del Giappone\") venivano tutte utilizzate. Nel 1946, durante l'occupazione americana del Giappone, inizi\u00f2 la ristrutturazione del sistema di governo del Giappone, che inizi\u00f2 proprio con la modifica della denominazione ufficiale del Paese in e fu seguita l'anno dopo dalla stesura della nuova Costituzione del Giappone.\nStoria.\nFine del XIX secolo.\nLa nazione veniva da secoli di isolamento (sakoku), infatti solo nel 1868 con l'inizio del periodo Meiji il Giappone inizi\u00f2 il processo di sviluppo che lo port\u00f2 rapidamente a consolidarsi tra le potenze mondiali. Il Paese abol\u00ec l'antico sistema feudale retto dai Tokugawa e si apprest\u00f2 a modernizzarsi.\nL'Impero giapponese alla fine del XIX secolo viveva l'inizio di un'epoca di grande sviluppo economico. Mentre gli Stati Uniti diventavano il pi\u00f9 potente Paese industriale del mondo, il Giappone fu investito da un'ondata di innovazione a opera di un'oligarchia decisa a mettere il Paese su un piede di parit\u00e0 con l'Occidente. Una grave frattura nelle file dell'oligarchia fu determinata dall'atteggiamento da assumere verso la Corea, il cui governo respinse nel 1872 l'offerta di stabilire relazioni con il Giappone.\nL'ala pi\u00f9 tradizionalista chiedeva la guerra immediata mentre l'altra, pi\u00f9 riformista, intendeva proseguire nell'ammodernamento del Giappone prima di iniziare un processo di espansione: quest'ultima riusc\u00ec a imporre la propria linea politica. Le ingenti spese sostenute nel decennio di inizio della modernizzazione avevano messo in crisi la finanza pubblica e determinato inflazione e aumento dei prezzi.\nXX secolo.\nIl Giappone sconfisse la Russia nella guerra russo-giapponese del 1905 e partecip\u00f2 alla prima guerra mondiale dalla parte dell'Intesa, limitandosi a occupare i possedimenti tedeschi nell'oceano Pacifico, vedendosi cos\u00ec ampliare la propria sfera di influenza sia sulla terraferma sia sull'oceano. Il Giappone ricevette cos\u00ec, dalla dissoluzione dell'impero coloniale tedesco imposta dalla conferenza di pace di Versailles, la concessione di Kiao-Ciao in Cina e nel Pacifico le isole Palau, Caroline, Marianne e Marshall. Con la grande depressione in Giappone, come in molte altre nazioni, venne adottata una politica incentrata sul conseguimento del benessere del Paese; era comunque una forma politica unica (strettamente correlata alle forme del fascismo giapponese), che univa inoltre alcuni aspetti paralleli alle forme di fascismo europei.\nDiversamente dai regimi di Adolf Hitler e Benito Mussolini, il Giappone ebbe due obiettivi economici da perseguire nello sviluppo del proprio impero: in primo luogo, come accaduto per le relative controparti europee, mir\u00f2 a costituire un'industria militare interna strettamente controllata dallo Stato contribuendo cos\u00ec a risollevare la situazione economica dalla depressione e, secondariamente, tent\u00f2 di ovviare alla mancanza di risorse naturali sulle isole che formano il Giappone, necessarie per mantenere un settore industriale forte con uno sviluppo accelerato. Queste materie prime come il ferro, il petrolio e il carbone che dovevano in gran parte essere importate dall'estero, in particolare dagli Stati Uniti. Tutto ci\u00f2 contribu\u00ec allo sviluppo di una stretta sinergia tra mondo militare e mondo industriale, teso da un lato allo sviluppo industriale, dall'altro all'acquisizione di colonie per competere con le potenze europee: Formosa (nel 1895) e la Corea (nel 1910) furono i primi territori occupati, prevalentemente per sfruttare gli insediamenti agricoli.\nIl ferro e il carbone della Manciuria, la gomma in Indocina e le vaste risorse della Cina rappresentarono i successivi obiettivi dell'industria (e conseguentemente militari) del Giappone. La Manciuria venne invasa e occupata, con relativa facilit\u00e0, nel 1931. Il Giappone giustific\u00f2 tale occupazione con la liberazione dei Manci\u00f9 dal controllo cinese, creando un governo fantoccio, il Manchukuo, e mettendovi a capo l'ex imperatore della Cina, Aisin Gioro Pu Yi, di origini Manci\u00f9. Il Jehol, un territorio cinese al confine con la Manciuria, venne occupato nel 1933. Nel 1936, prima dell'invasione della Cina, il Giappone firm\u00f2 il patto anti-Comintern, rinnovandolo nel 1940, e divenne presto uno dei membri pi\u00f9 influenti delle potenze dell'Asse.\nLo scontro totale tra Cina e Giappone inizi\u00f2 nel 1937, con l'incidente del ponte di Marco Polo, generando una guerra a tre fra il Giappone, i comunisti di Mao Zedong e i nazionalisti di Jiang Jieshi. Il Giappone conquist\u00f2 principalmente le regioni costiere cinesi, mentre l'entroterra rimase in massima parte in mano ai soldati del Kuomintang. Dopo il 1938 la guerra arriv\u00f2 a un punto di stallo: i giapponesi non riuscirono mai a raggiungere la capitale nemica, Chongqing, n\u00e9 i cinesi riuscirono a contrattaccare e a riprendersi le coste. Frattanto, il 7 dicembre 1941, l'aeronautica nipponica attacc\u00f2 la flotta americana ancorata a Pearl Harbor, provocando l'entrata degli Stati Uniti nella seconda guerra mondiale. Tale evento consent\u00ec per alcuni mesi il dominio pressoch\u00e9 totale del Giappone sull'oceano Pacifico e nell'Estremo Oriente, ma la situazione si rovesci\u00f2 quando gli statunitensi, recuperato lo svantaggio, sconfissero la flotta giapponese nelle battaglie del mar dei Coralli e di Midway, iniziando una lenta, ma inarrestabile conquista dei possedimenti giapponesi. In Cina l'operazione Ichigo del 1944 fu la prima decisiva vittoria giapponese dopo anni di stasi, ma venne vanificata dalla sconfitta contro gli Stati Uniti un anno dopo, nel settembre 1945, che impose al Giappone di ritirarsi completamente dalla Cina, dalla Corea e dall'isola di Taiwan, come da ogni altro possedimento esterno all'arcipelago giapponese."}
{"id": "244530", "revid": "37401", "url": "https://it.wikipedia.org/wiki?curid=244530", "title": "Basolato", "text": ""}
{"id": "244532", "revid": "767487", "url": "https://it.wikipedia.org/wiki?curid=244532", "title": "Stone Age", "text": "Stone Age \u00e8 un album pubblicato il 3 aprile 1971 dall'etichetta Decca Records. I Rolling Stones non hanno mai \"riconosciuto\" questa raccolta.\nCon \"Stone Age\" inizia la post-produzione di album marchiati Decca che, dal 1971 appunto, non aveva pi\u00f9 sotto contratto il gruppo inglese e questa raccolta rimane una delle poche, se non l'unica, interessante per la presenza di alcune versioni inedite."}
{"id": "244538", "revid": "283141", "url": "https://it.wikipedia.org/wiki?curid=244538", "title": "Sostituibilit\u00e0", "text": "La sostituibilit\u00e0 \u00e8 un principio dell'informatica che asserisce che, se \"S\" \u00e8 un sottotipo di \"T\", allora oggetti dichiarati di tipo \"T\" in un programma possono essere sostituiti con oggetti di tipo \"S\" (detto in forma equivalente, oggetti di tipo \"S\" possono essere \"sostituti\" per oggetti di tipo \"T\"), senza modificare alcuna delle funzionalit\u00e0 richieste al programma (correttezza dei risultati prodotti, compiti svolti, ecc)\nQuesto principio \u00e8 spesso usato nell'ambito della programmazione orientata agli oggetti."}
{"id": "244541", "revid": "1573940", "url": "https://it.wikipedia.org/wiki?curid=244541", "title": "Elapidae", "text": "Gli elapidi (Elapidae ) sono una famiglia di serpenti, rappresentata da 41 generi e da circa 180 specie distribuiti in Africa, Asia nordorientale, Australia e in misura minore America. Questa famiglia manca completamente in Europa e nel Madagascar. Agli Elapidi appartengono alcuni tra i serpenti pi\u00f9 velenosi compresi i pi\u00f9 grandi Ofidi avvelenatori quali il cobra reale (\"Ophiophagus hannah\"), il pi\u00f9 grande fra i serpenti dotati di veleno, con una lunghezza che pu\u00f2 arrivare ai 5 m. Tuttavia, non tutte le forme presentano dimensioni tanto gigantesche, n\u00e9 troppo elevato grado di tossicit\u00e0; alcune specie australiane, ad esempio, non superano i 37\u00a0cm di lunghezza e le conseguenze del loro morso risultano pari a quelle della puntura di un'ape o di una vespa.\nVista la loro stretta parentela con i Colubridae (sembra che derivino da una specie appartenente ai colubridi opistoglifi), sono stati chiamati \"colubridi proteroglifi\" da alcuni antichi autori che li hanno classificati come una sottofamiglia dei Colubridae.\nA questa famiglia appartengono mamba, cobra, taipan, serpenti corallo, serpente bruno australiano. Secondo molti autori anche i serpenti di mare appartengono a questa famiglia.\nCaratteristiche morfologiche e anatomiche.\nGli Elapidi sono dei proteroglifi e quindi possiedono zanne velenifere fisse (al contrario dei viperidi che le hanno mobili e le possono muovere in avanti) nella parte anteriore della bocca.\nDi solito hanno il corpo e la coda slanciati; la testa rivestita di placche assai sviluppate \u00e8 somigliante a quella dei Colubridi. La pupilla pu\u00f2 essere rotonda, oppure ellittica, con disposizione verticale. Tuttavia, i caratteri che nettamente contraddistinguono tali serpenti sono offerti dalla struttura del cranio, dalla dentatura e dall'apparato velenifero. Si rileva, infatti, che l'osso mascellare, pi\u00f9 breve di quello dei Colubridi e sviluppato posteriormente, \u00e8 provvisto nella sua parte anteriore di una o due lunghe zanne, assai scanalate o canalicolate, dietro alle quali \u00e8 possibile rinvenire uno o pi\u00f9 denti pieni e piuttosto piccoli, che attestano, nelle specie che li posseggono, dello scarso processo evolutivo dell'apparato preposto alla funzione velenifera. Il mascellare, inoltre, non gode della mobilit\u00e0 riscontrabile, invece, nei Viperidi, per cui le zanne sono tenute costantemente erette. Entrambe le mascelle sono provviste di denti; il quadrato \u00e8 assai sviluppato, mentre \u00e8 assente l'osso coronoide e, in talune specie, l'osso timpanico \u00e8 piuttosto raccorciato, per cui la testa appare poco distinta dal collo. Si rileva, inoltre, la completa assenza di vestigia dello scheletro appendicolare, nonch\u00e9 la presenza di vertebre caudali normali, con processi trasversi non troppo sviluppati. Nella maggioranza delle specie, le squame che rivestono il corpo e la coda sono lisce. La ghiandola velenifera differisce dalla parotide, sia per la forma sia per la struttura, essendo, infatti, il suo aspetto simile a quello di un fiasco dal collo assai allungato. Provvista di un particolare rivestimento, spesso e robusto, che la separa nettamente dalle labiali superiori, essa presenta all'interno alcune piccole cavit\u00e0, entro le quali si accumula il veleno prodotto da apposite cellule. Tale ghiandola, inoltre, \u00e8 strettamente connessa con alcuni muscoli, particolarmente col temporale anteriore, che si suddivide in tre parti. La rapida contrazione dei muscoli determina la compressione della ghiandola, che versa, in tal modo, il suo contenuto all'esterno, attraverso i canali, o le scanalature delle zanne.\nRiproduzione.\nLa maggior parte degli Elapidi si riproduce per mezzo di uova, assai spesso di forma allungata, mentre altri partoriscono figli vivi. Nell'uno e nell'altro caso, il numero dei piccoli \u00e8 quasi sempre assai elevato - per quanto sia generalmente maggiore nei vivipari - e a ci\u00f2 \u00e8 dovuta l'ampia diffusione assunta da tali rettili.\nEcologia, etologia e diffusione.\nDiverso \u00e8 l'habitat degli Elapidi per le diverse specie. Alcuni sono tipicamente arboricoli, altri terricoli, o addirittura fossori, alcuni prediligono le zone umide e ricche di vegetazione e altri, invece, amano vivere di frequente nelle acque. Da quanto si \u00e8 detto, si pu\u00f2 facilmente comprendere quanto ampia sia la loro diffusione: particolarmente numerosi in Australia - dove si spingono fino alle isole Figi e Salomone - come pure in Asia e in Africa, essi sono rappresentati anche nell'America settentrionale, con i generi \"Micrurus\" e \"Micruroides\", e nell'America meridionale, con i generi \"Leptomicrurus\" e \"Micrurus\". Gli Elapidi sono assenti dall'Europa. In Africa, ma limitatamente al Camerun, al Congo e alla regione circostante il lago Tanganica, abita l'elegante cobra acquatico, che, come indica il nome, vive di preferenza in acqua, nella quale nuota con notevole agilit\u00e0. Di solito, nottetempo, esso si riporta sulla terraferma, per nascondersi nel folto della vegetazione, mentre, alle prime luci dell'alba, scivola lentamente alla ricerca di una roccia sicura, per godersi i primi raggi del Sole e assicurarsi quel calore di cui abbisogna il suo corpo per raggiungere il massimo di efficienza. Raggiunto tale scopo, esso si tuffa nell'acqua, iniziando un'accanita caccia ai pesci, che costituiscono il suo alimento fondamentale. Nell'acqua, esso \u00e8 pi\u00f9 pericoloso che a terra, poich\u00e9 la maggiore agilit\u00e0 di movimenti ne determina una maggiore sicurezza e, quindi, un'accentuazione delle tendenze aggressive. Diverse sono le abitudini dell'aspidelape lubrico, rettile tipicamente fossorio, che abita la sezione meridionale dell'Africa. Esso \u00e8 solito sostare in gallerie scavate nel terreno, dalle quali esce generalmente al tramonto, ma, talvolta anche di giorno, soltanto per cacciare piccoli vertebrati che, insieme a uova di sauri rinvenute nel terreno, costituiscono la base della sua alimentazione. Nelle giungle birmane e malesi, nelle isole della Sonda, delle Filippine e nella Cina meridionale, \u00e8 presente il cobra reale, cos\u00ec come nelle foreste dell'Africa tropicale e meridionale si rinvengono i temibili mamba (genere \"Dendroaspis\") e, nella sola Africa meridionale, i cobra sputatori. Come si \u00e8 detto, l'Australia ospita un gran numero di Elapidi alcuni dei quali velenosissimi e altri, invece, dal veleno poco attivo; taluni tendenzialmente aggressivi, quindi pericolosi, e altri di indole tranquilla. Appartiene a quest'ultimo gruppo il serpente nero d'Australia, che si decide ad azzannare nemici soltanto quando qualcosa gli impedisce la fuga verso il liquido elemento. Costituiscono, infatti, il suo ambiente preferito i laghi, gli stagni e i fiumi dell'Australia e della Nuova Guinea, dove pi\u00f9 facili sono per esso la difesa dai nemici e la ricerca dell'alimento costituito da anfibi, sauri, piccoli uccelli e piccoli mammiferi. Attivo di giorno e di notte, il serpente nero d'Australia si porta di sovente sulla terraferma, dove, peraltro, si muove con minore agilit\u00e0, per ricercarvi qualche animaletto che integri l'eventuale scarso pasto gi\u00e0 consumato nell'acqua. Quando \u00e8 costretto alla difesa, erge un poco la prima parte del corpo, dilatando leggermente il collo e tenendosi pronto a colpire con le sue zanne micidiali, con un comportamento veramente simile a quello del cobra. Il suo veleno \u00e8 notevolmente tossico come lo \u00e8 quello delle altre specie del genere \"Pseudechis\"."}
{"id": "244546", "revid": "1318658", "url": "https://it.wikipedia.org/wiki?curid=244546", "title": "Intonazione (musica)", "text": "L'intonazione \u00e8 una caratteristica fondamentale del suono, riguarda la sua altezza. \nDescrizione.\nEsprime la differenza tra la frequenza di un suono e quella di un suono di riferimento: \u00e8 \"giusta\" se il suono emesso ha pari frequenza; \u00e8 \"falsa\", ossia stonata, quando il suono emesso ha frequenza leggermente pi\u00f9 bassa (\"calante\"), o pi\u00f9 alta (\"crescente\") di quella scelta come riferimento.\nLa deviazione dell'intonazione di strumenti musicali rispetto a determinate frequenze standard di scale musicali (es. 440 Hz per la nota LA in ottava centrale nel temperamento equabile) si misura con opportuni strumenti detti accordatori oppure prestando attenzione al fenomeno dei battimenti.\nStrumenti a fiato.\nL'intonazione degli strumenti a fiato dipende da molti fattori.\nDallo strumentista dipendono la tecnica di imboccatura, di respirazione e di produzione del suono, oltre all'acquisto di strumenti ed imboccature di buona fattura. Meno controllabili sono la temperatura e la percentuale di anidride carbonica del fiato.\nDall'ambiente in cui si suona e dalla musica eseguita dipendono altri parametri, quali la temperatura e l'umidit\u00e0, la differenza di temperatura tra la parte iniziale dello strumento (influenzata dalla temperatura del fiato) e quella finale (pi\u00f9 sensibile alla temperatura dell'ambiente), le variazioni di dinamica richieste (piano o forte, crescendi).\nPer ottenere un'esecuzione intonata intervenendo sullo strumento, si modifica di qualche millimetro la lunghezza del tubo sonoro, allungando o accorciando il tubo stesso all'altezza dell'imboccatura o di un'apposita sezione di tubo estraibile.\nIl pi\u00f9 comune problema di intonazione \u00e8 legato al fatto che questa cresce con l'aumentare della temperatura dell'aria contenuta nella colonna, e quindi lo strumento tende ad avere un'intonazione pi\u00f9 alta man mano che si suona. Questo fenomeno viene compensato dal musicista scaldando opportunamente lo strumento (suonandolo) prima di accordare e di esibirsi, oppure allungando progressivamente il tubo durante l'esibizione.\nNella prima met\u00e0 del XX secolo, alcune aziende credettero di aiutare a risolvere questi problemi con l'adozione di microtuner meccanici, in cui la lunghezza della colonna d'aria veniva modificata ruotando una vite (con un movimento quindi pi\u00f9 omogeneo e facilmente controllabile rispetto all'estrazione in senso longitudinale di una porzione di tubo).\nResta inteso che lo strumentista con un orecchio ben educato \u00e8 in grado di aggiustare l'intonazione di ogni suono in entrambe le direzioni solo con l'ausilio di modifiche nell'imboccatura e/o grazie all'uso di apposite posizioni correttive delle chiavi o dei pistoni.\nStrumenti a corda.\nLe corde vuote (ovvero vibranti per tutta la loro lunghezza) vengono intonate agendo su apposite meccaniche e modificando la loro tensione. Questa, assieme alla lunghezza ed allo spessore della corda, determina la frequenza di vibrazione.\nQuando il musicista preme sulla corda per modificarne la lunghezza e quindi l'altezza del suono prodotto, automaticamente ne aumenta anche la tensione: quindi, tutte le note tastate suoneranno tendenzialmente crescenti. Negli archi \u00e8 l'orecchio del musicista a correggere questo fenomeno spostando leggermente il dito. Nel caso di strumenti dotati di tasti (come chitarra e mandolino) viene risolto in fase di progettazione angolando leggermente il ponte, cio\u00e8 il punto in cui le corde entrano in contatto con la cassa armonica. In questo modo le note tastate risultano tutte crescenti in ugual misura. Mollando allora la tensione della corda si ottiene la intonazione di tutte le note tastate.\nA questo punto per\u00f2 il suono delle corda vuota risulter\u00e0 pi\u00f9 basso rispetto alle corde tastate. Per la sua intonazione occorrer\u00e0 quindi accorciare leggermente la corda vuota spostando (sempre in fase di progettazione) il capotasto verso il primo tasto, alzando cos\u00ec il suo suono.\nPer ottenere una giusta intonazione degli strumenti a corda con tasti (dando per scontato che i tasti siano posizionati correttamente), occorrono quindi due compensazioni, sia al ponte sia al capotasto.\nStrumenti elettronici.\nNel caso dei sintetizzatori, dove il suono viene prodotto grazie a circuiti elettronici ed \u00e8 indipendente da variabili acustiche e umane, \u00e8 possibile ottenere un'intonazione molto precisa. Di norma questi strumenti prevedono la possibilit\u00e0 di suonare con intonazioni differenti dal temperamento equabile (standard ormai affermato a livello planetario) tramite dispositivi di controllo microtonale detti microtuner, sia sotto forma di \"preset\" (schemi di accordatura predeterminati in base a modelli storici), sia agendo indipendentemente su ogni singolo suono.\nIl grande problema d'intonazione dei Moog \u00e8 dovuto alla legge logaritmica delle giunzioni PN, meglio nota come Legge di Ebers-Moll, in cui compare la variabile temperatura, purtroppo non compensata da sistemi adeguati\nIntonazione delle scale.\nSi parla di intonazione anche in riferimento alle singole note delle scale musicali. All'interno del temperamento equabile tutte le 12 note dell'ottava sono equidistanti (un semitono temperato), ma in altri sistemi musicali (principalmente modali) le note della scala formano, rispetto alla tonica, intervalli che non combaciano con quelli del temperamento equabile, e la loro corretta intonazione viene giudicata unicamente in base all'orecchio del musicista e dell'ascoltatore.\nAd esempio nella musica indiana le note assumono diverse sfumature di intonazione, che le rendono espressivamente molto diverse, a seconda del contesto in cui sono usate, anche se un orecchio abituato unicamente al temperamento equabile fatica inizialmente a percepire queste differenze.\nAltri significati.\nPi\u00f9 raramente per intonazione si intende l'inflessione generale con cui si esegue il brano.\nNel XVI secolo, e anche in seguito, il termine indic\u00f2 un breve preludio strumentale, per lo pi\u00f9 organistico, che serviva di introduzione a un brano vocale sacro.\nBibliografia.\nStuart Isacoff, \"Temperamento - Storia di un Enigma Musicale\", ed. EDT, Torino, 2005\nRoberto Perinu, \"La Musica Indiana\", ed. Zanibon, Padova, 1981."}
{"id": "244547", "revid": "371529", "url": "https://it.wikipedia.org/wiki?curid=244547", "title": "Gimme Shelter (album)", "text": "Gimme Shelter \u00e8 un album raccolta dei Rolling Stones, pubblicato in Inghilterra, post-contratto, dalla casa discografica Decca Records il 25 settembre 1971.\nIl disco.\nL'album non \u00e8 la colonna sonora dell'omonimo film sul concerto di Altamont. I primi sei brani, ovvero il lato \"A\" della versione originale in LP, sono successi celebri degli Stones, i rimanenti sei sono estratti in versione live dall'album \"Got Live If You Want It!\" del 1966."}
{"id": "244549", "revid": "24258", "url": "https://it.wikipedia.org/wiki?curid=244549", "title": "Congettura di Shimura-Taniyama-Weil", "text": ""}
{"id": "244550", "revid": "24258", "url": "https://it.wikipedia.org/wiki?curid=244550", "title": "Teorema di Shimura-Taniyama", "text": ""}
{"id": "244551", "revid": "121360435", "url": "https://it.wikipedia.org/wiki?curid=244551", "title": "Teorema di Taniyama-Shimura", "text": "In matematica, il teorema di Taniyama-Shimura, meglio noto come teorema di modularit\u00e0, afferma che ogni curva ellittica, definita sul campo dei numeri razionali, \u00e8 modulare. In una formulazione equivalente, afferma che per ogni curva ellittica definita su formula_1 esiste una forma modulare la cui L-serie coincide con la L-serie della curva ellittica considerata.\nQuesto teorema \u00e8 stato enunciato in origine come congettura da Yutaka Taniyama nel settembre del 1955, riformulato con pi\u00f9 rigore da Gor\u014d Shimura nel 1957 e in seguito ripreso da Andr\u00e9 Weil che nel 1967 apr\u00ec la strada alla sua dimostrazione. Nel 1994 Andrew Wiles e Richard Taylor ne dimostrarono il caso particolare per le curve ellittiche semistabili, a costituire una parte significativa della dimostrazione dell'ultimo teorema di Fermat di Wiles. La dimostrazione del teorema di modularit\u00e0 fu completata nel 2001 da Christophe Breuil, Brian Conrad, Fred Diamond e dallo stesso Taylor che, partendo dal lavoro di Wiles, dimostrarono gli altri casi rimanenti."}
{"id": "244553", "revid": "109115802", "url": "https://it.wikipedia.org/wiki?curid=244553", "title": "Stella variabile pulsante", "text": "Una stella variabile pulsante \u00e8 una stella variabile la cui variabilit\u00e0 deriva da successive espansioni e contrazioni degli strati superficiali della stella stessa. Vari tipi di stelle variabili pulsanti sono, per esempio, le Cefeidi (in cui il meccanismo di pulsazione \u00e8 basato sulla ionizzazione dell'elio), e le RR Lyrae (in cui la pulsazione \u00e8 basata sulla ionizzazione dell'idrogeno).\nSi tratta di un fenomeno fisico analogo alla compressione e successiva dilatazione di un gas provocato dalla corsa di un pistone all'interno di un cilindro, alla quale si accompagna, per effetto adiabatico, un riscaldamento del gas seguito da un raffreddamento. A causa di questo fenomeno la magnitudine della stella pulsante subisce una variazione periodica.\nI dettagli del procedimento possono cambiare molto a seconda del tipo di stella variabile. I periodi di variabilit\u00e0 possono andare da poche ore a qualche anno. Alcuni tipi di stella variabile, tra cui le cefeidi, sono molto regolari sia come ampiezza che come periodo, mentre altri, come le variabili Mira, hanno periodi e ampiezze molto diversi da un ciclo all'altro."}
{"id": "244554", "revid": "599013", "url": "https://it.wikipedia.org/wiki?curid=244554", "title": "Aciclovir", "text": "Aciclovir o acyclovir, chimicamente acicloguanosina e spesso abbreviato in ACV \u00e8 un farmaco antivirale, un analogo aciclico della guanosina. La molecola \u00e8 uno dei farmaci antivirali pi\u00f9 comunemente utilizzati, e in particolare nel trattamento delle infezioni da herpes simplex virus (HSV) di tipo 1 e 2, cos\u00ec come nel trattamento della varicella zoster (varicella) e herpes zoster (fuoco di Sant'Antonio).\nNonostante abbia uno spettro d'azione relativamente limitato, la sua scoperta e le sue caratteristiche favorevoli (in particolare l'elevata selettivit\u00e0 e gli scarsi effetti collaterali) hanno segnato l'inizio d'una nuova era nella terapia delle infezioni virali.\nIn Italia il farmaco \u00e8 venduto dalla societ\u00e0 farmaceutica GlaxoSmithKline S.p.A. con il nome commerciale di \"Zovirax\" nella forma farmaceutica di compresse da 200\u00a0mg, 400\u00a0mg e 800\u00a0mg, nonch\u00e9 come sospensione orale da 400\u00a0mg/5 mL. Esiste inoltre una formulazione in crema alla concentrazione del 5% destinata a uso topico commercializzato in Italia da Dymalife pharmaceutical con il nome commerciale Amodivir. Essendo da tempo scaduto il brevetto la molecola viene commercializzata come medicinale equivalente da numerose altre societ\u00e0 farmaceutiche.\nStoria.\nLa scoperta di aciclovir \u00e8 stata vista come l'inizio di una nuova era nella terapia antivirale, in quanto la molecola apparve subito estremamente selettiva e relativamente poco citotossica. I nucleosidi isolati da una spugna caraibica, la Cryptotethya cripta, sono stati la base per la sintesi chimica di aciclovir. Il farmaco venne scoperto da Howard Schaffer dopo un lavoro preliminare con Robert Vince, S. Bittner e S. Gurwara sulla molecola aciclogadenosina, un analogo dell'adenosina, che aveva gi\u00e0 mostrato una promettente attivit\u00e0 antivirale. In seguito Schaffer, con l'appoggio della societ\u00e0 farmacologica Burroughs Wellcome, successivamente GlaxoWellcome, ha continuato lo sviluppo di aciclovir con la collaborazione della farmacologa Gertrude B. Elion. Vince in seguito divenne noto per aver inventato abacavir, un farmaco inibitore nucleosidico della trascrittasi inversa (nRTI) per i pazienti affetti da infezione da HIV. Elion fu insignita del Premio Nobel per la Medicina nel 1988, in parte anche per i suoi meriti nello sviluppo di aciclovir. Il dott. Richard Whitley, ricercatore dell'Universit\u00e0 di Alabama a Birmingham e pioniere nella terapia antivirale, \u00e8 stato il primo a utilizzare con successo il farmaco negli esseri umani.\nFarmacodinamica.\nAll'interno della cellula, l'aciclovir viene monofosforilato grazie all'azione dell'enzima timidina chinasi, il quale \u00e8 codificato solamente dai virus erpetici e non dall'organismo. \u00c8 per tale motivo che il farmaco agisce prevalentemente sulle cellule infettate e non su quelle sane.\nSuccessivamente, l'aciclovir monofosfato viene fosforilato nella forma bifosfata e, infine, trifosfata dalle chinasi della cellula ospite.\nL'aciclovir trifosfato agisce da inibitore competitivo con la desossiguanosina trifosfato per la DNA polimerasi virale, bloccandone l'azione tramite formazione d'un complesso irreversibile con la catena di DNA virale nascente.\nL'aciclovir in forma di trifosfato pu\u00f2 inoltre essere incorporato nel DNA virale in crescita causandone la terminazione precoce a causa della mancanza del gruppo ossidrile (OH) in posizione 3'.\nIn vitro la molecola ha dimostrato attivit\u00e0 antivirale nei confronti di herpes simplex virus 1 (HSV\u20131), quindi in ordine di potenza decrescente verso herpes simplex virus 2 (HSV\u20132), virus varicella-zoster (VZV), Epstein-Barr virus (EBV) e citomegalovirus (CMV).\nMeccanismi di resistenza.\nLa resistenza all'aciclovir pu\u00f2 comparire a seguito di alterazioni della timidina chinasi o, molto pi\u00f9 raramente, della DNA polimerasi virale. La resistenza pu\u00f2 anche essere correlata a una diminuzione della concentrazione di entrambi gli enzimi.\nNella maggior parte dei casi la resistenza compare per alterazione della timidina chinasi il che determina la comparsa di resistenza crociata verso altri farmaci antivirali come: valaciclovir, ganciclovir e famciclovir. Altri composti non necessitano dell'attivazione da parte della timidina chinasi (foscarnet, cidofovir, e altri) e pertanto possono venir utilizzati in caso di resistenza all'aciclovir.\nFarmacocinetica.\nDopo somministrazione per via orale aciclovir viene scarsamente assorbito dal tratto gastrointestinale (la molecola presenta una bassa solubilit\u00e0 in acqua). La biodisponibilit\u00e0 risulta pertanto piuttosto bassa nell'ordine del 15-20%.\nLa sua emivita \u00e8 di circa 3 ore. Nei bambini, l'emivita \u00e8 di circa 3,8 ore mentre in soggetti con insufficienza renale cronica o in emodialisi \u00e8, rispettivamente, di 19,5 e 5,7 ore.\nIl farmaco presenta uno scarso legame alle proteine plasmatiche (variabile tra il 9% e il 33%) e si distribuisce bene nei diversi tessuti dell'organismo raggiungendo concentrazioni tissutali pari al 50-100% di quella del plasma. Nel liquido cefalo rachidiano si ottiene una concentrazione d'aciclovir che equivale al 50% di quella plasmatica.\nAciclovir viene eliminato dall'organismo in prevalenza attraverso l'emuntorio renale in forma quasi immodificata. \n\u00c8 stato valutato che la \"clearance\" dell'aciclovir sia maggiore di quella della creatinina per cui si ritiene che alla sua eliminazione concorrano sia la filtrazione glomerulare sia la secrezione tubulare.\nL'unico metabolita dell'aciclovir che viene prodotto \u00e8 la 9-carbossimetossimetilguanina.\nUsi clinici.\nL'aciclovir risulta essere efficace nel trattamento dell'infezione da HSV di tipo 1 e 2 sia primaria sia recidivante (herpes labiale e genitale). Il suo uso, infatti, determina una riduzione della durata della sintomatologia, e del tempo di guarigione delle lesioni nonch\u00e9 un abbassamento della diffusione virale. Nel caso di recidive, invece, la risposta sussiste anche se \u00e8 meno efficace.\nIl trattamento prevede una dose di 200\u00a0mg cinque volte al giorno in soggetti immunocompetenti. Nei bambini con et\u00e0 inferiore ai due anni si utilizza un dosaggio ridotto della met\u00e0 rispetto agli adulti mentre in quelli superiori ai due anni si pu\u00f2 utilizzare lo stesso dosaggio degli adulti.\nIl trattamento delle recidive prevede di ridurre la gravit\u00e0 e il numero dei nuovi attacchi, limitare la trasmissione virale e migliorare lo stato psicofisico del soggetto coinvolto. A questo fine pu\u00f2 venir usato un dosaggio pari a 200\u00a0mg 4 volte al giorno oppure 400\u00a0mg per 2 volte al d\u00ec. Si consiglia, poi, di ridurre il dosaggio fino a un quantitativo di 200\u00a0mg 2 o 3 volte al giorno e di interrompere il trattamento ogni 6-12 mesi.\nIn casi di soggetti immunocompromessi si adotta una terapia profilattica volta a evitare la riattivazione da HSV a base di aciclovir con dosaggio di 200\u2013400\u00a0mg per 4 volte al giorno.\nVaricella.\nL'aciclovir \u00e8 il farmaco di prima scelta in caso di varicella, anche se VZV \u00e8 meno sensibile al composto rispetto a HSV 1 e 2. In tal caso viene impiegato a un dosaggio pi\u00f9 elevato (dose massima 800\u00a0mg per 5 volte al giorno per 7 giorni). Nei bambini si utilizza una dose di 20\u00a0mg/kg (fino a un massimo di 800\u00a0mg) per 4 volte al d\u00ec per 5 giorni.\nMentre nei soggetti immunocompromessi la quantit\u00e0 da somministrare \u00e8 pi\u00f9 bassa (10\u00a0mg/kg ogni 8 ore per 7 massimo 10 giorni)\nInfezioni neonatali.\nL'aciclovir per via endovenosa \u00e8 il trattamento di prima linea nella terapia delle infezioni neonatali, nell'encefalite da HSV e in persone con infezioni da virus varicella zoster (10\u00a0mg/kg ogni 8 ore). Uno schema ridotto (5\u00a0mg/kg ogni 8 ore) lo si pu\u00f2 usare quale trattamento di profilassi in persone con patologie serie o che non sono in grado di assumere compresse.\nIn caso di Herpes zoster si pu\u00f2 adottare uno schema terapeutico analogo a quello per la varicella anche se l'aciclovir non \u00e8 pi\u00f9 il farmaco di scelta in quanto \u00e8 stato soppiantato dal valaciclovir.\nL'aciclovir \u00e8 utilizzabile anche per via topica per le infezioni primarie e ricorrenti da HSV (herpes labiale, genitale e cheratite erpetica). In questi casi sarebbe consigliabile instaurare la terapia il prima possibile.\nNon ha alcun effetto nelle infezioni persistenti o latenti.\nIn persone con insufficienza renale, i dosaggi vanno ridotti di almeno la met\u00e0.\nEffetti collaterali e indesiderati.\nGeneralmente l'aciclovir \u00e8 ben tollerato dalle persone.\nRare dopo somministrazione orale: nausea, vomito, dolori addominali, diarrea, affaticamento, esantema cutaneo, orticaria, prurito e fotosensibilizzazione. Raramente pu\u00f2 comparire epatite, ittero, dispnea, reazioni allergiche e anafilassi, angioedema e disturbi neurologici.\nQualora utilizzato per via endovenosa e nei pazienti con ridotta funzionalit\u00e0 renale o insufficienza renale, l'aciclovir pu\u00f2 comportare nefrotossicit\u00e0 e neurotossicit\u00e0 (letargia, tremori, mioclonie, allucinazioni, segni extrapiramidali, anomalie elettroencefalografiche, eventi entrambi rari nel caso in cui l'infusione avvenga lentamente e venga mantenuto un adeguato stato di idratazione. Si pu\u00f2 anche avere la comparsa di febbre, agitazione e un'infiammazione locale grave con sviluppo di un'ulcerazione.\nNei bambini la somministrazione cronica pu\u00f2 provocare neutropenia. \nL'applicazione topica dell'aciclovir pu\u00f2 talvolta causare un temporaneo stato d'irritazione locale.\nGravidanza e allattamento.\nEsperienze d'uso dell'aciclovir in gravidanza sono limitate. Allo stato attuale non sono noti fenomeni di pericolosit\u00e0 sull'uomo. Gli studi effettuati sugli animali non sono stati conclusivi e hanno fornito risultati controversi. Sembra comunque che aciclovir non sia in grado di determinare tossicit\u00e0 embrionale e fetale. \nLa Food and Drug Administration ha inserito valaciclovir in classe B per l'uso in gravidanza. In questa classe sono inseriti i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo e i farmaci i cui studi sugli animali hanno mostrato un effetto dannoso che non \u00e8 stato confermato con studi controllati in donne nel I trimestre (e non c'\u00e8 evidenza di danno nelle fasi avanzate della gravidanza).\nNel 2004 \u00e8 stato pubblicato un grosso studio che ha concluso che l'aciclovir non determina un aumento delle malformazioni in gravidanza. In ogni caso la sua somministrazione in gravidanza \u00e8 generalmente sconsigliata e l'eventuale uso, da effettuarsi sotto stretto controllo medico, richiede un'attenta valutazione dei benefici clinici attesi per la madre e dei rischi potenziali per il feto.\nLa somministrazione di aciclovir in donne che allattano al seno richiede cautela. Aciclovir infatti viene escreto nel latte materno, dove raggiunge concentrazioni pari a 0,6-4,1 volte i corrispondenti livelli plasmatici materni dopo somministrazione per via orale di 200\u00a0mg 5 volte/die. La concentrazione di aciclovir raggiunta nel latte materno potrebbe esporre il lattante a dosi massime di farmaco pari a 0,3\u00a0mg/kg/die. Non sono comunque note segnalazioni di pericolosit\u00e0 relative a ci\u00f2.\nAvvertenze.\n\"Encefalopatia:\" la somministrazione endovenosa di aciclovir e, pi\u00f9 raramente anche la somministrazione orale, \u00e8 stata associata a encefalopatia con comparsa di tremori, allucinazioni, convulsioni e coma ."}
{"id": "244557", "revid": "1305772", "url": "https://it.wikipedia.org/wiki?curid=244557", "title": "Lenny e Carl", "text": "Lenny e Carl sono un duo immaginario presenti come personaggi secondari della serie televisiva statunitense \"I Simpson\"; \u00e8 composto da:"}
{"id": "244597", "revid": "367445", "url": "https://it.wikipedia.org/wiki?curid=244597", "title": "Filtro passa alto", "text": "In elettronica, un filtro passa-alto \u00e8 composto da un circuito elettrico che permette solo il passaggio di frequenze al di sopra di un dato valore detto \"frequenza di taglio\". Pu\u00f2 essere di tipo attivo o passivo a seconda della presenza di elementi attivi nel circuito come amplificatori oppure solo passivi. Inoltre, in base alla pendenza del taglio in frequenza, si pu\u00f2 distinguere in filtro passa-alto di primo ordine (20 db per decade), di secondo ordine (40 db per decade), di terzo ordine (60 db per decade) e cos\u00ec via.\nViene utilizzato anche per la separazione dei suoni da inviare agli altoparlanti tweeter, medi, ecc.\nAll'epoca delle radio a galena e di quelle a onde corte veniva anche usato come antenna e chiamato \"tappo-luce\".\nL'opposto di tale filtro \u00e8 il filtro passa basso, che permette il passaggio di frequenze al di sotto della frequenza di taglio, bloccando quindi le alte frequenze.\nFiltro passivo passa-alto.\nIl filtro passa-alto passivo, tra i filtri pi\u00f9 semplici da realizzare, \u00e8 il circuito CR in serie: prelevando il segnale di uscita ai capi del resistore si ha la caratteristica di far passare tutte le componenti di frequenza superiori alla frequenza di taglio, che dipende dalle caratteristiche di R e di C. Segnali con frequenza inferiore alla frequenza di taglio sono proporzionalmente attenuati al diminuire della frequenza.\nPossiamo calcolare la funzione di rete pi\u00f9 appropriata utilizzando il metodo operatoriale o il metodo simbolico, per esempio calcolando con le leggi di Kirchhoff:\noppure calcolare direttamente la funzione di trasferimento:\ndove formula_3 \u00e8 la costante di tempo caratteristica del circuito. A seconda dell'ingresso, la funzione di trasferimento definisce completamente la risposta del circuito a qualsiasi segnale in ingresso. A noi per\u00f2 interessa qui solo la sua risposta in frequenza, per cui troviamo l'ampiezza:\ne la fase:\nGraficando queste due quantit\u00e0 tramite i diagrammi di Bode, si vede che l'ampiezza rimane costante dalla frequenza di taglio, che si ricava imponendo per definizione:\nche corrisponde ad una attenuazione del segnale di 3\u00a0dB, ottenendo:\nPrima di tale valore, l'ampiezza del segnale \u00e8 una retta crescente di 20\u00a0dB per decade. I valori asintotici dell'ampiezza e della fase sono:\nche significa che il sistema RC non trasmette il segnale in continua:\nche significa appunto che l'ampiezza si annulla per basse frequenze, mentre per la fase:\nNotiamo che se formula_13 la funzione di trasferimento:\nche appunto conferma che l'ampiezza cresce linearmente con la frequenza del segnale.\nFiltro attivo passa-alto.\nIl filtro passa-alto ha un'equazione dinamica lineare che descrive il circuito \u00e8:\noppure riscritta:\nOra se vale la condizione formula_17 cio\u00e8 se la caduta di tensione ai capi di R \u00e8 molto piccola rispetto alla caduta di potenziale ai capi di C, allora si ha come soluzione:\ncio\u00e8 come si vede il segnale di uscita \u00e8 proporzionale alla derivata del segnale in ingresso, realizzando un derivatore. Si pu\u00f2 anche vedere pi\u00f9 esplicitamente che per realizzare un derivatore ideale dovremmo avere in termini di frequenza:\ncio\u00e8 dovrebbe avere una funzione di trasferimento:\ndove formula_21 \u00e8 un fattore costante di proporzionalit\u00e0. In base alla risposta in frequenza del filtro passa-alto vediamo che il filtro approssima bene un derivatore solo per formula_22 nella regione delle basse frequenze che ha impedenza capacitiva C alta.\nPer un derivatore, pi\u00f9 preciso si deve utilizzare un elemento attivo come l'amplificatore operazionale che permette di produrre un derivatore analogico molto efficiente."}
{"id": "244616", "revid": "1605044", "url": "https://it.wikipedia.org/wiki?curid=244616", "title": "Frank Bunker Gilbreth", "text": ""}
{"id": "244617", "revid": "125732264", "url": "https://it.wikipedia.org/wiki?curid=244617", "title": "Akragas 2018", "text": "LAssociazione Sportiva Dilettantistica Akragas 2018, meglio nota semplicemente come Akragas, \u00e8 una societ\u00e0 calcistica italiana con sede ad Agrigento, in Sicilia. Milita nel campionato regionale di Eccellenza.\nStoria.\nLe origini del calcio agrigentino e la fondazione dell'Akragas (1939).\nLe origini del calcio ad Agrigento risalgono ai primi anni trenta, con una squadra formata da giovani liceali di nome Associazione Calcio Agrigento che utilizzava per le sue partite il campetto dei salesiani vicino alla Cattedrale di Agrigento, oppure nel Piano Sanfilippo, attuale Piazza Rosselli. In pieno regime fascista il calcio incominciava a ottenere grande seguito di spettatori, questo grazie anche all'enorme pubblicit\u00e0 derivante dai Mondiali vinti dalla Nazionale di Vittorio Pozzo. Una prima uscita ufficiale fu quella contro calciatori olandesi che si trovavano a Porto Empedocle. Negli anni quaranta la squadra della citt\u00e0 dei Templi \u00e8 ancora l'A.C. Agrigento, poi fallita nel 1952.\nFu invece poco prima dell'entrata dell'Italia in guerra, nel 1939, che venne fondata l'Akragas che prendeva il nome di Segretariato Nazionale Giovent\u00f9 Akragas. In questo periodo il club, che aveva le maglie viola, non era altro che una piccola squadra locale. La svolta arriv\u00f2 proprio nel 1952 in conseguenza del totale fallimento dell'Agrigento, che spar\u00ec per sempre. Gli appassionati sportivi Enzo Lauretta, Carmelo Nobile, Giuseppe Gentile, Francesco Alaimo, Franco Pirrone, \"Lillo\" Burgio, Nino Riccobono, Michele Mongiov\u00ec e Raimondo Firetto colsero infatti immediatamente l'occasione per presentare la loro societ\u00e0 come la nuova rappresentante del calcio agrigentino costretto a ripartire da zero. I soci modificarono quindi la denominazione sociale nel pi\u00f9 standardizzato \"Unione Sportiva Akragas\", spostarono la sede al piano terra del Palazzo Municipale di Agrigento, ma soprattutto cambiarono i colori sociali adottando il biancazzurro del defunto Agrigento, e presero come simbolo quello della citt\u00e0, i tre Giganti, in ricordo dei Telamoni utilizzati dai Greci come alternativa alle gigantesche semicolonne del tempio di Zeus Olimpio. A completare l'opera vi fu la possibilit\u00e0, offerta dal Lodo Barassi, di iscrivere la rinnovata squadra direttamente in Prima Divisione, incominciando una parabola ascendente. L'operazione ebbe successo: ereditando le simpatie degli orfani tifosi agrigentini, l'Akragas ottenne la Promozione, massima categoria regionale, gi\u00e0 nel 1953, la IV Serie nel 1957 e infine la salita assoluta in Serie C nel 1959.\nGli anni sessanta.\nAlla soglia degli anni sessanta incominciano nuove avventure con la promozione per l'U.S. Akragas. Alla prima stagione in terza serie nazionale, la 1959-1960, ottiene un ottimo 8\u00ba posto che vale la permanenza per un altro anno. In quella 1960-1961 arriva 13\u00ba mentre in quella successiva, invece, 9\u00ba. Nel campionato 1962-1963 si piazza in 3\u00ba posizione con 40 punti (miglior piazzamento della squadra e in Serie C). Alla fine il campionato viene vinto dal con 47 punti e per l'Akragas sfuma dunque la promozione storica in Serie B. L'anno 1967-1968 verr\u00e0 ricordato per la retrocessione in Serie D, con la squadra arrivata terzultima con 29 punti e oltre a ci\u00f2 per l\u2019avvenuta prematura scomparsa del giocatore Antonio Caviglia in un incidente stradale.\nGli anni settanta.\nNegli anni settanta il sodalizio biancoazzurro tocca il punto pi\u00f9 basso della sua storia, con la retrocessione in Promozione e nel campionato di Serie D 1974-1975 la societ\u00e0 diventa una S.p.A. Quattro anni dopo, al termine della stagione 1977-1978 i biancoazzurri ritornarono in Promozione, realizzando un totale di 43 punti.\nGli anni ottanta.\nLa promozione in Serie C2 giunge solo nei primi anni ottanta, con a capo il presidente Luigi Zicari e l'allenatore Alvaro Biagini nel campionato 1982-1983. L'Akragas vince il campionato con 45 punti arrivando seconda dopo il Messina conquistando la promozione in Serie C1.\nIl primo anno i giganti, con Franco Scoglio in panchina, riusciranno a ottenere lusinghieri risultati, riuscendo a piazzarsi a met\u00e0 classifica. Il campionato verr\u00e0 vinto dal Bari che andr\u00e0 in Serie B insieme con il , piazzatosi secondo. Scoglio verr\u00e0 esonerato a poche giornate dal termine del campionato e sostituito dall'allenatore in seconda Giovanni Bruccoleri. Da ricordare le vittorie esterne al Vestuti di Salerno per 2 a 0 e a Casarano per 2 a 0. Nel secondo anno di Serie C1 si parte con Francisco Lojacono in panchina, ma verr\u00e0 presto esonerato e sostituito con Lucio Mujesan. La sostanza delle cose non cambier\u00e0 e la squadra arriver\u00e0 penultima, retrocedendo con qualche rammarico in Serie C2. Nel successivo campionato di C2\u00a01985-1986, uno dei pi\u00f9 sciagurati della sua storia, la squadra, pur con un organico di tutto rispetto e sotto la guida di Ignazio Arcoleo, si piazza al sedicesimo posto in classifica e ripete la retrocessione dell'anno precedente. Dopo aver militato per anni nei professionisti, \u00e8 retrocessa in Serie D.\nDichiarata fallita nella stagione 1988-1989 rimane ancora in Serie D perch\u00e9 verr\u00e0 rilevata dal presidente Filippo Lentini, che rilevando il Favara, combina la fusione delle due squadre chiamandola \"Agrigento-Favara\" per poi rinominarla l'anno successivo 1989-1990 in \"Agrigento-Hinterland\".\nGli anni novanta.\nNegli anni novanta la societ\u00e0 guidata sempre dal presidente Lentini e dal nuovo allenatore Gargiulo si classifica al decimo posto.\nNel campionato 1991-1992 la societ\u00e0 passa al presidente Gaetano Russello con l'allenatore Mauro Zampollini, si rivedr\u00e0 Giuseppe Catalano quando con Salvatore Schillaci era il braccio destro di Franco Scoglio nel Messina.\nGiuseppe Catalano aveva militato nell'Akragas ai tempi della promozione in Serie C1.\nNella stagione 1991-1992 la squadra allenata da Mauro Zampollini arriv\u00f2 a contendersi lo spareggio con la Polisportiva Calitri. Il primo turno di spareggio vide l'Akragas giocare fuori casa contro la squadra Campana, squadra che arriv\u00f2 prima nel girone I nel campionato di Serie D, contro l'Agrigento-Hinterland che arriva primo nel girone L: il primo turno si gioca in terra campana e la squadra si aggiudica la vittoria per 3-0. La domenica successiva, allo Stadio Esseneto, l'Akragas vince davanti ai propri tifosi per 3-0. In seguito la squadra da \"Agrigento-Hinterland\" cambier\u00e0 nome in \"U.S. Akragas\".\nNel 1992 il presidente della societ\u00e0, l'imprenditore favarese Gaetano Russello, viene ucciso in un agguato a colpi di lupara.\nNel campionato 1992-1993, con Elio Nicosia alla presidenza, il sodalizio torner\u00e0 a chiamarsi \"Akragas\" e l'anno dopo si classifica settima. Proprio quell'anno l'Akragas entra nella bufera spaccandosi sul caso Mosti che Nicosia aveva radiato dopo appena sette giornate di campionato. Questo fatto provoca la protesta dell'Amministratore Delegato Franco Miccich\u00e8 per il quale il licenziamento del Mosti \u00e8 da considerarsi nullo, dato che un provvedimento del genere doveva essere prima espresso dal Consiglio di Amministrazione.\nNell'estate del 1994 l'Akragas viene radiata. Nel frattempo, riparte dal campionato di Eccellenza Sicilia 1994-1995, venendo radiata alla ventisettesima giornata in seguito alla quarta rinuncia. L'anno dopo, riparte dunque dal campionato di Seconda Categoria, vincendolo. Nella stagione 1996-1997, con Alfredo Prado come presidente, la squadra vince la Coppa Sicilia battendo in finale la . L'anno successivo perde lo spareggio promozione contro l'.\nIl 4 agosto 1999, avviene la fusione con l'A.C. Agrigento, nel frattempo retrocesso in Eccellenza al termine del Campionato Nazionale Dilettanti 1998-1999, dando vita all\"'Akragas Calcio\".\nGli anni duemila.\nNel 2002 la squadra viene acquistata dal palermitano Gaetano Seidita che rester\u00e0 in carica per due anni, portandola a disputare la finale play-off regionale contro l' in campo neutro a Marsala.\nNella stagione 2005-2006, con Giuseppe Deni presidente e Roberto Boscaglia alla guida tecnica, il club vince sia la prima \"Coppa Italia Dilettanti Sicilia\" venendo eliminata nella fase nazionale dal Rosarno sia la finale play-off regionale contro Enna e Nissa, perdendo le finali nazionali contro il Fasano. La stagione successiva la squadra passa a Giuseppe Di Rosa, titolare di una scuola di calcio locale ma anche quell'anno l'Akragas fallisce l'obiettivo e cos\u00ec anche nella stagione successiva, visti i risultati non soddisfacenti, lascia la societ\u00e0. Seguono altre annate anonime nel primo livello regionale.\nGli anni duemiladieci.\nLa storica squadra di Agrigento viene rifondata nel luglio 2011, quando dalle ceneri dell'Agrigentina Calcio ovvero la seconda squadra cittadina, viene fondata una nuova societ\u00e0 che assume la denominazione di \"Associazione Sportiva Dilettantistica Akragas Citt\u00e0 dei Templi\", e da l\u00ec per l'Akragas sar\u00e0 l'anno della svolta. La nuova societ\u00e0, formata da diversi soci locali, ritorna quindi in campo nella stagione 2011-2012, nel girone A del campionato di Eccellenza Sicilia, perdendo il 17 giugno 2012 la finale dei playoff nazionali con la Cavese allo stadio Esseneto davanti a 5000 spettatori. Nell'estate 2012 viene nominato Silvio Alessi come presidente e nel 2013 il Gigante ottiene la promozione in Serie D nell'annata seguente, vincendo il girone di Eccellenza con Pino Rigoli in panchina.\nNella stagione 2013-2014 la squadra termina in seconda posizione dietro il Savoia allenato da Vincenzo Feola. I giganti, dopo un secondo posto finale, arrivano fino alla finale dei play-off perdendo ai rigori contro la Correggese.\nNella stagione 2014-2015 l'Akragas riparte con l'intento di vincere il campionato e dopo un inizio travagliato con mister Betta, cambia allenatore scegliendo Vincenzo Feola che il 26 aprile 2015, con due giornate di anticipo e al termine della partita HinterReggio - Akragas finita 1-1, riporta la squadra dei templi nei professionisti dopo 21 anni e con due giornate d'anticipo dal termine del campionato di Serie D. In quanto vincitrice del girone viene ammessa alla poule scudetto, nella quale compie un ottimo cammino: dopo aver vinto il Triangolare 3 eliminando la Fidelis Andria e la Lupa Castelli Romani, vince la semifinale contro la Maceratese; prima squadra siciliana a giocarsi la Finale per lo scudetto, la perde per 5-3 ai calci di rigore contro la , dopo che la partita si era chiusa sul 2-2 al 90'.\nAlla fine del campionato, nel mese di giugno del 2015, arriva un imprenditore italo-bulgaro, Marcello Giavarini, che, interessato al club biancoazzurro, successivamente acquisisce il 54% delle azioni della societ\u00e0; di essa n\u00e9 diverr\u00e0 anche Presidente onorario.\nLa prima stagione nella nuova Lega Pro si conclude con una salvezza raggiunta all'ultima giornata, grazie al pareggio per 1-1 con la capolista Benevento, e nella \"Coppa Italia Lega Pro 2015-2016\" la squadra, dopo un gran percorso, viene eliminata ai quarti di finale venendo sconfitta dal Foggia (poi detentore della competizione) ai rigori, dopo che entrambe le squadre terminarono con un risultato di 1-1. La stagione successiva si rivela pi\u00f9 sofferta in quanto la compagine agrigentina \u00e8 costretta a disputare i play-out per restare nella categoria: grazie a due pareggi contro il Melfi (0-0 in Basilicata e 1-1 all'Esseneto) e in virt\u00f9 del miglior piazzamento in classifica, il club dei templi centra la salvezza per il secondo anno di fila; in seguito viene ammesso e iscritto regolarmente alla nuova Serie C per l\u2019annata 2017-2018.\nLa stagione della squadra di Agrigento si rivela una delle peggiori stagioni della storia biancoazzurra, difatti, una stagione di crisi nera caratterizzata da un nuovo record negativo: nel mese di dicembre del 2017, con il Gigante in ultima posizione e in crisi societaria (con una compresa penalizzazione di 3 punti per gli stipendi non pagati), viene aperta una trattativa con un altro imprenditore italo-svizzero, Roberto Nava, e intanto Giavarini cede tutte le quote e si dimette, ma nel giro di pochi giorni l\u2019operazione per l\u2019acquisto dell'intero pacchetto delle azioni fallisce e l\u2019Akragas resta solamente in mano a Silvio Alessi, gi\u00e0 presidente reo. Dopo Nava, si presentano una cordata di iraniani, ma anche questo tentativo di acquisto risulta essere in difficolt\u00e0, poich\u00e9 data la situazione di caos e le conseguenti scarse sicurezze economiche dei siciliani e la situazione burocratica degli investitori.\nNel corso di una conferenza stampa, il 25 gennaio 2018 il presidente Alessi, dopo sei anni in carica e dopo le proteste da parte dei tifosi, rassegna le proprie dimissioni da presidente e da amministratore dei biancoazzurri e il club, oltre a un'ipotesi di fallimento dietro l\u2019angolo, successivamente, viene affidato momentaneamente al sindaco di Agrigento Lillo Firetto.\nNel marzo dello stesso anno il sodalizio subisce un'altra penalizzazione di 2 punti da scontare nel corrente anno sportivo, da parte del TFN, per una violazione nei confronti della \"Covisoc\" e, tra le altre societ\u00e0, la subisce assieme ai cugini del Siracusa e ad altre due compagini: e .\nIl 31 marzo, a seguito della sconfitta casalinga contro la Virtus Francavilla nella trentatreesima giornata e dopo 3 vittorie, 6 pareggi e 22 sconfitte, diviene aritmetica la retrocessione della matricola akragantina in Serie D, con soli 10 punti in classifica all'ultimo posto, a 16 punti di distanza dalla penultima classificata, il .\nNella classifica finale, in seguito ad altri deferimenti, l'Akragas chiuse con 0 punti, poi, nell'estate successiva non si iscrive alla quarta serie nazionale di calcio a causa dell'impossibilit\u00e0 di sostenere gli sforzi economici relativi alla partecipazione del campionato, e pertanto \u00e8 stata messa in liquidazione.\nDal fallimento alla rinascita.\nNell\u2019estate del 2018 un gruppo di tifosi con a capo il presidente Salvatore Bottone e l\u2019assessore Giovanni Amico danno vita all\"'Associazione Sportiva Dilettantistica Olimpica Akragas\", che ripartir\u00e0 dal campionato di Promozione e finir\u00e0 per piazzarsi al quarto posto disputando i play-off.\nA luglio del 2019, la societ\u00e0 viene rilevata dall\u2019ex presidente Giovanni Castronovo e il successivo 22 agosto, ha cambiato denominazione in \" Associazione Dilettantistica Akragas 2018\" e dopo aver fatto domanda di ripescaggio \u00e8 stata ammessa nel girone A del campionato di Eccellenza.\nColori e simboli.\nColori.\nIl primo colore sociale fu il viola. A partire dal 1952 fu introdotto il nuovo abbinamento bianco-azzurro, in segno di continuit\u00e0 con l', altra realt\u00e0 cittadina scomparsa proprio quell'anno.\nNegli anni cinquanta le maglie casalinghe erano bianche con righe strette azzurre, mentre quella di trasferta era bianca con calzoncini blu. Nel decennio successivo la maglia adott\u00f2 anche una striscia orizzontale azzurra. Tra il 1970 e il 1980 fu utilizzato soprattutto un completo con maglia interamente blu con dettagli bianchi e calzoncini bianchi o blu. Al contrario, la seconda maglia era bianca con dettagli blu. Fu utilizzata anche una maglia palata biancazzurra.\nNella stagione 1978-1979 fu utilizzato un set inedito: la prima maglia era blu con maniche bianche, la seconda era divisa orizzontalmente col blu che dominava la parte superiore e il bianco quella inferiore e la terza era palata biancazzurra. Con il ritorno in Serie C2 negli anni novanta la squadra indossava una maglia casalinga con le righe azzurre, mentre quella da trasferta era bianca con i bordini delle maniche azzurre e la terza maglia amaranto.\nLo stile \u00e8 variegato per quanto riguarda le terza maglie proposte nel corso degli anni: si passa da una casacca bianca con maniche blu, casacca bianca con striscia orizzontale blu, a tinta unica o con vari stili di strisce diverse a seconda dell'annata. In varie occasioni l'Akragas indoss\u00f2 una singolare maglia arancione\nNel 2016-2017 la prima maglia \u00e8 contraddistinta dalla palatura bianco-celeste, la seconda invece \u00e8 a tinta unica rossa.\nSimboli ufficiali.\nStemma.\nLo stemma sociale \u00e8 uno scudo ovale palato biancazzurro, che reca al suo interno la denominazione sociale e una raffigurazione dei tre Telamoni, sculture maschili impiegati come sostegno in sostituzione di colonne o lesena; in particolare rappresentano quelli incastonati nelle colonne del tempio di Zeus Olimpio, situato nella valle dei Templi nella citt\u00e0 agrigentina, la cui costruzione non fu mai terminata a causa dell'entrata in guerra della citt\u00e0 di Akragas.\nInno.\nL'inno societario ufficiale s'intitola \"Forza Akragas\", scritto dall'artista agrigentino Giovanni Moscato, composto negli anni ottanta all'epoca dei fasti della Serie C1.\nStrutture.\nStadio.\nL'Akragas disputa le proprie partite casalinghe allo stadio Esseneto, che fu adibito a rettangolo di gioco negli anni trenta. Lo stadio del Littorio fu inaugurato nel 1931 dal presidente dell'opera nazionale balilla Renato Ricci. Dopo la guerra lo stadio cambi\u00f2 nome per ricordare la figura dell'atleta Esseneto, che trionf\u00f2 ai giochi di Elea nel V secolo a.C., e si presentava diversamente da come \u00e8 oggi: due tribune laterali ai fianchi del terreno e due curve, chiamate allora solamente \"prato\".\nNei primi anni ottanta lo stadio Esseneto ha ospitato due prestigiose gare amichevoli che il club biancoazzurro ha disputato contro il nel 1981 e l' nel 1983, formazioni che all'epoca militavano in Serie A.\nNegli anni novanta lo stadio Esseneto si trasforma: viene realizzato il campo di gioco in erba, misura 110 metri in lunghezza e 63 in larghezza, vengono realizzate due curve: la Nord (riservata in parte alla tifoseria ospite) e la Sud frequentata dalla parte del tifo pi\u00f9 calorosa.\nLo stadio ha una capienza massima di teorica 12.000 spettatori, a rischio di chiusura, per motivi di sicurezza nel 2010 la capienza \u00e8 stata ridotta alla sola tribuna coperta per un totale di 400 posti dalla Commissione Comunale di Vigilanza per i locali di pubblico spettacolo.\nA settembre 2012 \u00e8 stato rifatto il manto erboso.\nCentro di allenamento.\nL'Akragas effettua gli allenamenti presso il campo di calcio sito nel quartiere Fontanelle di Agrigento.\nSociet\u00e0.\nOrganigramma societario.\nDi seguito l'organigramma societario tratto dal sito ufficiale della societ\u00e0:\nAllenatori e presidenti.\nDi seguito la cronologia degli allenatori e dei presidenti dall'anno di fondazione a oggi:\nStatistiche e record.\nPartecipazione ai campionati.\nCampionati nazionali\nCampionati regionali\nTifoseria.\nStoria.\n\u00c8 verso la met\u00e0 degli anni settanta che si organizzano i primi gruppi di tifosi biancoazzurri: per la prima volta compare lo striscione dei \"Commandos Biancoazzurri\" in gradinata. Tra le stagioni 1981-1982 e 1982-1983 nasce il primo gruppo ultras nella citt\u00e0 dei templi, la \"Fossa dei Giganti\", poi fondato definitivamente nel 1984, la quale segue la squadra in trasferta in tanti campi del sud Italia negli anni della Serie C2.\nNel 2002 una nuova generazione di tifosi d\u00e0 vita al \"Settore Rigido\", che rimane a supporto dell'Akragas nei campionati d'Eccellenza fino al suo scioglimento, nel 2006. Altri gruppi del periodo sono \"Rabato Crew\", \"Razza Campo\" e \"Teste Calde\".\nDal 2011 si forma un nuovo gruppo organizzato dal semplice nome \"Curva Sud\", sempre presenti in casa e in trasferta a sostegno della squadra nella stagione 2011-2012 che vede l'Akragas perdere la finale play-off contro la tra le mure amiche.\nGemellaggi e rivalit\u00e0.\nCon i supporters akragantini, di gemellaggi, vi \u00e8 un rapporto di fratellanza con il Serradifalco. Esiste un vecchio legame reciproco con la tifoseria della , ancora oggi esistente. Risultano anche rapporti di stima e amicizia con altre tifoserie: con quella del (proprio dal 1984 la \"Fossa dei Giganti\" \u00e8 stata direttamente gemellata con gli \"Indians Palermo\" per diversi anni), del , del , del , del , del Mazara e dell'Ebolitana.\nLa rivalit\u00e0 da sempre pi\u00f9 sentita dai tifosi dell'Akragas \u00e8 quella con la tifoseria del , con la quale ci si scontra nel derby della Provincia di Agrigento. Tale derby \u00e8 giocato per pi\u00f9 di 30 anni dai professionisti all'Eccellenza ed \u00e8 stato sempre oggetto di grande partecipazione da parte del pubblico. Rapporti non idilliaci piuttosto accesi esistono anche con le tifoserie corregionali della , del , della Pro Favara e del ."}
{"id": "244624", "revid": "1005847", "url": "https://it.wikipedia.org/wiki?curid=244624", "title": "Elenco delle aree protette italiane", "text": ""}
{"id": "244625", "revid": "1372005", "url": "https://it.wikipedia.org/wiki?curid=244625", "title": "Primo\u017e Trubar", "text": "Biografia.\nNato a Ra\u0161\u010dica, minuscolo villaggio della Carniola inferiore, nel 1508, fu dapprima sacerdote cattolico e, in seguito, pastore luterano in Germania. Si avvicin\u00f2 al luteranesimo alla scuola del vescovo di Trieste, Pietro Bonomo, e divenne il pi\u00f9 attivo animatore della riforma protestante in terra slovena.\nNel 1550, pubblic\u00f2 il primo libro stampato in lingua slovena, \"Katekizem\" (\"Catechismo\"), cui segu\u00ec \"Abecedarium\" (\"Abecedario\", sempre del 1550).\nConsiderato il padre della letteratura slovena, Trubar fu autore di pi\u00f9 di venticinque libri in lingua slovena, i pi\u00f9 importanti dei quali furono le traduzioni in sloveno del Nuovo Testamento (1555-1577) e dei Salmi (1566).\nL'opera di Trubar trasse senz'altro notevole ispirazione dall'incontro, in terra tedesca, con Pier Paolo Vergerio il giovane (1498-1565), in precedenza nunzio apostolico a Vienna e in Germania, gi\u00e0 vescovo di Capodistria, e passato anch'egli alla Riforma, con il quale collabor\u00f2 alla traduzione in sloveno del Nuovo Testamento.\nIn seguito i due, con la protezione e l'aiuto finanziario del barone Johannes Ungnad von Sonneck (1493-1564), ex governatore della Stiria e della Carinzia, aprirono una tipografia e un istituto di studi biblici a Urach (nei pressi di Tubinga), che, dal 1561 al 1564, stamp\u00f2 una serie di opere religiose (37 libri per un totale di 25.000 copie) in lingua slovena, croata ed italiana, quali: il \"Piccolo Catechismo di Lutero\", il \"Beneficio di Cristo\", la \"Confessio Augustana\" e la relativa \"Apologia\"."}
{"id": "244626", "revid": "1345938", "url": "https://it.wikipedia.org/wiki?curid=244626", "title": "Estrazione del carbone", "text": "Per estrazione del carbone si intende la pratica di prelevamento del carbone fossile dal sottosuolo terrestre. \nMetodi di estrazione del carbone.\nL'economicit\u00e0 dell'estrazione del carbone dipende soprattutto dalla profondit\u00e0 dei giacimenti, nonch\u00e9 dai fattori geologici dell'area estrattiva.\nVi sono due principali metodi di estrazione del carbone:\n\u2022 Il primo consiste nell'estrazione a cielo aperto, qualora il giacimento di carbone non si trovi troppo in profondit\u00e0. Lo scavo e la successiva estrazione producono elevate quantit\u00e0 di polvere, che danneggiano la salute degli operai, nonch\u00e9 quella della flora e fauna limitrofa.\n\u2022 Il secondo metodo si utilizza quando il giacimento si trova in profondit\u00e0. In tali casi, la miniera \u00e8 sotterranea e al chiuso. Naturalmente, in tal caso, gli effetti nocivi dell'estrazione del materiale rimangono circoscritti ai manovali che operano esclusivamente nella miniera.\nVi sono, inoltre, vari metodi per procedere all'estrazione di carbone nelle miniere (a cielo \"chiuso\"):\nAltri metodi di estrazione mineraria includono l'estrazione di trivella a muro alto. Questi metodi sono generalmente applicati in una miniera progettata all'aperto, una volta l'estrazione di superficie diventi dispendioso. Un altro sistema per estrarre il carbone \u00e8 il metodo a sotterraneo, con questo metodo l'ambiente non viene modificato come nelle miniere a cielo aperto, ma i minatori sono pi\u00f9 a rischio per diversi fattori: per il crollo o l'allagamento delle gallerie; per la mancanza o l'insufficienza di aria e per l'esplosione del gas metano o grisou.\nQuando il carbone viene estratto dalla miniera, miscelato, a seconda della sua collocazione, viene trasportato attraverso carbodotti.\nStoria.\nLa pi\u00f9 antica miniera di profondit\u00e0 a lavoro continuo del Regno Unito e probabilmente del mondo \u00e8 la Tower Colliery al margine settentrionale delle vallate del Galles meridionale. Questa miniera di carbone fu aperta nel 1805 e fu rilevata alla fine del 20.secolo dai suoi stessi minatori piuttosto che permettere che venisse chiusa.\nPericoli per i minatori.\nL'estrazione del carbone, storicamente, \u00e8 stata un'attivit\u00e0 estremamente pericolosa. La legislazione in materia di sicurezza sul lavoro \u00e8 stata ovunque a lungo e molto carente in campo minerario. Fu proprio nelle miniere di carbone che avvennero i pi\u00f9 gravi incidenti minerari negli Stati Uniti d'America (Monongah, West Virginia, 6 dicembre 1907, 362 vittime) e in Europa (Disastro di Marcinelle, Belgio, 8 agosto 1956, 262 morti; Courri\u00e8res, Francia, 10 marzo 1907, 1099 morti). \nI rischi di miniere a cielo aperto sono principalmente l'insufficienza nelle pendenze, i crolli sotterranei dei tetti della miniera e le esplosioni di gas. La maggior parte di questi rischi possono essere ampiamente ridotti nelle miniere moderne e i molteplici incidenti fatali sono adesso rari nel mondo sviluppato. Miglioramenti nei metodi estrattivi (per esempio estrazioni lungo il muro), drenaggio del gas, lampade di sicurezza e l'aerazione hanno ridotto molti di questi rischi. Nei paesi meno sviluppati, comunque, muoiono ancora in migliaia in miniere di carbone.\nLa Cina particolarmente \u00e8 il leader mondiale nelle morti collegate all'estrazione del carbone, con stime ufficiali di circa 6000 morti nel 2004. Stime non ufficiali pongono le cifre molto pi\u00f9 in alto, circa a 20.000 morti. La Cina \u00e8 inoltre il leader mondiale nella produzione di carbone e nel suo consumo. Le malattie croniche ai polmoni, come la pneumoconiosi sono comuni ai minatori, causando un'aspettativa di vita ridotta per gli occupati.\nNegli ultimi mesi del 2010 sono state rese pubbliche le notizie di diversi incidenti in diverse miniere. Il 16 ottobre 2010 il disastro in provincia di Henan in Cina, causato da un'esplosione di gas e polvere di carbone, l'esplosione ha provocato la morte di 37 minatori. Scenario simile in Cile dove 34 minatori sono rimasti intrappolati in una piccola miniera nel nord del Cile, a 450\u00a0km da Santiago, salvati miracolosamente solo dopo due mesi e dieci giorni di agonie. Lo stesso non \u00e8 stato invece possibile notificare per i minatori della Pike River Mine in Nuova Zelanda, dove nel novembre 2010 hanno trovato la morte 29 minatori.\nLe nuove sfide rivolte ad uno nuovo sviluppo sostenibile legato alle energie da fonti rinnovabili, vuole mirare anche ad una qualit\u00e0 lavorativa lasciando al passato i disastri causati dalle fonti fossili, principalmente i disastri ecologici causati da petrolio e carbone.\nImpatti ambientali.\nL'estrazione del carbone provoca frequentemente impatti ambientali significativamente diversi. L'industria mineraria a cielo aperto distrugge tipicamente molto del valore ambientale nel terreno attraverso cui passa. Tutte le forme di industria mineraria generano con ogni probabilit\u00e0 aree in cui il carbone viene impilato e dove il carbone ha un contenuto solforico significativo, come i cumuli di carbone che generano un drenaggio acido particolarmente ricco di metallo quando viene esposto a precipitazioni piovasche normali. Questi liquidi possono provocare gravi danni ambientali ai corsi d'acqua ricettori. Inoltre i mucchi di scorie sono soggette a scivolamenti, come il disastro di Aberfan che ha ucciso 144 persone nel 1966."}
{"id": "244627", "revid": "154326", "url": "https://it.wikipedia.org/wiki?curid=244627", "title": "Vittorio Amedeo III", "text": ""}
{"id": "244628", "revid": "122663458", "url": "https://it.wikipedia.org/wiki?curid=244628", "title": "Stephen Makinwa", "text": "Nel 2012 ha ottenuto la cittadinanza italiana; possedeva gi\u00e0 il passaporto italiano.\nCarriera.\nClub.\nCresciuto calcisticamente nell'Ebedei, in patria, nel 2000, all'et\u00e0 di 17 anni, viene portato in Italia dalla Reggiana, che lo cede in prestito al Conegliano.\nNella stagione 2001-2002 viene acquistato dal che non lo impiega in nessuna delle partite della Serie B. La stagione seguente fa ritorno a Reggio Emilia e nella squadra granata, militante in Serie C1, disputa 29 incontri realizzando 6 reti.\nIl 2003 \u00e8 l'anno in cui viene acquistato dal Genoa. Tuttavia, nel campionato 2003-2004, non veste mai la casacca rossoblu perch\u00e9 viene prestato prima al e poi al . Con gli emiliani esordisce in Serie A il 17 gennaio 2004, in Modena-Lazio (1-1), per poi segnare l'unica rete della sua esperienza in Emilia nella gara casalinga contro l', fissando il risultato sull'1-1.\nNella stagione 2004-2005 torna a Genova, ed a gennaio, dopo 18 presenze e 6 gol in Serie B con la maglia rosso-blu, viene acquistato in compartecipazione dall'Atalanta, squadra di Serie A, per 3,3 milioni di euro. A giugno il cartellino del nigeriano viene riscattato interamente dall'Atalanta per 3,2 milioni di euro, e ad agosto 2005 viene comprato dal Palermo per 7,5 milioni di euro con cui firma un contratto quinquennale ad 800\u00a0000 euro a stagione. Nell'unica stagione in rosanero gioca 31 partite tra Serie A e Coppa Uefa segnando 8 gol. Segna il suo primo gol con il Palermo nella vittoria interna per 3-2 contro l' il 10 settembre 2005.\nNell'estate 2006, dopo essere stato in nove squadre professionistiche in sette anni, \u00e8 stato acquistato in compartecipazione dalla per 3 milioni di euro, rilevando la stagione successiva anche l'altra met\u00e0 del cartellino per 3,3 milioni di euro. Al suo primo anno in \"biancoceleste\" l'allenatore Delio Rossi lo ha impiegato con alternanza, spesso in sostituzione dei compagni di reparto Tommaso Rocchi e Goran Pandev. Ha disputato 25 incontri e ha messo a segno 3 reti.\nNel secondo anno alla Lazio non viene schierato quasi mai dall'inizio, e nel calciomercato invernale si trasferisce alla con la formula del prestito. Con la squadra amaranto esordisce il 9 febbraio 2008 in -Reggina (2-0). Dopo qualche giornata, con l'avvicendamento del nuovo tecnico Nevio Orlandi, non trova pi\u00f9 spazio nella formazione amaranto.\nAlla fine della stagione ritorna alla Lazio che nel mercato di riparazione di gennaio 2009 lo cede al ChievoVerona in prestito con diritto di riscatto. Qui parte da titolare, segnando un gol in 6 gare, nella partita pareggiata per 1-1 dai clivensi contro il Cagliari. A fine stagione, non essendo riscattato dal ChievoVerona, fa ritorno alla Lazio.\nIl 15 luglio 2010 passa in prestito ai greci del Larissa. Terminato il prestito, a fine stagione torna alla Lazio dopo 10 presenze ed una rete in terra greca. Nella stagione 2011-2012, non rientrando nei piani tecnici del mister Edy Reja, non colleziona alcuna presenza ufficiale e a fine stagione lascia la Lazio da svincolato.\nIl 13 novembre 2012 viene messo sotto contratto dalla , squadra di Lega Pro Prima Divisione. Conclude la stagione con 13 presenze e 6 gol.\nIl 12 luglio 2013 si trasferisce alla squadra cinese del Beijing Baxy, club militante nella seconda serie del campionato.\nIl 23 luglio 2014 firma un contratto annuale con gli sloveni del Nova Gorica. Il 13 agosto 2014 gioca la Supercoppa contro il Maribor perdendo 4-1, segnando il gol per la sua squadra. Decide di ritirarsi dal calcio alla fine della stagione.\nNazionale.\nConta 19 presenze nella Nazionale nigeriana, con la cui maglia ha debuttato nel 2004. Ha partecipato alla Coppa d'Africa 2006 e Coppa d'Africa 2008.\nStatistiche.\nPresenze e reti nei club.\n\"Statistiche aggiornate al 20 novembre 2014.\""}
{"id": "244629", "revid": "287204", "url": "https://it.wikipedia.org/wiki?curid=244629", "title": "Primoz Trubar", "text": ""}
{"id": "244635", "revid": "4711", "url": "https://it.wikipedia.org/wiki?curid=244635", "title": "Impero Giapponese", "text": ""}
{"id": "244637", "revid": "24258", "url": "https://it.wikipedia.org/wiki?curid=244637", "title": "Congettura Taniyama-Shimura", "text": ""}
{"id": "244638", "revid": "16953", "url": "https://it.wikipedia.org/wiki?curid=244638", "title": "Songhua Jiang", "text": ""}
{"id": "244645", "revid": "1234826", "url": "https://it.wikipedia.org/wiki?curid=244645", "title": "Francesco De Martino", "text": "Biografia.\nAttivit\u00e0 accademica.\nNato il 31 maggio 1907 a Napoli, si laurea presso la facolt\u00e0 di giurisprudenza all'Universit\u00e0 degli Studi di Napoli Federico II, dove fu allievo di Enrico De Nicola, dedicandosi alla ricerca nel campo del diritto e dell'economia romana, di cui divenne un illustre studioso noto anche all'estero.\nProfessore emerito di storia del diritto romano nelle Universit\u00e0 di Messina, Bari e poi nella sua alma mater: l'Universit\u00e0 di Napoli Federico II. Da accademico dei Lincei, pubblic\u00f2 numerose opere nel campo delle istituzioni e dell'economia dell'antica Roma. Tra di esse vanno ricordate: l'imponente \"Storia della costituzione romana\" in sei volumi, tra le maggiori trattazioni romanistiche del Novecento, che fu definita da Nicholas Purcell come \"il pi\u00f9 ambizioso tentativo di intraprendere un compito del genere nei nostri tempi\", e la \"Storia economica di Roma antica\", tradotta in tedesco, spagnolo, inglese.\nA lui sono intitolati il Dipartimento di Diritto Romano, Storia e Teoria del Diritto dell'Universit\u00e0 degli Studi di Napoli Federico II e la relativa Biblioteca.\nAttivit\u00e0 politica.\nSi iscrive nel 1943 al Partito d'Azione di stampo Antifascista, e successivamente nel 1945 conflu\u00ec nel Partito Socialista Italiano.\nAlle prime elezioni politiche della nuova Repubblica Italiana nel 1948 fu eletto alla Camera dei deputati con il Fronte Democratico Popolare dei comunisti e socialisti. Presto conquist\u00f2 la fiducia del segretario del partito Pietro Nenni, di cui divenne vicesegretario. Nel 1959 Nenni gli affida la guida della rivista socialista Mondoperaio.\nNel PSI rivest\u00ec ruoli direttivi, divenendone pi\u00f9 volte segretario nazionale, fino al 1976. Vicepresidente del Consiglio nei governi Rumor e Colombo, nel 1971 fu il candidato delle sinistre alla presidenza della Repubblica venendo battuto da Giovanni Leone. Per lungo tempo fu il segretario nazionale del PSI.\nNel luglio 1976 fu estromesso da segretario del partito da Bettino Craxi quando il PSI alle elezioni scese per la seconda volta sotto il 10%; pochi mesi dopo il 5 aprile 1977, nel pieno degli anni di piombo venne rapito a Napoli suo figlio Guido, che rimase prigioniero per 40 giorni. Per la sua liberazione i rapitori chiesero un riscatto di un miliardo di lire che venne raccolto con una colletta. Guido venne liberato il 15 maggio.\nTuttavia, ha continuato ad essere eletto deputato al parlamento, nel gruppo socialista, ininterrottamente dal 1948 al 1983, nel 1983 fu eletto senatore su candidatura comune socialista e comunista nel collegio senatoriale napoletano di Chiaia-S. Ferdinando-Posillipo. Nel 1987, ormai in netta minoranza nel contrasto con Craxi, rinunci\u00f2 alla candidatura al Parlamento poich\u00e9 la direzione nazionale del PSI aveva deciso di non ripetere l'esperienza di candidature unitarie al Senato col PCI.\nNel 1991 fu nominato senatore a vita dall'allora presidente della Repubblica Francesco Cossiga, per aver illustrato la patria con altissimi meriti nei campi civile, letterario, scientifico. In quanto membro anagraficamente pi\u00f9 anziano, fu presidente provvisorio del Senato nel 1992, 1994 e 1996, in occasione delle sedute inaugurali dell'XI, XII e XIII legislatura.\nNegli ultimi anni si avvicin\u00f2 ai post-comunisti Democratici di Sinistra e nel 2001 s'iscrisse al loro gruppo parlamentare.\nDe Martino muore a Napoli il 18 novembre 2002, all'et\u00e0 di 95 anni."}
{"id": "244646", "revid": "306856", "url": "https://it.wikipedia.org/wiki?curid=244646", "title": "Pietro Canonica", "text": "Biografia.\nAllievo dello scultore gannese Odoardo Tabacchi, \nAltre sue opere principali sono: \"Lo scavatore\", \"Le comunicande\" e la statua dedicata all'ultimo zar di tutte le Russie, andata distrutta durante la rivoluzione bolscevica del 1917-1918. La statua \"Le comunicande\" \u00e8 estremamente realistica. Realizz\u00f2 ed ide\u00f2 anche dei mausolei e tombe monumentali ed artistiche.\nIspirandosi alla scultura di Donatello realizz\u00f2 opere di successo, quali un \"Cristo flagellato a sangue\", un \"Cristo crocifisso\" e un \"Cristo deposto\".\nFu anche autore di opere liriche (suonava amatorialmente il pianoforte): \"La sposa di Corinto\" (da una ballata di Goethe); \"Medea\" (dalle tragedie omonime di Euripide e Seneca); \"Sacra Terra\" (ispirata all\"'Eneide\" di Virgilio; \"Miranda\" (da Shakespeare).\nLa casa romana (\"La Fortezzuola\"), compresa nel parco di Villa Borghese, dove egli visse fino alla morte, gli fu donata nel 1926 dal comune di Roma; in essa ora si trova il Museo Canonica. Qui, tra le altre cose, in una sala al pianoterra \u00e8 conservato il suo studio, con una copia della stele per il monumento a Paisiello, una delle sue ultime opere, e tutti gli strumenti di lavoro.\nEbbe anche una casa e uno studio a Vetralla, ove cur\u00f2 la fusione di parecchie sue opere in bronzo.\nEbbe una dimora pure a Venezia: si tratta della neorinascimentale \"Palazzina Canonica\" (o \"Villino Canonica\"), situata in Riva dei Sette Martiri (Sestiere di Castello, 1364 A), che egli si fece costruire nel 1911; successivamente la don\u00f2 al CNR-Consiglio Nazionale delle Ricerche. Attualmente essa \u00e8 sede della Biblioteca Storica di Studi Adriatici dell'ISMAR-Istituto di Scienze Marine dello stesso CNR.\nNel 1899 partecip\u00f2 alla III Esposizione internazionale d'arte di Venezia.\nNel 1929 viene nominato membro dell'Accademia d'Italia direttamente da Mussolini, ma non \u00e8 nota una sua adesione al PNF.\nOpere principali.\nIn Italia.\nMolte delle sue opere sono custodite nel Museo Canonica, a Roma. A Vetralla offr\u00ec il Monumento ai Caduti.\nAltre si trovano a Stresa, citt\u00e0 alla quale don\u00f2 una ventina di sue sculture ospitate nella Sala Canonica del palazzo dei Congressi.\nOpera pittorica di notevole pregio \u00e8 il \"Ritratto della contessa Virginia Somalia Dal Pozzo\", presentata alla Biennale di Venezia del 1903."}
{"id": "244652", "revid": "124403775", "url": "https://it.wikipedia.org/wiki?curid=244652", "title": "Gaetano De Sanctis", "text": "Biografia.\nNacque da Maria Orlandini e da Ignazio De Sanctis, gi\u00e0 capitano della gendarmeria pontificia, che rifiut\u00f2 il giuramento di fedelt\u00e0 al nuovo Stato unitario. Come gli altri due fratelli, Gaetano crebbe cos\u00ec in una famiglia clericale e legittimista che lo fece istruire in scuole ecclesiastiche e al Seminario romano di Sant'Apollinare, fino a conseguire la licenza liceale nell'esame di Stato sostenuto nel 1888.\nGi\u00e0 particolarmente attratto dalla storia greca e romana, s'iscrisse alla Facolt\u00e0 di Lettere e filosofia della Sapienza, allievo di Federico Halbherr e di Julius Beloch, col quale si laure\u00f2 nel 1892 con la tesi \"Contributi alla storia ateniese dalla guerra lamiaca alla guerra cremonidea\", che il Beloch pubblic\u00f2 l'anno dopo nei suoi \"Studi di storia antica\". Nel 1894 pubblic\u00f2 sulla \u00abRivista internazionale di scienze sociali\u00bb il \"Saggio su trent'anni di storia greca 258-228\", e ottenuta una borsa di studio, nel gennaio del 1895 pot\u00e9 soggiornare e viaggiare in Grecia conoscendovi alcuni studiosi europei, dall'archeologo francese Th\u00e9ophile Homolle allo storico russo Michail Rostovcev. Al ritorno, nel 1895 pubblic\u00f2 il saggio \"Agatocle\" e nel 1897 \"Eschine e la guerra contro Anfissa\".\nPresentatosi, nel 1896, al concorso a cattedra di Storia antica dell'Universit\u00e0 degli Studi di Padova, si vide annullare la vittoria da parte del Ministero della pubblica istruzione su parere del Consiglio nazionale della pubblica istruzione: ripieg\u00f2 cos\u00ec in un posto di insegnante di greco nel Collegio Nazareno tenuto a Roma dai padri scolopi, che tuttavia lasci\u00f2 l'anno dopo a causa di un dissidio col direttore, il dantista Luigi Pietrobono. Rifiutata la partecipazione a un concorso per l'Universit\u00e0 degli Studi di Catania, accett\u00f2 invece nel 1899 l'invito rivoltogli da Federico Halbherr a partecipare alla spedizione archeologica in Creta.\nDopo la pubblicazione di \"Atthis. Storia della Repubblica Ateniese dalle origini alle riforme di Clistene\" nel 1898, poi rivisto, ampliato ed edito nel 1912 col titolo \"Atthis. Storia della Repubblica Ateniese dalle origini alla et\u00e0 di Pericle\", nel 1900 pubblicava la sua ricerca su \"Il lapis niger e la iscrizione arcaica del Foro romano\", che gli permise di vincere il concorso alla cattedra di Storia antica all'Universit\u00e0 degli Studi di Torino, pur con l'opposizione di Achille Coen e di Ettore Pais. A Torino spos\u00f2 Emilia Rosmini, gi\u00e0 sua allieva, e i coniugi vissero nel prestigioso palazzo Rossi, di propriet\u00e0 dell'industriale, sindaco della citt\u00e0 e poi senatore Teofilo Rossi.\nNel 1903 fu accolto come socio nazionale dell'Accademia delle Scienze di Torino. La sua docenza torinese perdur\u00f2 per un trentennio circa. Dal 1923 tenne con Augusto Rostagni la direzione della prestigiosa \u00ab Rivista di filologia e di istruzione classica \u00bb. Nel 1925 fu tra i firmatari del Manifesto degli intellettuali antifascisti di Benedetto Croce.\nQuando mor\u00ec il suo maestro Beloch nel 1929, ottenne la cattedra di Storia antica all'Universit\u00e0 di Roma contrastando l'opposizione di Pais, ma gi\u00e0 nel 1931 fu costretto alle dimissioni, essendo tra i dodici professori universitari che si rifiutarono di giurare fedelt\u00e0 al fascismo. Fu perci\u00f2 escluso da qualsiasi organismo culturale, tranne che dall'Enciclopedia Italiana, per la quale, col sostegno del direttore Giovanni Gentile, continu\u00f2 a curare la direzione della Sezione di Antichit\u00e0 classiche. Fu reintegrato nei ruoli nel 1944, dopo la liberazione di Roma, e proclamato professore a vita. Fu commissario dell'Istituto storico italiano per il Medio Evo dal 1945 al 1952 e dell'Istituto per la storia del Risorgimento italiano e del Museo Centrale del Risorgimento nel complesso del Vittoriano dal 1944 al 1952.\nNominato senatore a vita da Luigi Einaudi nel 1950, fu presidente dell'Istituto dell'Enciclopedia Italiana (Treccani) dal 1947 al 1954."}
{"id": "244655", "revid": "1005847", "url": "https://it.wikipedia.org/wiki?curid=244655", "title": "Pasquale Jannaccone", "text": "Biografia.\nNel 1893 si laure\u00f2 in Giurisprudenza presso l'Universit\u00e0 degli Studi di Torino. Fu docente di Economia politica presso le Universit\u00e0 degli Studi di Cagliari (dal 1900), Siena (dal 1905) e Padova (dal 1909). Nel 1916 torn\u00f2 a Torino, dove insegn\u00f2 Statistica e poi Politica economica fino al 1942, anno del pensionamento. Dal 1901 al 1918 diresse la 5\u00aa serie della \"Biblioteca dell'Economista\" e dal 1908 fece parte della direzione de \"La Riforma Sociale\", entrambe con sede a Torino.\nNominato il 23 ottobre 1930 Accademico d'Italia, limit\u00f2 la sua attivit\u00e0 all'ambito accademico. Ciononostante, alla fine della seconda guerra mondiale, in quanto Accademico d'Italia fu sottoposto a epurazione, che non venne attuata per l'intervento di Luigi Einaudi; anzi, nel 1946 fu ammesso all'Accademia dei Lincei.\nDal 1949 al 1955 fu presidente dell'Accademia delle Scienze di Torino. Nel 1950, con Gustavo Del Vecchio, Giovanni Demaria, Luigi Einaudi, Giuseppe Ugo Papi, Volrico Travaglini e Francesco Vito, fond\u00f2 la Societ\u00e0 italiana degli economisti, di cui fu presidente dal 1951 al 1954, con Einaudi presidente onorario in quanto gi\u00e0 Presidente della Repubblica Italiana."}
{"id": "244658", "revid": "2149510", "url": "https://it.wikipedia.org/wiki?curid=244658", "title": "Paolo Emilio Taviani", "text": "Membro della Consulta Nazionale e dell'Assemblea Costituente, poi del Parlamento Italiano dal 1948 fino alla morte, fu pi\u00f9 volte ministro, tra i maggiori esponenti della Democrazia Cristiana.\nProfessore universitario, pubblic\u00f2 studi di economia e importanti opere su Cristoforo Colombo. Come giornalista collabor\u00f2 con numerose testate quotidiane e periodiche.\nBiografia.\nGli anni della formazione (1912-1943).\nPaolo Emilio Taviani nasce a Genova, il 6 novembre 1912, figlio di Elide Banchelli, maestra elementare, e di Ferdinando, direttore scolastico, militante del Partito Popolare. Ancora bambino, Taviani si appassiona alla politica e alla geografia. Fino alla prima laurea la sua formazione si svolge nella citt\u00e0 natale: nel 1930 termina gli studi classici presso il Liceo D'Oria, nel 1932 si diploma in Paleografia e Diplomatica presso l'Archivio di Stato, nel 1934 si laurea in Giurisprudenza. Nello stesso anno diventa giornalista pubblicista e comincia a collaborare con \"Il Nuovo Cittadino\" (l'attivit\u00e0 giornalistica proseguir\u00e0 poi fino agli anni Ottanta, soprattutto per \"Il Popolo\" e per \"Il Corriere del Pomeriggio di Genova\").\nNel 1935 comincia a frequentare la Scuola Normale di Pisa e vi consegue due diplomi di perfezionamento (Analisi matematica e Calcolo delle probabilit\u00e0, nel giugno, e Scienze corporative, a novembre); nel 1936 si laurea in Scienze Sociali. Si laurea una terza volta, nel 1939, in Lettere e Filosofia, all'Universit\u00e0 Cattolica di Milano. Dall'anno seguente \u00e8 professore di Storia e Filosofia nei Licei (prima a La Spezia, poi a Pisa, infine a Genova). Nello stesso periodo \u00e8 assistente di Geografia all'Universit\u00e0 di Genova. Conseguita la libera docenza, a partire dal 1943 \u00e8 professore incaricato di Demografia presso la Facolt\u00e0 di Giurisprudenza, sempre a Genova.\nL'antifascismo e la Resistenza (1943-1945).\nFin dagli anni del liceo Taviani aderisce all'area del movimento cattolico pi\u00f9 sensibile alla questione sociale. Passato all'universit\u00e0, diviene dirigente della Federazione universitaria dei cattolici italiani (Fuci) genovese. In seguito ai Patti Lateranensi, per un breve periodo condivide l'illusione che il fascismo possa evolversi in un movimento di riscatto sociale e nazionale, ispirato dai valori cattolici: a diciotto anni, appena iscritto all'universit\u00e0, entra a far parte del Guf di Genova; a ventuno partecipa ai Littoriali della cultura. Ma la politica bellicista del regime e soprattutto le leggi razziali del 1938 sciolgono l'illusione. Alla vigilia della guerra Taviani \u00e8 decisamente schierato nel campo degli antifascisti: organizza i \u201cgruppi di studio cristiano-sociali\u201d a Pisa, Livorno, Lucca e Genova.\nNel luglio 1943 prende parte ai lavori per la redazione del Codice di Camaldoli, completato il 23 luglio. Il successivo 27 luglio, all'indomani della caduta del regime, fonda la sezione ligure del \"Partito cristiano-sociale democratico\" (poi Democrazia Cristiana) unendo i giovani del movimento cristiano-sociale con gli anziani del Partito Popolare.\nSubito dopo l'8 settembre (con il nome di copertura di Riccardo Pittaluga) \u00e8 tra i costitutori del clandestino Comitato di Liberazione Nazionale per la Liguria (Cln-Liguria), come rappresentante della Dc. Gli \u00e8 affidato il reperimento di contributi finanziari per la lotta partigiana, attivit\u00e0 che lo porta spesso a recarsi tra le brigate di montagna (\u00e8 di questo periodo la profonda amicizia con i comandanti Aldo Gastaldi, \u2018Bisagno\u2019, e Aurelio Ferrando, \u2018Scrivia\u2019). Effettua missioni di collegamento con il Cln-Alta Italia (a Milano) e con gli osservatori militari alleati paracadutati oltre la linea del fronte. Cura inoltre \"La voce d'Italia\", periodico illegale della Resistenza ligure. Nel dibattito all'interno del Cln regionale Taviani sostiene sempre la necessit\u00e0 di un comando militare unico, capace di coordinare in modo efficace l'impegno dei tanti volontari delle varie tendenze politiche.\nLa notte del 23 aprile 1945 il Cln-Liguria assume la direzione dell'insurrezione di Genova. Il 26 aprile \u00e8 Taviani ad annunciare l'avvenuta Liberazione della citt\u00e0, in un messaggio radiofonico rilanciato dalla BBC: \u201cGenova \u00e8 libera, popolo genovese esulta! Per la prima volta nella storia di questa guerra un corpo d'esercito si \u00e8 arreso alla forza spontanea di un popolo: il popolo genovese!\u201d\nTaviani sar\u00e0 poi insignito di medaglia d'oro ai Benemeriti della Cultura e dell'Arte e delle medaglie d'oro al merito negli Usa e nell'Urss e ricever\u00e0 il titolo di Grande Ufficiale della Legion d'Onore in Francia.\nTaviani tratter\u00e0 delle vicende cospirative nella \"Breve storia dell'insurrezione di Genova\", nella raccolta narrativa \"Pittaluga racconta\" e in decine di articoli e interventi pubblici. Particolarmente significativo il breve saggio pubblicato su \"Civitas\" nel 1983, in cui Taviani definisce la Resistenza italiana \"guerra dei cento fronti\", una formula in seguito ripresa dalla storiografia.\nLe origini resistenziali connoteranno l'intero arco della sua attivit\u00e0 politica. Dal 1963 sar\u00e0 Presidente della Federazione Italiana Volontari della Libert\u00e0 (Fivl). Nel 1987 sar\u00e0 nominato presidente del Museo Storico della Liberazione di Via Tasso, a Roma. Il 25 aprile 1994, a Milano, terr\u00e0 un appassionato discorso in difesa dei valori della Resistenza, nel corso di una grande manifestazione popolare particolarmente avversata dalla coalizione uscita vincente dalle recenti elezioni politiche. Nel 2001 celebrer\u00e0 la prima Giornata della Memoria presso il Museo di Via Tasso.\nDalla Consulta agli incarichi di governo (1945-1975).\nTerminata la guerra, Taviani s'impegna a favore della Repubblica. Nominato nella Consulta Nazionale, viene poi eletto all'Assemblea Costituente, dove \u00e8 relatore nella III Sottocommissione per gli articoli sulla propriet\u00e0 (41-45 del testo definitivo). Nelle elezioni del 1948, e poi in tutte le successive, sino a quelle del 1976, riesce sempre primo eletto nelle liste liguri della Dc per la Camera dei deputati (risulter\u00e0 il pi\u00f9 votato anche tra i candidati di tutti i partiti della regione).\nTra il 1947 e il 1950 \u00e8 vicesegretario e poi segretario politico nazionale della Dc. Nel partito sosterr\u00e0 sempre l'impostazione laica voluta da De Gasperi. Nel 1950 dirige a Parigi la delegazione italiana per il Piano Schuman, primo fondamentale passo verso la costituzione dell'Europa unita. Come sottosegretario di De Gasperi al Ministero degli Esteri (1951), poi come ministro per il Commercio Estero (1953), poi ancora della Difesa (dal 1953 al 1958), Taviani sostiene la scelta filo-atlantica, ma sempre nella prospettiva europeista: \u00e8 uno dei pi\u00f9 tenaci fautori della formazione della Ceca, della Cee e infine dell'Unione europea.\nTaviani \u00e8 stato anche un forte sostenitore del rilancio della politica italiana di apertura verso il mondo arabo: l'11 settembre 1951, alla Fiera del Levanti di Bari, definisce il nostro Paese un \"Ponte sul Levante\". Su impulso di Taviani venne anche creato un apposito \"Centro per le relazioni culturali italo-arabe\", inaugurato il 3 aprile 1952.\nCome ministro della Difesa promuove il rientro della Repubblica Federale Tedesca nella compagine occidentale, ha un ruolo di primo piano nella soluzione della questione di Trieste (pubblicher\u00e0 poi il diario di quelle vicende in \"I giorni di Trieste\") e d\u00e0 concreta attuazione all'accordo tra governo italiano e Nato per la struttura militare Stay Behind, ovvero Operazione Gladio.\nTra il 1953 e il 1974 mantiene quasi ininterrottamente un incarico da ministro in tutti i successivi governi. Oltre i dicasteri gi\u00e0 menzionati, fu Ministro delle finanze (1959-60), Ministro del tesoro (1960-62), Ministro dell'interno (1962-1968, 1973-1974), Ministro della Cassa del Mezzogiorno (1968-1972, 1973), Ministro del bilancio e della programmazione economica (1972).\nAlle Finanze riforma alcune delle imposte pi\u00f9 antiquate. Al Tesoro s'impegna per la convertibilit\u00e0 della lira con l'oro. Come ministro dell'Interno favorisce l'attuazione dell'autonomia regionale prevista dalla \"Costituzione\", avvia il processo di coinvolgimento nelle attivit\u00e0 di protezione civile delle associazioni di volontariato (cattoliche e laiche), e conduce la lotta contro il banditismo sardo e la mafia, cos\u00ec come quella contro gli attentati in Alto Adige, il neofascismo stragista (nel 1973 mette fuori legge Ordine Nuovo) e le Brigate Rosse (sono del settembre 1974 i primi arresti di Curcio e Franceschini).\nCristianesimo sociale, atlantismo, aperture a sinistra.\nLa formazione nei gruppi del movimento cristiano-sociale caratterizza l'ingresso di Taviani in politica. Il suo contributo alla Costituente e il volume su \"La propriet\u00e0\" saranno definiti \u2018socialisteggianti\u2019.\nI primi anni della Guerra fredda trovano per\u00f2 Taviani tra i pi\u00f9 decisi sostenitori dell'inquadramento militare dell'Italia nella Nato, intesa come unica garanzia possibile per la sicurezza internazionale del Paese. Questa sua posizione, e soprattutto la sua attivit\u00e0 come ministro della Difesa, gli attirano le critiche delle forze di sinistra.\nTuttavia, gi\u00e0 nei primi anni Sessanta Taviani afferma la necessit\u00e0 di aprire a sinistra: anticipa in ambito regionale, in Liguria, quell'alleanza tra Dc e Psi che poi sosterr\u00e0 i governi nazionali. Nel 1964, essendo ministro dell'Interno, respinge con fermezza la proposta del Presidente della Repubblica, Antonio Segni, di dirigere un governo d'emergenza teso ad imporre al paese una svolta autoritaria in funzione anticomunista. Negli anni seguenti prevalgono le critiche delle forze conservatrici.\nDopo il golpe cileno del 1973, Taviani riconosce il cambiamento in atto nel Pci di Enrico Berlinguer; ne apprezzer\u00e0 poi la collaborazione nel contrasto delle organizzazioni illegali armate (di destra e di sinistra), durante l'ultimo periodo al dicastero dell'Interno. Alla fine del 1974 Taviani entra in urto con il vertice democristiano, che lo ritiene troppo sbilanciato a sinistra: a partire da allora assumer\u00e0 solo incarichi istituzionali, non pi\u00f9 di governo.\nNel dopoguerra Taviani scampa alle successive condanne a morte dell'Organisation de l'Arm\u00e9e Secr\u00e8te (Oas), di Ordine Nuovo, delle Brigate Rosse.\nSenatore negli ultimi anni della vita (1976-2001).\nNel 1976 Taviani viene eletto senatore della Repubblica, sar\u00e0 poi rieletto in tutte le successive consultazioni fino a quella del 1987. \u00c8 presidente della prima Commissione Parlamentare di vigilanza sulla Rai dal 1976 al 1979. Poi, fino al 1987, \u00e8 Presidente della Commissione Affari Esteri del Senato. Dal 1987 al 1992 \u00e8 vicepresidente vicario del Senato. Nel 1991 \u00e8 nominato senatore a vita \u201cper meriti sociali, letterari e scientifici\u201d.\nLo scioglimento della Dc trova Taviani - che pure era stato uno dei capicorrente storici del partito - in posizione piuttosto distaccata dalle vicende partitiche. Ma nel 1995 entra a far parte del nuovo Partito Popolare (nel centro-sinistra): s'impegna per esso nella campagna elettorale del 1996 e ancora in quella del 2001. In una delle ultime interviste, Taviani auspica l'adesione del PPI al gruppo socialdemocratico europeo.\nEconomista.\nIl pensiero economico di Taviani s'inserisce nelle correnti del cristianesimo sociale. Forgiatasi nell'esame critico delle opere di Marx, Pareto, Smith e Ricardo, la formazione di Taviani \u00e8 molto influenzata da Maritain e si sviluppa guardando ai lavori di Blondel e Mounier. Dopo una giovanile affascinazione per le teorie corporativiste, Taviani matura l'idea di un'economia \u2018mista\u2019, capace di promuovere la giustizia sociale temperando e superando l'antitesi tra capitalismo e socialismo. Cruciale fu per Taviani la partecipazione alla \u2018settimana di Camaldoli\u2019 del 1943 (18-23 luglio; un seminario annuale di studi organizzato dalla Fuci, dedicato solitamente a temi teologici, ma che in quell'anno si apr\u00ec eccezionalmente a tematiche pi\u00f9 terrene) da cui scatur\u00ec il Codice di Camaldoli, novantanove enunciati concepiti per orientare l'impegno dei cattolici nella vita sociale, economica e politica. A tale orientamento corrisponde il decisivo contributo di Taviani per la redazione degli articoli sulla propriet\u00e0 della Costituzione della Repubblica Italiana.\nTra gli studi economici di Taviani, si segnalano in particolare: \"Problemi economici nei riformatori sociali del Risorgimento italiano\"; \"Utilit\u00e0, economia e morale\"; \"Il concetto di utilit\u00e0 nella teoria economica\".\nAll'economia Taviani dedica l'attivit\u00e0 di docente universitario, insegnando Storia delle dottrine economiche presso l'Universit\u00e0 di Genova, dal 1961 al 1986 (prima nella Facolt\u00e0 di Giurisprudenza, poi in quella di Scienze Politiche). Economia, storia contemporanea e politica internazionale sono i temi trattati dalla rivista \"Civitas\", che Taviani riavvia e dirige dal 1950 al 1995.\nStorico delle imprese di Cristoforo Colombo.\nLa passione di Taviani per la figura e le imprese di Cristoforo Colombo risale all'infanzia e si espresse gi\u00e0 in alcune pubblicazioni del 1932. Ma \u00e8 a partire dalla seconda met\u00e0 degli anni Settanta che gli studi colombiani assorbono gran parte delle sue attivit\u00e0. Taviani lascia circa duecento scritti dedicati a Cristoforo Colombo (con traduzioni in inglese, francese, spagnolo, tedesco, portoghese, ungherese, turco, vietnamita ecc.).\nDue sono le opere maggiori: \"Cristoforo Colombo. La genesi della grande scoperta\", e \"I viaggi di Colombo. La grande scoperta\". Le realizza seguendo un metodo che, prima di lui (e solo per una parte della biografia colombiana), era stato adottato da S.E. Morison, ossia quello di ripercorrere le tappe di tutti i viaggi di Colombo, sia nel Mediterraneo che nell'Atlantico, sulla scia degli scritti del grande Ammiraglio, dei suoi compagni e del figlio Fernando. \nTaviani mette a confronto le diverse tesi interpretative, segnala le pi\u00f9 attendibili, ne indica di nuove e lascia il campo aperto a pi\u00f9 ipotesi quando non \u00e8 possibile superare ogni ragionevole dubbio. Importante \u00e8 per Taviani il dialogo con gli studiosi italiani e stranieri, con i quali riesce a costruire un quasi unanime consenso intorno ad alcuni punti fermi della storiografia.\nDalla seconda met\u00e0 degli anni Ottanta Taviani \u00e8 presidente della Commissione scientifica per l'edizione nazionale della 'Nuova Raccolta Colombiana' (22 volumi, curati dai maggiori studiosi italiani e stranieri) e s'impegna per l'organizzazione delle celebrazioni colombiane del 1992, che gli attireranno anche qualche critica per il grande risalto dato alla sua citt\u00e0 natale. Del 1996 \u00e8 la sua opera definitiva sull'argomento, che raccoglie e aggiorna tutte le precedenti: \"Cristoforo Colombo\".\nLa vita privata e l'ultimo periodo.\nTrasferitosi a Roma nel dopoguerra, Taviani vi mantiene il domicilio per tutta la vita. Per motivi di studio, per incarichi istituzionali, o semplicemente per passione, fin dalla giovent\u00f9 compie innumerevoli viaggi in tutti i continenti, in particolare nei paesi dell'America Latina. Ma conserva sempre un legame profondo con la Liguria. Ogni anno trascorre lunghi periodi presso Bavari (frazione di Genova), nella modesta casa di campagna lasciatagli dai genitori. Un affetto particolare lo lega ai piccoli comuni di montagna dell'alta Val Trebbia, dove ha visto crescere il movimento resistenziale (nel 1970 accoglie volentieri la nomina a sindaco di Fascia). Alla regione dedica il volume \"Terre di Liguria\".\nNel gennaio 1941 Taviani sposa Vittoria Festa (1918-2008), conosciuta all'Universit\u00e0 di Genova: in oltre sessant'anni di matrimonio hanno otto figli (il penultimo, Pietro, muore di leucemia a soli sei anni, nel 1962) e venti nipoti.\nTaviani non venne mai coinvolto in scandali finanziari e non ricevette mai 'avvisi di reato' o 'di garanzia'.\nTaviani appare un'ultima volta alla ribalta della scena politica italiana il 30 maggio 2001, per presiedere come decano la seduta inaugurale del Senato nella XIV legislatura. Pochi giorni dopo \u00e8 colpito da ictus cerebrale: muore a Roma, all'alba del 18 giugno. Postume sono state pubblicate le memorie che si accingeva a consegnare all'editore, \"Politica a memoria d'uomo\", che si concludono con il testo del discorso pronunciato in quella solenne occasione.\n\u00c8 sepolto nel cimitero di Bavari."}
{"id": "244659", "revid": "92723", "url": "https://it.wikipedia.org/wiki?curid=244659", "title": "Umberto Zanotti Bianco", "text": "Biografia.\nNacque sull'isola di Creta, dove il padre Gustavo, diplomatico, e la madre, Enrichetta Tulin, di origine britannica e di ascendenza svedese, si erano trasferiti per lavoro. Da bambino segu\u00ec la famiglia in Piemonte, regione d'origine del padre. Studi\u00f2 al Collegio \u00abCarlo Alberto\u00bb di Moncalieri dai padri barnabiti - dove fu principe degli studi, ossia il miglior allievo alla licenza liceale - e giovanissimo entr\u00f2 in contatto con Antonio Fogazzaro, con il quale intrattenne una corrispondenza sui temi del Cristianesimo, e che spinse lui e altri giovani a intervenire nell'opera di soccorso agli abitanti di Reggio Calabria e Messina dopo il terremoto del 28 dicembre 1908.\nNella citt\u00e0 siciliana conobbe Gaetano Salvemini, con cui strinse una lunga amicizia. Si laure\u00f2 in giurisprudenza all'Universit\u00e0 degli Studi di Torino. Decise di dedicare la sua vita al riscatto del Meridione italiano. Partecip\u00f2 nel 1910 alla fondazione dell'Associazione Nazionale per gli Interessi del Mezzogiorno d'Italia (ANIMI), nata anche sotto la spinta di padre Giovanni Semeria e di Antonio Fogazzaro.\nInizi\u00f2 un'intensa attivit\u00e0 che lo port\u00f2 alla formazione di un vasto numero di maestri, per l'alfabetizzazione di adulti e bambini, e alla creazione di centinaia di asili, scuole elementari e biblioteche. Condusse nello stesso periodo un'inchiesta sulle condizioni della Calabria, insieme a Giovanni Malvezzi. Si arruol\u00f2 come volontario nella prima guerra mondiale e rimase gravemente ferito al fronte con una ferita invalidante all'addome, dei cui esiti soffr\u00ec tutta la vita. Nel 1924 restitu\u00ec ai ministeri competenti le medaglie di benemerenza e i brevetti di guerra per protesta contro il Delitto Matteotti.\nNel 1925 \u00e8 tra i firmatari del Manifesto degli intellettuali antifascisti di Benedetto Croce. Nel 1930 ader\u00ec al movimento antifascista Alleanza Nazionale per la Libert\u00e0, del quale fu attivista. Fu prima costretto a limitare le sue attivit\u00e0 filantropiche, dedicandosi all'archeologia (scopr\u00ec, insieme all'archeologa Paola Zancani Montuoro l'Heraion alla foce del Sele, presso Posidonia, alla foce del fiume Sele) e quindi arrestato nel 1941 a causa del suo antifascismo. Pag\u00f2 l'aver definito il fascismo \u00abun tumore maligno nel corpo della nazione\u00bb finendo al confino.\nRiusc\u00ec a salvare l'ANIMI dalla persecuzione fascista con il sostegno della principessa Maria Jos\u00e9 di Savoia. Nel 1944 fu nominato presidente della Croce Rossa Italiana, carica che ricopr\u00ec per 5 anni, dimettendosi per divergenze di vedute con il presidente del Consiglio Alcide De Gasperi. Nel secondo dopoguerra dichiar\u00f2 le proprie idee liberali, aderendo al Partito liberale italiano. Nel 1952 fu nominato senatore a vita dal presidente Luigi Einaudi.\nMor\u00ec a Roma il 28 agosto 1963.\nMeriti culturali.\nCome archeologo fond\u00f2 nel 1920 la \u00abSociet\u00e0 Magna Grecia\u00bb insieme a Paolo Orsi, con la quale condusse scavi presso Sant'Angelo Muxaro (AG). Altri scavi furono condotti con Giuseppe Foti sul sito di Sibari, antica citt\u00e0 greca affacciata sul mar Jonio, oggi in provincia di Cosenza, e a Cir\u00f2 Marina nei resti nel tempio di Apollo Aleo.\nDurante un periodo di invio al confino fu autore, insieme alla collega Paola Zancani Montuoro, anch'essa confinata, dell'inaspettata scoperta dello Heraion alla foce del Sele, santuario dedicato alla dea Hera, presso la foce del fiume Sele, a nord di Paestum (Campania). L'importante ciclo figurativo metopale \u00e8 ora conservato al Museo archeologico nazionale di Paestum. Ebbe grande interesse per la cultura russa e contribu\u00ec al Comitato Italiano di Soccorso per i Bambini Russi durante la carestia del 1922.\nMalvisto dal regime, fu per\u00f2 amico di Maria Jos\u00e9 di Savoia. Nel 1931 fond\u00f2 con Paolo Orsi la rivista \u00abArchivio storico per la Calabria e la Lucania\u00bb.Dopo la seconda guerra mondiale fu dal 1944 al 1949 presidente della Croce Rossa Italiana e fu tra i fondatori nel 1955 di Italia Nostra, di cui fu anche il primo presidente. Fu anche presidente dell'ANIMI dal 1951. Da senatore a vita svolse un'intensa attivit\u00e0 parlamentare, soprattutto in difesa del patrimonio monumentale e ambientale. Ma non solo: suo fu anche un progetto di edilizia scolastica presentato nel 1952. Dal 1947, fu socio corrispondente dell'Accademia Nazionale dei Lincei.\nNel 1950, insieme all'archeologa Paola Zancani Montuoro, ha ricevuto il Premio Feltrinelli dell'Accademia Nazionale dei Lincei.\nNell'ottobre 1955, insieme con altri intellettuali, tra cui Elena Croce, la figlia del filosofo Benedetto Croce, fu tra i fondatori di \"Italia Nostra\", associazione per la tutela del patrimonio paesaggistico, culturale e ambientale. Ne fu il primo presidente, carica che ricopr\u00ec fino alla scomparsa."}
{"id": "244660", "revid": "79968", "url": "https://it.wikipedia.org/wiki?curid=244660", "title": "Leo Valiani", "text": "Biografia.\nNato a Fiume quando la citt\u00e0 multietnica faceva parte (come \"corpo separato\", autogovernantesi) del Regno d'Ungheria e quindi dell'Impero austro-ungarico (oggi fa parte della Croazia), in una famiglia di origine ebraica, si chiamava all'anagrafe Leo Weiczen e il suo cognome fu italianizzato in Valiani nel 1927. Avverso al fascismo sin da ragazzo, fu mandato al confino (1928) nell'isola di Ponza, dove ader\u00ec giovanissimo al Partito comunista d'Italia. Successivamente (1931) fu condannato a cinque anni di carcere per la sua attivit\u00e0 cospiratoria nelle file del Pcd'I.\nFuggito in Francia, collabor\u00f2 al settimanale del partito \"Il Grido del Popolo\" e al quotidiano filocomunista \"La Voce degli Italiani\", diretto da Giuseppe Di Vittorio, ma si avvicin\u00f2 anche ad ambienti marxisti eterodossi e strinse amicizia con Aldo Garosci e Franco Venturi, militanti di Giustizia e Libert\u00e0. Ruppe con il Pcd'I dopo il patto Molotov-Ribbentrop, nel 1939, e fu internato nel campo di concentramento di Vernet d'Ari\u00e8ge allo scoppio della seconda guerra mondiale.\nIn prigionia conobbe un altro ex comunista, Arthur Koestler, che divenne suo amico e gli dedic\u00f2 un bel ritratto nel suo libro \"La schiuma della terra\". Nel 1940, dopo l'invasione tedesca della Francia, Valiani riusc\u00ec ad evadere e rifugiarsi in Messico. Rientrato in Italia nel 1943 grazie ai buoni uffici dei Servizi Segreti del Regno Unito, divenne esponente del Partito d'Azione nel C.L.N.A.I., organizzando, insieme a Pertini e ad altri esponenti della resistenza antifascista, l\u2019insurrezione di Milano dell'aprile 1945, e firmando, come rappresentante del Partito d'Azione nel seno del Comitato di Liberazione Nazionale Alta Italia, la condanna a morte di Benito Mussolini, eseguita a Giulino di Mezzegra il 28 aprile 1945.\nDopo la guerra fu deputato nell'Assemblea Costituente e quando il Partito d'Azione si sciolse, si ritir\u00f2 dalla politica attiva e divenne giornalista. Ader\u00ec successivamente (1956-1962) al Partito Radicale e, negli anni ottanta, al Partito Repubblicano Italiano (come indipendente). Tornato al giornalismo, collabor\u00f2 con Il Mondo, L'Espresso e il Corriere della Sera. Fece parte del Comitato scientifico della Fondazione Luigi Einaudi di Torino. Fu nominato senatore a vita nel 1980 da Sandro Pertini.\nLeo Valiani \u00e8 stato il settimo e finora ultimo dei sette grandi di Milano tumulati nel Famedio del Cimitero Monumentale, insieme ad Alessandro Manzoni, Carlo Cattaneo, Luca Beltrami, Bruno Munari, Carlo Forlanini, Salvatore Quasimodo (si veda sepolture illustri del cimitero monumentale di Milano)."}
{"id": "244661", "revid": "466539", "url": "https://it.wikipedia.org/wiki?curid=244661", "title": "Eugenio Monti", "text": "Coraggioso e non sempre fortunato, \u00e8 uno degli atleti pi\u00f9 titolati nella storia di questa disciplina con 9 medaglie d'oro ai campionati mondiali, di cui 7 nel bob a due (in entrambi i casi \u00e8 un record) e 6 medaglie olimpiche, ma rimane nella storia anche per un episodio di lealt\u00e0 sportiva avvenuto alle Olimpiadi di Innsbruck del 1964, che ne fece il primo atleta della storia a ricevere la medaglia Pierre de Coubertin.\nGianni Brera lo soprannomin\u00f2 \"Rosso Volante\".\nBiografia.\nEra figlio di \"Ugo Monti\", originario di Auronzo di Cadore, e di \"Adele Fabrizi\", nata in Carnia. In giovane et\u00e0 si trasfer\u00ec con la famiglia a Cortina d'Ampezzo e qui prosegu\u00ec gli studi sino alla maturit\u00e0 scientifica. Consegu\u00ec i primi successi sportivi nel 1945 durante i campionati studenteschi di sci. Appena due anni dopo veniva notato dal giornalista Gianni Brera che gli affibbi\u00f2 il soprannome \"Rosso Volante\" (allusione ai colori dei capelli e alla grinta) con cui fu sempre conosciuto.\nPassato alle gare nazionali, nel 1949 diventava campione italiano di slalom gigante e nel 1950 di slalom gigante e speciale. Si distinse anche nella discesa libera, riuscendo a battere Zeno Col\u00f2 (Chamonix) e arrivando secondo, per pochi decimi, a James Coutett (M\u00fcrren). Ad appena vent'anni Monti si presentava come una delle migliori promesse dello sci italiano, ma la sua carriera venne presto stroncata: il 23 gennaio 1951 cadde durante un allenamento al Sestriere rompendosi i legamenti del ginocchio; l'anno successivo un secondo incidente a Cervinia gli precludeva definitivamente l'attivit\u00e0 agonistica.\nDecise allora di dedicarsi al bob. Nel 1954 Eugenio Monti conquist\u00f2 il suo primo titolo italiano, utilizzando un nuovo modello di bob creato a Cortina d'Ampezzo. Nel 1957, in coppia con Renzo Alver\u00e0, vinse il primo oro mondiale nel bob a due. All'Olimpiade di Cortina, nel 1956, vinse due medaglie d'argento, nel due (con Renzo Alver\u00e0) e nel quattro (con Ulrico Girardi, Renato Mocellini e Renzo Alver\u00e0). Alle Olimpiadi di Squaw Valley del 1960 non pot\u00e9 gareggiare in quanto questa gara non fu disputata per ragioni economiche (fu l'unica edizione dei giochi olimpici senza il bob). Nel 1960, a Cortina, divenne campione mondiale sia nel due che nel quattro. In tutta la sua carriera le medaglie mondiali diventeranno dieci (di cui nove d'oro) e quelle olimpiche sei (due d'oro, due d'argento e due di bronzo).\nAll'Olimpiade del 1964, a Innsbruck, vinse due medaglie di bronzo (con Sergio Siorpaes nel bob a due e con Sergio Siorpaes, Benito Rigoni, Gildo Siorpaes nel bob a quattro). In questa occasione comp\u00ec un gesto di sportivit\u00e0 che ne fece il primo atleta della storia a vincere la medaglia Pierre De Coubertin. All'equipaggio britannico di Tony Nash e Robin Dixon si era rotto un bullone e Monti prest\u00f2 loro il suo. I britannici vinsero la medaglia d'oro e Monti e Sergio Siorpaes presero la medaglia di bronzo. Rispondendo alle critiche della stampa italiana, Monti disse \u00abNash non ha vinto perch\u00e9 gli ho dato il bullone. Ha vinto perch\u00e9 \u00e8 andato pi\u00f9 veloce\u00bb. In quell'Olimpiade fu anche il portabandiera durante la cerimonia d'apertura.\nIl Saint Moritz Bobsleigh Club, il primo club di bob della storia, gli dedic\u00f2 inoltre un monumento, chiamato \"Monti's bolt\" (il bullone di Monti), posto in uscita della curva 4 (\"Sunny Corner\") del celebre tracciato Olympia Bobrun St. Moritz\u2013Celerina, proprio in ricordo del gesto compiuto per Nash e Dixon, soci del club elvetico.\nInfine, all'Olimpiade di Grenoble 1968, sulla pista dell'Alpe d'Huez, l'ormai quarantenne Monti riusc\u00ec a vincere la medaglia d'oro sia nel due con Luciano De Paolis sia nel quattro, con lo stesso De Paolis, Mario Armano e Roberto Zandonella. Il loro bob fu costruito in vetroresina dall'azienda di Gian Pietro Borgnolo e Giovanni Spangaro.\nColpito da numerose traversie (la separazione dalla moglie, la partenza della figlia per gli Stati Uniti, la morte del figlio per overdose), affetto dalla malattia di Parkinson, il 30 novembre 2003 si spar\u00f2 un colpo di pistola alla testa; trasportato all'ospedale di Belluno, mor\u00ec il giorno successivo. Il suo fegato fu trapiantato."}
{"id": "244663", "revid": "536103", "url": "https://it.wikipedia.org/wiki?curid=244663", "title": "Camilla Ravera", "text": "Biografia.\nFiglia di un funzionario del ministero delle finanze lavor\u00f2 come maestra a Torino e si iscrisse al PSI nel 1918. Tra il 1919 e il 1920 entr\u00f2 a far parte della redazione della rivista \"L'Ordine Nuovo\" di Antonio Gramsci. Nel 1921 fu tra i fondatori del Partito Comunista d'Italia; incaricata dell'organizzazione femminile, diede vita al periodico \"La Compagna\".\nDopo le leggi fascistissime del 1926 e l'arresto di Gramsci, si impegn\u00f2 per tenere insieme ed in costante contatto i comunisti italiani, cercando di rafforzare l'organizzazione clandestina del PCI; dopo il segretario Palmiro Togliatti che sostitu\u00ec Gramsci alla guida del partito nel 1927, la Ravera sar\u00e0, fino al suo arresto nel 1930, la seconda personalit\u00e0 del PCI in Italia per importanza.\nRavera sar\u00e0 anche delegata a vari congressi del Comintern, dove conobbe Lenin e Stalin. Fu arrestata nel 1930 ad Arona (Novara) e condannata a 15 anni di carcere. Ne scont\u00f2 5 in cella, gli altri al confino a Montalbano Jonico, San Giorgio Lucano, Ponza e Ventotene. Nel 1939 prese posizione contro il Patto Molotov-Ribbentrop e venne espulsa dal PCI assieme a Umberto Terracini; riammessa nel partito nel 1945, venne eletta al consiglio comunale di Torino l'anno seguente. Dirigente dell'Unione Donne Italiane, rappresent\u00f2 il Partito Comunista Italiano alla Camera in due legislature (1948-1958).\nRitiratasi a vita privata, nel 1982 venne nominata da Sandro Pertini senatrice a vita: \u00e8 stata la prima donna a ricevere questa nomina. Mor\u00ec il 14 aprile 1988 all'et\u00e0 di quasi 99 anni. Due giorni dopo fu ricordata dalla presidente della Camera Nilde Iotti e dal segretario del Partito Comunista Italiano Alessandro Natta. \u00c8 sepolta nel mausoleo del PCI nel cimitero del Verano di Roma.\nMemorie.\nA San Giorgio Lucano, una delle localit\u00e0 in cui fu confinata, nel 2007 \u00e8 stata apposta una lapide sulla facciata della casa in cui abit\u00f2 nel periodo 1936-1937.\nAd Acqui \u00e8 stato intitolato a suo nome il circolo del PCI, e il nome \u00e8 rimasto anche in seguito, quando la sede \u00e8 stata acquisita dal PdCI.\nSono state dedicate alla Ravera alcune strade: a Roma, Alessandria, Ferrara, Suzzara e Rignano sull'Arno.\nA Torino le amministrazioni le hanno dedicato un giardino nel 2008 e un asilo nido comunale."}
{"id": "244669", "revid": "838137", "url": "https://it.wikipedia.org/wiki?curid=244669", "title": "Sergio Pininfarina", "text": "Biografia.\nCugino del campione di Formula 1 Nino Farina, Sergio Farina diventa il presidente dell'omonima azienda di carrozzerie alla morte del padre Battista \"Pinin\" Farina che ne fu il fondatore.\nIl diminutivo \"Pinin\" \u00e8 stato aggiunto all'originario cognome \"Farina\" nel 1961, con decreto del presidente della Repubblica Giovanni Gronchi.\nConsegue la laurea in ingegneria meccanica nel 1950 al Politecnico di Torino, approfondendo le sue conoscenze nel Regno Unito e negli Stati Uniti. L'azienda Pininfarina diviene famosa negli anni cinquanta per l'eleganza delle carrozzerie realizzate e, soprattutto, per il disegno sempre all'avanguardia, garantendo cos\u00ec un successo ininterrotto della marca Pininfarina riconosciuto tutt'oggi in tutto il mondo.\nA partire dagli anni ottanta Pininfarina riconosce l'importanza dell'aerodinamica dei suoi modelli e concentra tutti i suoi sforzi nel migliorare i modelli non solo da un punto di vista estetico ma soprattutto aerodinamico, raggiungendo cos\u00ec il risultato di stabilirsi anche come punto di riferimento per le carrozzerie di macchine sportive e veloci eseguendo dei modelli persino per la Ferrari. In precedenza aveva avuto un'esperienza politica: alle elezioni europee del 1979 si candid\u00f2 con il Partito Liberale Italiano, risultando eletto.\nCinque anni dopo conferma il suo seggio a Strasburgo, sempre col PLI: si dimette per\u00f2 da europarlamentare nel 1988, anno in cui diverr\u00e0 presidente della Confindustria, conservando tale carica fino al 1992. Nel 1991 a Detroit gli viene assegnato il \"Designer Lifetime Achievement Award\" come migliore designer automobilistico del mondo. \u00c8 stato presidente del comitato scientifico-didattico dell'ISIA di Roma. L'industriale italiano \u00e8 stato nominato senatore a vita dal Presidente della Repubblica Carlo Azeglio Ciampi il 23 settembre 2005.\nPur avendo votato per il candidato ufficiale del centrodestra Giulio Andreotti come presidente del Senato il 19 maggio 2006 ha votato la fiducia al governo Prodi II; successivamente non ha partecipato ad alcuna votazione del Senato fino al 21 febbraio 2007, giorno in cui si \u00e8 astenuto sulla mozione della maggioranza sulla politica estera. Il 28 febbraio seguente, quando l'esecutivo fu rinviato al Senato dal Capo dello Stato Giorgio Napolitano per ottenere nuovamente la fiducia, Pininfarina ed Andreotti non parteciparono al voto, confermando di fatto la sfiducia e il ritorno alle urne.\nIl 12 agosto 2008 in seguito alla morte del figlio Andrea, il figlio Paolo divent\u00f2 il nuovo Presidente di Pininfarina S.p.A..\nSergio Pininfarina \u00e8 morto il 3 luglio 2012, nella sua casa di Torino, all'et\u00e0 di 85 anni, dopo una lunga malattia. \u00c8 sepolto nel Cimitero monumentale di Torino.\nRiconoscimenti.\nNel 2002 gli furono assegnati il Premio Internazionale Gerolamo Cardano, e la Laurea honoris causa in Disegno Industriale dal Politecnico di Milano."}
{"id": "244674", "revid": "104485", "url": "https://it.wikipedia.org/wiki?curid=244674", "title": "Rakija", "text": "La rakija (in albanese: rakia, in serbo e in macedone: \u0440\u0430\u043a\u0438\u0458\u0430=rakija, in bulgaro: \u0440\u0430\u043a\u0438\u044f, in rumeno e in moldavo: rachiu, croato e bosniaco: rakija) \u00e8 un superalcolico simile al brandy e alla vodka, creato per fermentazione e successiva distillazione di frutta, popolare nei Balcani. Il suo contenuto alcolico \u00e8 normalmente del 65%, ma nella rakija fatta in casa pu\u00f2 essere superiore, tipicamente dal 70 all'80 %. \"Prepe\u010denica\" \u00e8 la rakija distillata due volte, con un tasso alcolico che pu\u00f2 superare l'85%.\n\"Brlja\" (lett. \"La sberla\") \u00e8 il nome comune per la rakija di bassa qualit\u00e0.\nLa rakija \u00e8 considerata la bevanda nazionale dell'Albania, della Serbia, della Croazia, della Bulgaria, della Bosnia ed Erzegovina, del Montenegro e della Macedonia. Nella forma pi\u00f9 comune, slivovitz o \u0160ljivovica, \u00e8 prodotta con la prugna.\nAltri frutti comuni sono l'uva, la pera williams, le pesche, albicocche, le mele, i fichi e le amarene. La rakija fatta con le prugne e quella con l'uva possono essere mischiate dopo la distillazione con altri aromi, come erbe, miele, mele acerbe e noci e altra frutta fresca per ottenerne dei liquori. \u0160ljivovica (di prugne, 70% di alcol), Kajsijeva\u010da (di albicocche, 50-55%), Dunjeva\u010da (di cotogno, 50% alcol), Vi\u0161nja (di amarene, circa 72% di alcol), Viljamovka serba (di pere, 70% di alcol), Kupina (di more, 45%), Komovica (di uva, 55%), Travarica (di prugne con le erbe aggiunte dopo la distillazione), Medova\u010da serba (con miele) e Lozova\u010da (di uva, 55% di alcol) sono i tipi pi\u00f9 popolari di rakija in Serbia. Il 70% delle prugne raccolte in Serbia vanno a finire nella produzione della Sljivovica, la rakija \u00e8 divenuta primo brand nazionale protetto del Paese nel 2007.\nEsiste una tradizione molto forte nei paesi balcanici (Albania, Serbia, Croazia, Macedonia, Montenegro, Bosnia-Erzegovina, Bulgaria e anche Romania) di distillare questo superalcolico in casa.\nLa tabella dei tipi di rakija, a seconda del frutto con la quale sono prodotti:\nAlcuni tipi di rakija sono mantenuti in botti di legno (di quercia o gelso) per un extra aroma e per il colore (marrone dorato).\nLa rakija si dovrebbe bere in speciali bicchieri (da 0.3 a 0.5 dl).\nIn Serbia, Croazia, Bosnia ed Erzegovina, Macedonia e Montenegro \u00e8 bevuta come aperitivo, generalmente accompagnata da un antipasto misto di salumi e formaggio.\nIn Bulgaria e Macedonia \u00e8 anche servita con insalata Shopska o verdure in salamoia (tur\u0161ija).\nUn altro tipo \u00e8 la rakija \"grejana\", che \u00e8 scaldata e addolcita con miele o zucchero.\nCollegamenti esterni.\nParlare di Rakija come di un superalcolico simile al brandy o alla vodka non mi sembra corretto, si tratta di un distillato di frutta o altro (anche vinacce come la nostra grappa), mentre il brandy \u00e8 un distillato del vino e la vodka della patata."}
{"id": "244676", "revid": "767487", "url": "https://it.wikipedia.org/wiki?curid=244676", "title": "Genesis (film 2004)", "text": "Genesis \u00e8 un film del 2004 diretto da Claude Nuridsany e Marie P\u00e9rennou.\nMescolando humour e seriet\u00e0, innocenza e saggezza, un poeta musicista africano utilizza il linguaggio evocativo del mito e delle favole per raccontare la nascita dell'Universo, l'inizio infuocato del nostro pianeta e l'apparizione della vita sulla terra\u2026la storia di tutti noi. Ci parla del tempo, della materia, della nascita, dell'amore e della morte. Gli animali sono i protagonisti di questa Genesi fiammeggiante moderna e senza tempo. Dopo sei anni passati sul film, questa \u00e8 la seconda opera degli autori di \"Microcosmos - Il popolo dell'erba\".\nProduzione.\nRegia.\nClaude Nuridsany e Marie P\u00e9rennou sono nati a Parigi e lavorano insieme dal 1969, anno in cui si sono laureati in biologia presso l'Universit\u00e0 di Pierre e Marie Curie (Paris VI). Nel 1976, ottengono il premio NI\u00c9PCE per un lavoro fotografico che ha avuto ampio riscontro in Francia e all'estero. Autori di numerosi libri fotografici, dopo aver lavorato per la televisione, nel 1996 esordiscono con Microcosmos - Il popolo dell'erba."}
{"id": "244677", "revid": "767487", "url": "https://it.wikipedia.org/wiki?curid=244677", "title": "Casa Eden", "text": "Casa Eden \u00e8 un film italiano del 2004 diretto da Fabio Bonzi.\nTrama.\nSicilia, anni cinquanta. Due sorelle, Marisa e Rosa, vivono in un piccolo paese di campagna dove gestiscono senza troppi problemi una piccola casa di tolleranza non autorizzata. Marisa si innamora di Rocco, un guappo con amicizie nella camorra, e lui la convince ad ampliare l'attivit\u00e0, ma l'approvazione della legge Merlin sconvolge i piani delle due sorelle."}
{"id": "244678", "revid": "767487", "url": "https://it.wikipedia.org/wiki?curid=244678", "title": "Certi bambini (film)", "text": "Certi bambini \u00e8 un film del 2004 diretto da Andrea Frazzi e Antonio Frazzi, tratto dall'omonimo romanzo di Diego De Silva.\nTrama.\nNapoli. Rosario, nato in una situazione di confusione e criminalit\u00e0 perennemente in bilico tra le cattive frequentazioni (Damiano, un malavitoso che sfrutta la sua banda, la camorra) e le buone abitudini (la nonna con cui vive e di cui si prende cura, l'oratorio).\nIl male tuttavia diventa destino ineluttabile, laddove il degrado materiale della citt\u00e0 allo sbando diventa anche quello morale dei ragazzini senza alcun'altra possibilit\u00e0 se non quella di seguire il proprio destino di piccoli delinquenti.\nRiprese.\nIl film \u00e8 stato girato a Napoli, alcune scene anche a Salerno e Battipaglia."}
{"id": "244680", "revid": "767487", "url": "https://it.wikipedia.org/wiki?curid=244680", "title": "Che ne sar\u00e0 di noi", "text": "Che ne sar\u00e0 di noi \u00e8 un film commedia del 2004 diretto da Giovanni Veronesi. Gli interpreti principali sono Silvio Muccino, Violante Placido ed Elio Germano.\nIl titolo \u00e8 ripreso dall'omonimo brano di Gianluca Grignani, facente peraltro parte della colonna sonora.\nTrama.\nMatteo, Paolo e Manuel sono tre diciannovenni che hanno appena terminato il liceo, e ognuno di loro \u00e8 in preda ai suoi problemi: Matteo ha una burrascosa relazione con Carmen, una ragazza pi\u00f9 grande di lui e di cui \u00e8 perdutamente innamorato. Questa, per\u00f2, sembra considerare Matteo solo come uno \"sfizio\" personale, giudicandolo troppo piccolo e immaturo, e si mostra molto volubile nei suoi confronti. Paolo, molto bravo a scuola, \u00e8 un ragazzo timido e ben educato che per\u00f2 ha il futuro gi\u00e0 deciso dai propri genitori: dopo la maturit\u00e0, infatti, dovr\u00e0 iscriversi alla facolt\u00e0 di Economia a Milano. Manuel \u00e8 il classico ribelle, stufo della madre vedova; non vuole lavorare nel negozio di animali del padre defunto e non nasconde la sua perenne rabbia ed insoddisfazione interiore. Matteo, sapendo che Carmen andr\u00e0 in vacanza a Santorini, isola della Grecia, convince i suoi due amici ad andare anche loro l\u00ec, ingannandoli. Lungo il tragitto in traghetto, i tre incontrano due ragazze particolarmente attraenti: Bea e Monica che li accompagneranno sull'isola.\nOltre a loro, a Santorini ci sono pure Valentina, da sempre segretamente innamorata di Matteo, e Sandro, un uomo cinico e benestante che ha una spiccata attrattiva su Carmen, ricambiando il suo interesse per\u00f2 solo fisicamente. In una settimana succederanno molte cose, che cambieranno per sempre le vite dei tre protagonisti e li aiuteranno a crescere e maturare."}
{"id": "244684", "revid": "767487", "url": "https://it.wikipedia.org/wiki?curid=244684", "title": "Figli di Roma citt\u00e0 aperta", "text": "Figli di Roma citt\u00e0 aperta \u00e8 un documentario del 2004, diretto dalla regista Laura Muscardin. La pellicola \u00e8 un percorso tra i luoghi del capolavoro neorealista di Roberto Rossellini \"Roma citt\u00e0 aperta\" (1945) nel 60\u00ba anniversario delle riprese."}
{"id": "244685", "revid": "767487", "url": "https://it.wikipedia.org/wiki?curid=244685", "title": "Come inguaiammo il cinema italiano - La vera storia di Franco e Ciccio", "text": "Come inguaiammo il cinema italiano - La vera storia di Franco e Ciccio \u00e8 un film italiano a met\u00e0 tra il documentario e la fiction, diretto dai registi Daniele Cipr\u00ec e Franco Maresco. Prodotto nel 2004, \u00e8 stato presentato fuori concorso alla 61\u00aa Mostra internazionale d'arte cinematografica di Venezia.\nTrama.\nIl film ripercorre la carriera di due tra i pi\u00f9 famosi attori comici italiani, Franco Franchi e Ciccio Ingrassia, utilizzando materiale di repertorio e testimonianze originali - prime tra tutti interviste a familiari ed amici - trasformando la pellicola quasi in un vero e proprio racconto cinematografico."}
{"id": "244686", "revid": "767487", "url": "https://it.wikipedia.org/wiki?curid=244686", "title": "Corpo immagine", "text": "Corpo immagine \u00e8 un cortometraggio del 2004 diretto da Marco Simon Puccioni.\nTrama.\nLara Torre \u00e8 una famosa fotografa che sta preparando una mostra speciale. L'incontro con Walter cambier\u00e0 le cose..."}
{"id": "244688", "revid": "767487", "url": "https://it.wikipedia.org/wiki?curid=244688", "title": "De reditu - Il ritorno", "text": "De reditu - Il ritorno \u00e8 un film storico del 2004 diretto da Claudio Bond\u00ec, liberamente tratto dal poema latino del V secolo \"De reditu suo\" scritto da Claudio Rutilio Namaziano.\nTrama.\nNel 415 Claudio Rutilio Namaziano, patrizio romano fieramente pagano, decide di lasciare Roma per far ritorno alla nat\u00eca Tolosa, nella Gallia Narbonense, per verificare le condizioni dei suoi possedimenti dopo il passaggio dei Goti di Alarico I, che cinque anni prima erano arrivati sino a Roma, intraprendendo pertanto un tortuosissimo viaggio per l'Italia, passando tra mare e terra a causa della non pi\u00f9 agibilit\u00e0 e sicurezza della Via Aurelia, che appunto collegava la penisola all'Hispania e alle Gallie.\nIl protagonista \u2014 nella rielaborazione cinematografica, ma non nella verit\u00e0 storica e quindi nella sua opera letteraria di riferimento \u2014 ha anche il segreto proposito di raccogliere denaro e consensi dai pi\u00f9 prominenti patrizi rimasti ancora fedeli al paganesimo al fine di far acclamare un imperatore pagano che destituisca il cristiano Onorio e che sia dunque capace di risollevare le tristi sorti dell'Impero d'Occidente, ridotto ormai allo stremo dalle invasioni germaniche e dalla sua frammentazione politica e fortissima crisi economica conseguente, e che possa soprattutto contrastare il propagarsi del cristianesimo, responsabile a detta sua del decadimento dei valori tipici della \"romanitas\".\nMa la disperata impresa di Rutilio \u00e8 nata sotto una cattiva stella e il viaggio avr\u00e0 un epilogo tragico.\nProduzione.\nIl film fu girato dal 21 settembre 2002 per sette settimane consecutive; le riprese sono state effettuate a Crotone.\nDistribuzione.\nIl film, pronto il 21 marzo 2003, fu proiettato in anteprima per la troupe il 10 aprile 2003 al cinema Filmstudio di via degli Orti d'Alibert a Roma e usc\u00ec nelle sale italiane nel gennaio 2004. Fu prodotto da Alessandro Verdecchi per la Misami Film, con contributo ministeriale; fu distribuito da Orango Film."}
{"id": "244689", "revid": "767487", "url": "https://it.wikipedia.org/wiki?curid=244689", "title": "Dentro la citt\u00e0", "text": "Dentro la citt\u00e0 \u00e8 un film italiano del 2004, diretto da Andrea Costantini.\nTrama.\nIl commissario Aldo Chessari viene mandato a dirigere un distaccamento di polizia alla periferia di Roma, una stazione temporanea in una zona calda dove gli vengono affidati pochi mezzi e pochi uomini. Il suo vice, Lorenzo Corsi, un giovane appena uscito dall'Accademia, si scontra con la realt\u00e0 corrotta e deformata della vita reale. Il piccolo commissariato sembra essere un avamposto di frontiera, una destinazione punitiva dove sono stati assegnati reclute e teste calde. Chessari vorrebbe un dipartimento tranquillo, operazioni di routine, pedinamenti ed intercettazioni e non polveroni che possano intaccare le sue possibilit\u00e0 di avanzamento di carriera. Ma i suoi uomini, un gruppo di cani sciolti, non si fermano di fronte alle regole imposte dal potere arrivando anche al limite della legalit\u00e0."}
{"id": "244690", "revid": "767487", "url": "https://it.wikipedia.org/wiki?curid=244690", "title": "Dopo mezzanotte", "text": "Dopo mezzanotte \u00e8 un film del 2004 scritto e diretto da Davide Ferrario, girato interamente in digitale.\nTrama.\nMartino, custode del Museo nazionale del Cinema di Torino, \u00e8 segretamente innamorato di Amanda, inserviente del fast food che frequenta. Esasperata dal padrone del locale, una sera Amanda ha una reazione violenta e lo ferisce versandogli dell'olio bollente sulle gambe. A seguito di ci\u00f2 fugge spaventata trovando riparo proprio nella Mole Antonelliana, dove Martino le offre protezione nell'appartamento ricavato all'interno di un magazzino dismesso del museo che custodisce.\nAngelo, ladro di automobili e fidanzato di Amanda, nel frattempo tradisce la ragazza con Barbara, compagna di appartamento di Amanda, ed in pochi giorni sistema le cose minacciando il proprietario del \"fast food\" affinch\u00e9 la ragazza possa uscire dal nascondiglio e non temere pi\u00f9 niente. Nel frattempo per\u00f2, Martino, dopo lunghi silenzi, ha confessato il suo amore ad Amanda mostrandole un film particolare montato con spezzoni girati con la sua cinepresa d'epoca. Cos\u00ec Amanda, che da tempo si sente trascurata dal suo avventuroso fidanzato, cade tra le braccia del mite e taciturno Martino.\nTornata a casa, Amanda, combattuta tra il riprendere la relazione con Angelo e intraprenderne una nuova con Martino, decide di non voler rinunciare a nessuno, dando cos\u00ec vita ad un rapporto a tre. La soluzione trovata \u00e8 mal tollerata non solo dai due fidanzati, ma anche dall'amica del cuore Barbara, innamorata di Angelo.\nQuando la strana situazione sembra potersi finalmente risolvere positivamente per tutti, avviene l'imponderabile. Angelo, per puro errore, \u00e8 ucciso per mano di un metronotte. La pi\u00f9 colpita \u00e8 proprio Barbara, che ormai faceva dei progetti con lui, mentre Amanda, superato il dolore, \u00e8 pronta per dividere il suo amore solo con Martino.\nDistribuzione.\nIl film \u00e8 stato proiettato in anteprima nazionale a Torino il 16 aprile 2004 con la presenza del regista e degli attori Giorgio Pasotti e Francesca Inaudi."}
{"id": "244693", "revid": "438678", "url": "https://it.wikipedia.org/wiki?curid=244693", "title": "\u00c8 gi\u00e0 ieri", "text": "\u00c8 gi\u00e0 ieri \u00e8 un film del 2004 diretto da Giulio Manfredonia, interpretato da Antonio Albanese. Il film \u00e8 un remake della pellicola statunitense \"Ricomincio da capo\" (\"Groundhog Day\"), del 1993, diretta da Harold Ramis, con Bill Murray e Andie MacDowell.\nTrama.\nFilippo Fontana \u00e8 un famoso conduttore televisivo, specializzato in zoologia; \u00e8 un uomo viziato, egocentrico e arrogante, che disprezza, oltre al proprio lavoro, tutti quelli che lo circondano. Fontana si reca di malavoglia, inviato a sorpresa dal suo capo, in una piccola isola delle Canarie, per realizzare un reportage su un raro stormo di cicogne.\nDopo avere effettuato il servizio, non pu\u00f2 prendere il traghetto per arrivare all'aeroporto di Tenerife, a causa di una mareggiata, ed \u00e8 cos\u00ec costretto a fermarsi sull'isola per una seconda notte. La mattina al risveglio nota una serie ininterrotta di \"d\u00e9j\u00e0 vu\" e quindi realizza che tutto ci\u00f2 che aveva vissuto il giorno prima si sta ripetendo di nuovo. Si ritrova cos\u00ec prigioniero di un \"loop\" temporale, in cui \u00e8 sempre il 13 agosto. Dapprima con stupore, nonostante vari tentativi di restare sveglio la notte, o di addormentarsi in posti diversi dalla camera d'albergo e anche di scappare dall'isola la mattina stessa, finisce per rassegnarsi all'idea di doversi svegliare ogni mattina alle 7 con la voce dello stesso speaker della radio locale che invita tutti alla festa serale del paese.\nLibero da ogni freno inibitorio, si adatta inizialmente con una forte dose di cinismo, decidendo ogni giorno di seguire o non seguire il programma previsto con la troupe alla ricerca delle cicogne, o di trascorrere la serata in modo sempre diverso, noncurante delle conseguenze delle sue azioni. Riesce ad avere rapporti con quasi tutte le donne dell'isola, dopo aver carpito i loro segreti reconditi per poterle conquistare cos\u00ec rapidamente, salvo trovarle poi tutte monotone. Sopraggiunge quindi l'angoscia e un tentativo di suicidio, con tanto di strage di cicogne per sfogo, anche questo del tutto inutile. Dopo questo ennesimo fallimento inizia a guardare con altri occhi il mondo che lo circonda e tutto ci\u00f2 che gli capita attorno. Stringe amicizia tra gli altri con un anziano signore che la mattina incrocia fuori dall'albergo chiedendogli una sigaretta: venuto a sapere che la sera stessa morir\u00e0 di infarto, tenta di prevenire il suo malore, senza mai riuscire a salvarlo.\nRassegnato dell'ineluttabilit\u00e0 del suo destino, oltre a permettere che l'anziano signore si possa godere il suo ultimo giorno, guarda con maggiore attenzione ai valori della vita, che inizia a scoprire, anche attraverso Rita, la biologa al seguito della troupe televisiva, residente nell'isola. Con lei, il giorno del suo arrivo, c'erano stati numerosi attriti. Cerca ripetutamente di conquistarla, senza ottenere per\u00f2 alcuna resa da parte sua. Una conoscenza sempre pi\u00f9 approfondita della sua vita privata gli permetter\u00e0 di aprirsi e di rivelarle il suo segreto, sebbene convinto di non essere creduto.\nLa sera in cui i due dormono insieme, innamorati l'uno dell'altra, l'incantesimo si spezza e Filippo, ormai diventato un'altra persona, si sveglia in compagnia di Rita, il 14 agosto, in un giorno di pioggia nel quale dovr\u00e0 fare fronte a una nuova vita e, nell'immediato, alla gestione di un branco di maiali acquistati in modo avventato durante una vendita all'asta del giorno prima.\nProduzione.\nIl film non \u00e8 stato girato alle Canarie ma ad Almer\u00eda in Andalusia.\nDistribuzione.\nIl film \u00e8 stato distribuito in Italia a partire dal 16 gennaio 2004 e in Spagna dal 15 aprile del 2005. La prima messa in onda televisiva in Finlandia e in Argentina risale al 5 gennaio 2009.\nIl film \u00e8 conosciuto anche con i titoli: \"\u041e\u0449\u0435 \u0432\u0447\u0435\u0440\u0430\" (Bulgaria), \"Un d\u00eda sin fin\" (Spagna), \"Kiipeliss\u00e4 kanarialla\" (Finlandia), \"B\u00facs\u00fa a holnapt\u00f3l\" (Ungheria), \"Dzien bociana\" (Polonia), \"\u0423\u0436\u0435 \u0432\u0447\u0435\u0440\u0430\" (Russia) e inoltre con il titolo internazionale in inglese \"Stork Day\"."}
{"id": "244699", "revid": "767487", "url": "https://it.wikipedia.org/wiki?curid=244699", "title": "Evilenko", "text": "Evilenko \u00e8 un film del 2004 scritto e diretto da David Grieco ed interpretato da Malcolm McDowell e Marton Csokas.\nIl film \u00e8 tratto dal romanzo \"Il comunista che mangiava i bambini\" dello stesso Grieco, ispirato a sua volta dalla vita di Andrej Romanovi\u010d \u010cikatilo, noto come \"Il Mostro di Rostov\", \"Lo squartatore rosso\" o \"Cittadino X\", un serial killer che, tra la fine degli anni settanta e l'inizio degli anni novanta, terrorizz\u00f2 l'Unione Sovietica, violentando e uccidendo oltre cinquanta persone, di cui molti bambini, di ambo i sessi.\nTrama.\n1984. L'insegnante Andreij Evilenko di una scuola elementare di Kiev, apparentemente deviato, tenta di stuprare una bambina e viene scoperto e, nonostante la gravit\u00e0 del reato, viene solamente licenziato. Evilenko si rivela essere un serial killer, che uccide e cannibalizza bambini sfruttando strane capacit\u00e0 ipnotiche. Le indagini vengono assegnate alla squadra di polizia comandata dal commissario Lesiev, che per\u00f2, nonostante le prove, non riesce a venire a capo della situazione. Un militare di ronda in un sobborgo urbano sorprende Evilenko mentre uccide, venendo per\u00f2 stordito, in modo che all'interrogatorio della polizia non riconosce il killer. Evilenko viene comunque messo in stato di fermo perch\u00e9, impotente, non pu\u00f2 fornire un campione di sperma come da prassi, ma grazie alla sua posizione (\u00e8 entrato a far parte del KGB) viene rilasciato.\nMolti anni dopo Evilenko ha ormai compiuto oltre trenta delitti e non \u00e8 minimamente sospettato. Alle indagini di polizia si unisce lo psichiatra Aron Richter che riesce, dopo brevi e attente indagini, a trovare il colpevole. Senza avvertire la polizia riesce a fermarlo proprio in flagranza di reato in un bosco; cerca inutilmente di dissuaderlo, venendo ucciso. Tornato a casa Evilenko tenta il suicidio, e la moglie lo salva dalla morte. In un parco giochi Evilenko uccide nuovamente. Mentre si allontana viene fermato da un soldato di pattuglia di una vicina base militare che tuttavia riesce a ipnotizzare, facendogli dimenticare tutto.\nTre giorni dopo Lesiev raggiunge la base militare, ed il soldato di pattuglia fornisce (ancora stordito) le generalit\u00e0 di Evilenko, che adesso pu\u00f2 essere messo in stato di fermo. Lesiev decide di intrattenere un colloquio personale con Evilenko, contro il parere dei suoi superiori, che lo osteggiano apertamente. Dopo esser stato picchiato dai poliziotti, Evilenko viene interrogato personalmente dal commissario Lesiev, che riesce ad ipnotizzare: Evilenko, nell'euforia, si lascia andare a scottanti rivelazioni sul suo modus operandi e lo stesso Lesiev, in realt\u00e0 fintosi ipnotizzato, riesce a condannarlo. Qualche giorno dopo avviene la confessione: Evilenko aggiunge oltre 20 vittime in pi\u00f9 di quelle accertate dalla polizia. Due anni dopo avviene la condanna alla pena di morte."}
{"id": "244700", "revid": "767487", "url": "https://it.wikipedia.org/wiki?curid=244700", "title": "Fino a farti male", "text": "Fino a farti male \u00e8 un film del 2004, diretto da Alessandro Colizzi.\nTrama.\nRientrato in anticipo da un lavoro all'estero, Marc, un talent scout musicale, scopre che la moglie Martina si \u00e8 licenziata dal lavoro da pi\u00f9 di due mesi, senza avergli detto nulla. Ma questa \u00e8 solo la punta dell'iceberg, in quanto Martina si \u00e8 innamorata, ricambiata, di Lara, con cui intrattiene da molto tempo una relazione omosessuale. Marc decide di andare a fondo a questa storia, per arrivare a capire il perch\u00e9 di questo tradimento e soprattutto il motivo che ha spinto la fragile Martina a tentare il suicidio.\nCuriosit\u00e0.\nAd inizio film fa una piccola apparizione Marina Rei nel ruolo di una cantante."}
{"id": "244701", "revid": "43530", "url": "https://it.wikipedia.org/wiki?curid=244701", "title": "Pisces", "text": ""}
{"id": "244703", "revid": "767487", "url": "https://it.wikipedia.org/wiki?curid=244703", "title": "Guardiani delle nuvole", "text": "Guardiani delle nuvole \u00e8 un film del 2004, diretto dal regista Luciano Odorisio, e tratto dall'omonimo romanzo di Angelo Cannavacciuolo.\nTrama.\nLa vicenda di una famiglia di allevatori di capre, tra scontri, sopraffazioni e conflitti cruenti con camorristi e raggiri dei politici. Protagonista \u00e8 il figlio maggiore del patriarca che sfida un uomo politico colluso e faccendiere. Il giovane pastore ripensa alla sua vita e prende coscienza del suo ruolo di sconfitto.\nProduzione.\nIl film \u00e8 ambientato agli inizi degli anni '50 in Campania. Molte scene sono state girate in Puglia, a Nard\u00f2 (nella Masseria \"Brusca\"). Parte delle scene sono state girate a Capestrano (L'Aquila).\nPremi e riconoscimenti.\nIl film ha vinto la \" Piramide d'oro\", primo premio del Festival Internazionale del Cinema del Cairo, nel 2004."}
{"id": "244707", "revid": "1652635", "url": "https://it.wikipedia.org/wiki?curid=244707", "title": "Spugna", "text": ""}
{"id": "244708", "revid": "729019", "url": "https://it.wikipedia.org/wiki?curid=244708", "title": "Lodrisio Visconti", "text": "Biografia.\nGli inizi e la formazione della Compagnia di San Giorgio.\nFiglio di Pietro ed Antiochia Crivelli, nacque intorno al 1280 a Milano nella famiglia nobile dei Visconti, forte ed attiva nelle armi, che la govern\u00f2 fino ad ottenere con Gian Galeazzo il titolo di Duca di Milano. Lodrisio altern\u00f2 con il consorzio parentale, primo fra tutti il cugino Matteo Visconti, tradimento e fedelt\u00e0. Aiut\u00f2 Galeazzo I, figlio di Matteo, a recuperare Milano, ma presto se ne allontan\u00f2 tramando contro di lui. Quando nel 1328 mor\u00ec Galeazzo I, il figlio ed unico erede, Azzone, compr\u00f2 dall'Imperatore di Germania Lodovico il Bavaro il titolo di \"Vicario di Milano\", scavalcando il Papa, che pretendeva di essere il reale detentore del potere di nomina. Lodrisio organizz\u00f2 una serie di congiure contro il nipote, ma alla scoperta di esse, Azzone ne fece incarcerare i capi. Lodrisio sfuggito dalla rete, fu costretto a rifugiarsi a Verona presso Mastino II della Scala, col quale strinse una serie di alleanze nel tentativo di eliminare il signore di Milano. In questa occasione form\u00f2 nel 1339 la Compagnia di San Giorgio, forte di oltre 6.500 armati fra cavalieri, fanti (molti dei quali svizzeri) e balestrieri, di cui fu nominato capitano. Parteciparono a questa compagnia di ventura avventurieri mercenari di grande prestigio e levatura militare come Corrado Wirtinger di Landau (il Conte Lando) e Guarnieri d'Urslingen (il Duca Guarnieri).\nIl venturiero.\nLodrisio si distinse dai suoi compagni d'arme per essere mosso prevalentemente da uno spirito di rivalsa contro la propria consorteria parentale e da motivi politici come il tentativo di conquistare la Signoria di Milano; al contrario, gli altri membri erano spinti prevalentemente dalla brama di razziare ricchezze incuranti dei mezzi usati, usanza peraltro comune alle compagnie di ventura dell'epoca. Il tentativo di sottrarre Milano ai cugini Azzone e Luchino non fu per\u00f2 favorevole a Lodrisio, che, dopo un primo successo che gli aveva fatto sperare la conquista dell'ambita citt\u00e0, si trov\u00f2 a dover fronteggiare la milizia milanese, mobilitata dal cugino. Il 21 febbraio 1339 Lodrisio guid\u00f2 le sue truppe contro i familiari che governavano la citt\u00e0, in quella che \u00e8 chiamata la battaglia di Parabiago; secondo la leggenda i suoi compagni vennero spaventati da un'apparizione di Sant'Ambrogio a cavallo. Di certo decisivo fu l'arrivo della compagnia di ventura di Ettore da Panigo, che ribalt\u00f2 le sorti dello scontro e caus\u00f2 la sconfitta della Compagnia di San Giorgio. Lodrisio stesso fin\u00ec prigioniero: rimase recluso per 10 anni nel castello di San Colombano. Venne liberato dall'altro fratello, l'arcivescovo Giovanni Visconti, nuovo signore di Milano.\nGli ultimi anni.\nDopo la morte di quest'ultimo, Lodrisio aiut\u00f2 nel 1356 Galeazzo II Visconti, figlio di Stefano, contro la lega antiviscontea voluta dal cardinale Egidio Albornoz che aveva arruolato la Grande Compagnia comandata dal Conte Lando. Lodrisio la sconfisse conseguendo una grande vittoria, anche se successivamente perse il castello di Novara. Rimase poi a Milano fino alla morte, avvenuta per malattia ai primi di aprile del 1364.\nDiscendenza.\nLodrisio si spos\u00f2 prima con Costantina Malaspina, da cui non ebbe figli, e poi con Vincenza Cavalcab\u00f2, dalla quale ebbe due figli:"}
{"id": "244709", "revid": "767487", "url": "https://it.wikipedia.org/wiki?curid=244709", "title": "In viaggio con Che Guevara", "text": "In viaggio con Che Guevara \u00e8 un film del 2003, diretto dal giornalista e scrittore Gianni Min\u00e0."}
{"id": "244710", "revid": "1061716", "url": "https://it.wikipedia.org/wiki?curid=244710", "title": "Saxon (gruppo musicale)", "text": "I Saxon sono un gruppo musicale heavy metal proveniente da Barnsley, Yorkshire, in Inghilterra (Regno Unito), fondato nel 1976 da membri dei Son of a Bitch e dei Coast.\nTra i gruppi di punta dell'ondata NWOBHM, i Saxon conquistarono il successo con i famosi tre album \"Wheels of Steel\" (1980), \"Strong Arm of the Law\" (1980) e \"Denim and Leather\" (1981) che gli permetteranno di conquistare un posto nella lista dei grandi dell'heavy metal. I Saxon e hanno influenzato molte band metal come Metallica e Megadeth.\nBiografia.\nUno dei gruppi di maggior successo della corrente musicale New Wave of British Heavy Metal, i Saxon conobbero un periodo di discreto successo commerciale nella prima met\u00e0 degli anni Ottanta: una serie di album particolarmente ispirati, accompagnati da intensi tour per tutto il mondo, sia in veste di \"headliner\" che di supporto a gruppi pi\u00f9 famosi quali Mot\u00f6rhead e M\u00f6tley Cr\u00fce, portarono la band ad ottenere diversi piazzamenti nelle classifiche britanniche. Il positivo riscontro commerciale segnal\u00f2 la giovane formazione britannica all'attenzione della casa discografica EMI, la quale approfitt\u00f2 nel 1983 della rescissione del contratto da parte del gruppo britannico con la Carrere Records, con la quale erano stati pubblicati i primi sei album.\nEsordiscono nel 1979 con la loro prima uscita discografica, l'album verr\u00e0 intitolato Saxon, dalle sonorit\u00e0 classiche dell'Hard Rock di quegli anni, anche se rimarr\u00e0 un classico degli anni 70'.\nLa fortuna del gruppo, iniziata con album storici della NWOBHM come \"Wheels of Steel\" (1980), \"Strong Arm of the Law\" (1980) e \"Denim and Leather\" (1981), dura ancora qualche anno, con l'uscita degli album \"Power &amp; the Glory\" il pi\u00f9 venduto della loro carriera (1983, stesso anno in cui si esibirono come ospiti al Festival di Sanremo, proponendo alla platea dell'Ariston il singolo \"Nightmare\"), \"Crusader\" (1984) che vendette 2 milioni di copie e \"Innocence Is No Excuse\" (1985), per poi esaurirsi bruscamente sul finire del decennio, con un marcato cambio di stile, reso pi\u00f9 melodico sulle scie dell'AOR con album come \"Rock the Nations\" (1986) e \"Destiny\" (1988), che delusero sia il pubblico che la critica, e soprattutto la EMI, che non volle prolungare il rapporto di lavoro con il gruppo.\nLa band ha cominciato a riavvicinarsi allo stile iniziale durante i primi anni novanta. Con album come \"Solid Ball of Rock\" (1991), \"Forever Free\" (1992) e \"Dogs of War\" (1995) il gruppo riusc\u00ec a scavalcare il brutto periodo e a recuperare parte della fiducia e del successo commerciale perduti, senza per\u00f2 riuscire a ripetere i clamorosi successi di inizio carriera. Con \"Dogs of War\" Graham Oliver, in dissenso con le scelte musicali del gruppo, abbandon\u00f2 prima del tour e riform\u00f2 l'anno successivo i Son of a Bitch con Dawson e Gill.\nVerso fine anni novanta e primi anni 2000, il gruppo si avvicina ad uno stile decisamente pi\u00f9 duro, distaccandosi totalmente dall'hard &amp; heavy con \"Unleash the Beast\" (1997), \"Metalhead\" (1999), \"Killing Ground\" (2001), \"Lionheart\" (2004) e \"The Inner Sanctum\" (2007). Nel 2009 \u00e8 stato pubblicato \"Into the Labyrinth\". Nel 2011 esce \"Call to Arms\". A febbraio 2013 pubblicano l'album \"Sacrifice\" e nel 2015 pubblicano l'album \"Battering Ram\". Il 2 febbraio 2018 \u00e8 uscito il nuovo album \"Thunderbolt\", il ventiduesimo della loro carriera, mentre nel marzo 2021 esce il ventitreesimo lavoro della loro discografia, Inspirations.\nCuriosit\u00e0.\nLa loro \"Freeway mad\", tratta da \"Wheels of Steel\" fa parte della colonna sonora del film di Steno \"Fico d'India\". Inoltre la loro canzone \"\"Everybody Up\",\" tratta dal loro album \"Innocence Is No Excuse\" fa parte della colonna sonora del film \"D\u00e8moni\" di Lamberto Bava."}
{"id": "244712", "revid": "767487", "url": "https://it.wikipedia.org/wiki?curid=244712", "title": "InvaX\u00f6n - Alieni in Liguria", "text": "InvaX\u00f6n - Alieni in Liguria \u00e8 un film di genere fantascientifico-satirico del 2004, diretto dai registi Massimo Morini e Enzo Pirrone.\nCome seguito del film \u00e8 stata prodotta una serie tv, \"InvaX\u00f6n - Alieni nello spazio\".\nTrama.\n\"InvaX\u00f6n\" (che in dialetto genovese significa \"Invasione\") \u00e8 il surreale racconto di uno sbarco di extraterrestri in Liguria nel giorno del 31 aprile 2004 (data ovviamente inesistente) e delle avventure di un gruppo di astronauti che combattono per salvare la loro regione dall'invasione aliena. La vicenda ruota attorno a un fatto di cronaca riportato dai giornali nel dicembre del 1978, quando il metronotte Fortunato Zanfretta (presente anch'egli nel film) asser\u00ec di essere stato protagonista di una sconvolgente esperienza di \"contatto\" con esseri di altri mondi sulle alture di Marzano di Torriglia, nell'entroterra genovese.\nGli alieni, chiamati \"Dargos\" (come da testimonianza dello Zanfretta) si mostrano inizialmente amichevoli, volendo \"confrontarsi\" con gli abitanti della Terra in diverse discipline.\nTuttavia, a un certo punto i Dargos mostrano le loro reali intenzioni, decidendo di conquistare la Terra assediando e distruggendo la citt\u00e0 di Genova (sono varie le scene dove i pi\u00f9 importanti monumenti genovesi vengono ridotti in briciole; al termine del film la citt\u00e0 \u00e8 in fiamme).\nIntervengono quindi gli astronauti che si trovavano alla NASA, in America (compresi gli stessi Massimo Morini e Franco Malerba), distruggendo, dopo varie peripezie, la nave madre degli alieni, che si ritirano.\nProduzione.\nL'idea del film \u2014 che ha uno sfondo benefico (gli incassi della vendita dei diritti della pellicola sono devoluti all'Associazione sindrome dell'X fragile) \u2014 \u00e8 venuta al regista Morini durante una serie di concerti di piazza tenuti a Genova dal gruppo musicale dei \"Buio Pesto\", di cui egli \u00e8 cantante e leader. Parte del pubblico presente ai concerti figura fra le quarantunomila comparse di cui si avvale il film.\nNato come una iniziativa poco pi\u00f9 che amatoriale (\u00e8 stato girato in diverse \"location\" genovesi totalmente con il sistema digitale Betacam), \"InvaX\u00f6n\" si \u00e8 in seguito trasformato in un prodotto cinematografico vero e proprio, con effetti in \"surround\" e certificazione THX. Per ridurre i tempi di lavorazione e contenere i costi, la produzione (la LFC, Liguria Film Company) ha operato contemporaneamente in presa diretta su cinque postazioni degli studi MarinaStudios per il \"sound design\" ed il missaggio audio. \u00c8 stato cos\u00ec possibile anticipare anche la post-produzione per una correzione del colore in \"Critical digital screening room\" ().\nAd interpretarlo sono attori non professionisti o con all'attivo solo piccole esperienze nel mondo dello spettacolo, a livello di teatro-cabaret (fra gli altri, Andrea Possa, Sara Picasso, Marco Dottore, Marco Rinaldi e Marika Ceregini Miss Liguria del 1999), guidati dal regista Massimo Morini, che \u00e8 anche il produttore del film.\nAl film prendono parte \u2014 come \"ospiti d'onore\" \u2014 ventitr\u00e9 personaggi del mondo della televisione e dello spettacolo, dello sport e della cultura originari di Genova o comunque legati al capoluogo ligure, come l'astronauta italiano Franco Malerba, gli attori Dario Vergassola, Paolo Villaggio e Corrado Tedeschi, i calciatori Giuseppe Dossena, Attilio Lombardo, Roberto Mancini, Roberto Pruzzo e Claudio Onofri, il pallanuotista Eraldo Pizzo, i cantanti Bruno Lauzi, Vittorio De Scalzi, Francesco Baccini, Sandro Giacobbe, Roberto Tiranti, Ricchi e Poveri e Matia Bazar. \u00c8 presente pure la Gialappa's Band al completo, Piotta ed Elio e le Storie Tese.\nCome in tutti i film e telefilm di Massimo Morini, anche in questo \u00e8 presente l'effetto sonoro cinematografico l'urlo di Wilhelm, inserito dal foley artist e tecnico del suono Emilio Pozzolini.\nSerie televisiva.\nVisto il successo del film la Liguria Film Company in collaborazione con il canale satellitare Jimmy ha prodotto una serie tv che partendo da dove termina il film racconta il viaggio di ritorno degli extraterrestri che vengono scortati da un gruppo di astronauti verso il loro pianeta natale. La serie ha preso il nome di \"InvaX\u00f6n - Alieni nello spazio\" ed \u00e8 composta da 12 episodi."}
{"id": "244713", "revid": "767487", "url": "https://it.wikipedia.org/wiki?curid=244713", "title": "Io che amo solo te (film 2004)", "text": "Io che amo solo te \u00e8 un film del 2004, scritto e diretto dal regista Gianfranco Pannone.\nTrama.\nPietro \u00e8 un attraente architetto di 45 anni, dopo essere stato sposato con Roberta per 20 anni, si rende conto di essere insoddisfatto della sua vita affettiva e professionale. \u00c8 anche frustrato politicamente, sentendosi abbandonato."}
{"id": "244714", "revid": "1212721", "url": "https://it.wikipedia.org/wiki?curid=244714", "title": ".doc", "text": ""}
{"id": "244715", "revid": "767487", "url": "https://it.wikipedia.org/wiki?curid=244715", "title": "Ladri di barzellette", "text": "Ladri di barzellette \u00e8 un film del 2004, diretto dai registi Bruno Colella e Leonardo Giuliano.\nTrama.\nAurelio Grimaldi interpreta se stesso e nella storia \u00e8 costretto da un produttore cinematografico a dirigere il sequel de \"Le barzellette\", film di grande successo, per il quale \u00e8 stato trovato un finanziatore rozzo e totalmente estraneo al cinema. Ma Grimaldi \u00e8 un regista che vuole affrontare temi drammatici e vuole girare una trilogia su Aldo Moro, per questo gli viene promesso che sarebbe stato prodotto con un budget pi\u00f9 alto del previsto se prima avesse girato il film comico. Allora Aurelio cerca, con scarsi risultati, di inserire citazioni importanti anche nel film comico e spiazzato cerca ispirazione trovando situazioni paradossali.\nPreparazione.\nLa produzione, oltre che il soggetto e la sceneggiatura, \u00e8 stata organizzata in un solo mese in seguito al quale sono iniziate le riprese. L'idea originale di Colella e Giuliano era quella di un film divertente che tradisse la mano di un regista-intellettuale come Bruno Colella ed ironizzasse sul sistema cinematografico italiano, rappresentato da Leonardo Giuliano. Scopo del film era inoltre raggiungere un pubblico che non rientrasse nello specifico target degli ideatori, pur mantenendo il loro stile ed il loro punto di vista.\nRiprese.\nLe riprese sono cominciate a met\u00e0 maggio 2004 ed il montaggio \u00e8 stato fatto a giugno in modo che il film fosse lanciato per le festivit\u00e0 romane dei Santi Pietro e Paolo. I set del film sono stati quasi del tutto allestiti in un teatro di posa, presso il Centro di Produzione Cinematografica di Sales, eccezion fatta per alcune esterne girate sempre a Roma (nell'Aventino, a Portuense e davanti alla Bocca della Verit\u00e0) e provincia. Inoltre ci sono scene girate a Pomezia."}
{"id": "244717", "revid": "1654832", "url": "https://it.wikipedia.org/wiki?curid=244717", "title": "Loredana Cannata", "text": "Biografia.\nDopo aver studiato arte drammatica, \u00e8 stata interprete teatrale di alcuni spettacoli tratti dalle opere di Luigi Pirandello (\"Liol\u00e0\"), Euripide (\"Le troiane\") ed Arthur Schnitzler (\"Girotondo\"). Nel 1999 esordisce nel cinema dove ottiene il ruolo di protagonista del film \"La donna lupo\" di Aurelio Grimaldi, ove vi si rende protagonista di sequenze di sesso molto forti. Tra gli altri suoi lavori per il grande schermo, ci sono \"Maestrale\" (2000), \"Senso '45\" di Tinto Brass, \"Sotto gli occhi di tutti\" di Nello Correale, e \"Un mondo d'amore\" di Aurelio Grimaldi, questi ultimi tutti del 2002. Ha lavorato in numerose serie televisive sulle reti Mediaset e sulle reti RAI: \"La voce del sangue\", \"Giochi pericolosi\", \"Tutto in quella notte\", \"Il bello delle donne\", \"Exodus - Il sogno di Ada\", \"Provaci ancora prof!\", \"Finalmente a casa\", \"Finalmente Natale\", \"La caccia\".\nDal 2003 \u00e8 protagonista assieme a Sebastiano Somma della serie TV di Rai 1, \"Un caso di coscienza\", arrivata alla quinta stagione. Tra il 2005 e il 2006 raccoglie l'invito per la seconda edizione di \"Ballando con le stelle\", dove in coppia con Samuel Peron daranno vita a performance giudicate da tutti di grande intensit\u00e0 coreografica. Nel 2012 torna sul grande schermo con \"Magnifica presenza\", interpretando una casting, per la regia di Ferzan \u00d6zpetek e nel 2014 viene scelta\u00a0\u2013 unica attrice italiana\u00a0\u2013 dal regista Premio Oscar Paolo Sorrentino per il suo nuovo film, \"Youth - La giovinezza\".\nDa sempre alterna il suo lavoro di attrice alla sua passione civica, perch\u00e9 da molti anni \u00e8 un'attivista, su vari fronti. \u00c8 presidente dell'associazione \"Sesto Sole\", attraverso cui porta avanti progetti di salute presso le comunit\u00e0 indigene zapatiste del Chiapas, nel sud del Messico. Nel 2003 \u00e8 autrice e regista del documentario \"Insurgentes\", dedicato alla resistenza zapatista. Nel 2006 \u00e8 produttrice ed interprete di un altro documentario sulla lotta zapatista e sulla cooperazione dal basso e per il basso intitolato \"L'alba del Sesto sole\".\n\u00c8 inoltre una convinta vegana ed animalista."}
{"id": "244720", "revid": "767487", "url": "https://it.wikipedia.org/wiki?curid=244720", "title": "Legami sporchi", "text": "Legami sporchi \u00e8 un film del 2004, diretto dal regista Giorgio Molteni."}
{"id": "244729", "revid": "287204", "url": "https://it.wikipedia.org/wiki?curid=244729", "title": "Modigliani", "text": ""}
{"id": "244730", "revid": "767487", "url": "https://it.wikipedia.org/wiki?curid=244730", "title": "Mondovino", "text": "Mondovino \u00e8 un film del 2004 diretto da Jonathan Nossiter, presentato in concorso al 57\u00ba Festival di Cannes.\nIl film tratta dell'impatto della globalizzazione sulle regioni produttrici di vino e in particolare dell'influenza del critico Robert Parker e dell'enologo Michel Rolland nel definire e imporre uno stile internazionale comune. La critica \u00e8 rivolta in particolare alle ambizioni della grandi aziende della produzione vinicola (come Mondavi) a danno dei singoli piccoli produttori che hanno perfezionato con la tradizione vini dalle caratteristiche individuali legate al territorio di produzione (\"terroir\").\nRobert Parker, autore della guida Wine Advocate, \u00e8 probabilmente il critico pi\u00f9 famoso del mondo; un suo giudizio, positivo o negativo, pu\u00f2 influenzare i gusti e le scelte di milioni di consumatori.\nMichel Rolland \u00e8 un enologo di fama mondiale e collabora con oltre un centinaio di aziende in 12 paesi.\nIl film \u00e8 stato girato in diverse nazioni: in Italia, in particolare in Toscana tra Firenze e Bolgheri, sede di produzione dei vini rossi cosiddetti \"supertuscans\" molto apprezzati dalla critica internazionale e a Bosa, comune della provincia di Oristano, legato alla tradizionale microproduzione della Malvasia di Bosa; in Francia tra la regione di Bordeaux (a Pomerol c'\u00e8 il laboratorio enologico di Michel Rolland) patria dei produttori pi\u00f9 famosi del mondo, la Borgogna ed il piccolo paesino di Aniane in Linguadoca dove l'elezione di un sindaco comunista ha bloccato i progetti di espansione del colosso californiano Mondavi; negli USA in Napa Valley, quartier generale di Mondavi; in Argentina, in Brasile e a Londra presso la famosa casa d'asta Christie's."}
{"id": "244735", "revid": "767487", "url": "https://it.wikipedia.org/wiki?curid=244735", "title": "Nel mio amore", "text": "Nel mio amore \u00e8 un film del 2004, esordio alla regia della scrittrice Susanna Tamaro. La trama del film \u00e8 basata sul secondo racconto del libro \"Rispondimi\", scritto e pubblicato da Tamaro nel 2001, intitolato \"L'inferno non esiste\". \nTrama.\nStella \u00e8 sposata con Fausto, un uomo d'affari insensibile e crudele, dal quale ha avuto due figli: Laura e Michele. Mentre Laura cresce adattandosi al terribile clima familiare imposto dal padre, Michele vi si oppone sviluppando una personalit\u00e0 e una sensibilit\u00e0 particolari, fino ad accostarsi alla religione e a un sentimento mistico di spiritualit\u00e0; ma il ragazzo muore investito dal padre in un incidente stradale."}
{"id": "244736", "revid": "1418004", "url": "https://it.wikipedia.org/wiki?curid=244736", "title": "Reinaldo Arenas", "text": "Pass\u00f2 la maggior parte della sua vita combattendo il regime di Fidel Castro attraverso la sua arte. Sotto il profilo letterario, non politico, sub\u00ec l'influenza di Jos\u00e9 Lezama Lima.\nBiografia.\nInizialmente favorevole alla rivoluzione comunista a Cuba, giovanissimo si arruol\u00f2 nelle truppe rivoluzionarie, ma si allontan\u00f2 da Castro negli anni sessanta, ravvisando aspetti di violenza del regime e ne pag\u00f2 il prezzo venendo censurato e molestato. I suoi cinque romanzi comprendono i poetici \"Otra vez el mar\" e \"El palacio de las blanqu\u00edsimas mofetas\", che a sua volta comprende \"Pentagonia\" su una \"storia segreta\" del periodo post-revoluzionario di Cuba.\nNel 1973 venne incarcerato a causa della sua omosessualit\u00e0 apertamente dichiarata, e pi\u00f9 tardi venne obbligato a rinunciare al suo lavoro.\nFu detenuto al Morro, fu lungamente torturato, tent\u00f2 il suicidio ma non vi riusc\u00ec; grazie a qualche falso turista riusc\u00ec a far uscire alcune sue opere, dall'estero organizzarono la sua fuga ma fall\u00ec, scont\u00f2 la pena e poi and\u00f2 ai lavori forzati.\nDurante gli anni settanta ha provato diverse volte a fuggire da Cuba, ma senza riuscirci. Nel 1980, quando Castro permise un esodo di massa di omosessuali e altre persone non gradite al regime, si organizz\u00f2 per uscire dal paese. Dato per\u00f2 che il suo lavoro presentava chiaramente i problemi sociali e politici di Cuba, gli venne proibito di partire. Tuttavia, tramite un trucco, cambi\u00f2 il suo nome in Arinas sul suo passaporto e riusc\u00ec cos\u00ec ad andarsene da Cuba.\nSi stabil\u00ec a New York, dove nel 1987 gli venne diagnosticato l'AIDS.\nDurante quest'ultimo periodo scrisse la sua autobiografia, \"Prima che sia notte\", che venne inserita nella lista dei dieci migliori libri dell'anno 1993 dal New York Times, e da cui nel 2000 venne tratto il film \"Prima che sia notte\".\nArenas si suicid\u00f2 nel 1990 con una overdose di droga e di alcol, lasci\u00f2 un biglietto con scritto \u00abVi lascio in eredit\u00e0 tutte le mie paure, ma anche la speranza che presto Cuba sia libera\u00bb.\nLe avventure dei suoi libri.\nOtra vez el mar.\n\u00c8 stato scritto quattro volte, la prima volta il dattiloscritto fu distrutto dalla persona a cui lo aveva affidato, la seconda volta lo nascose fra le tegole del tetto e la polizia lo trov\u00f2 e lo distrusse, lo riscrisse, ma chi lo port\u00f2 all'estero lo manomise, il risultato fu un testo irriconoscibile, lo riscrisse una quarta volta partendo da quello che era riuscito a raccogliere.\nPrima che sia notte.\nCominci\u00f2 a scriverlo braccato dalla polizia, per crimini di pensiero e per la sua omosessualit\u00e0, fu costretto a vivere per lungo tempo sugli alberi, in fuga; per questo motivo doveva interrompere la scrittura al calare del sole. Famosa \u00e8 la pagina dedicata alla luna, compagna di quelle notti."}
{"id": "244737", "revid": "767487", "url": "https://it.wikipedia.org/wiki?curid=244737", "title": "Nema problema", "text": "Nema problema \u00e8 un film del 2004, diretto da Giancarlo Bocchi.\nTrama.\nIl giornalista italiano Lorenzi si addentra nella guerra jugoslava con l'obiettivo di intervistare il celebre comandante Jaco, ritenuto responsabile della sparizione di un convoglio di profughi. Con lui il traduttore Aldo, cui si aggiungono l'inesperto giornalista belga Maxime e Sanja, una ragazza in cerca della famiglia. Il gruppo entra nella citt\u00e0 assediata di Vaku, dove Maxime costruisce uno scoop sulla sorte dei profughi fidandosi delle bugie di Sanja mentre Lorenzi scopre che il comandante Jaco \u00e8 proprio il suo traduttore. Ma non potr\u00e0 raccontarlo: viene infatti rispedito a casa."}
{"id": "244738", "revid": "767487", "url": "https://it.wikipedia.org/wiki?curid=244738", "title": "Nemmeno il destino", "text": "Nemmeno il destino \u00e8 un film del 2004 diretto dal regista Daniele Gaglianone.\nIl titolo del film \u00e8 tratto da un verso della canzone \"Nessuno\", scritta da Antonietta De Simone per Betty Curtis e Wilma De Angelis ed incisa anche da Mina e si rif\u00e0 al libro omonimo di Gianfranco Bettin edito da Feltrinelli..\nTrama.\nAlessandro, Ferdi e Toni sono tre amici che vivono alla periferia di Torino; le loro giornata si susseguono stancamente tra fughe dalla scuola, giri in motorino, bagni nel fiume e grandi bevute. Il giorno in cui Toni decide di partire alla ricerca di una vita migliore, Ale e Ferdi si trovano ancora pi\u00f9 soli, emarginati dai compagni di scuola e con una situazione familiare disastrata; la madre del primo \u00e8 malata di mente e vive ormai nei ricordi del passato, il padre del secondo \u00e8 un alcolizzato all'ultimo stadio. Entrambi i ragazzi sono costretti a vivere alla giornata, lontano dal clima cupo delle loro abitazioni, cercando il sostegno di alcune persone che li hanno presi a cuore, come il bidello della loro scuola e sua moglie. Ma il destino per Ale e Ferdi appare segnato; l'emarginazione e il degrado in cui si trovano hanno soppresso anche la pi\u00f9 fioca speranza di poterne uscire. Infatti Ferdi muore suicida lanciandosi con il motorino da un palazzo in costruzione. Ale, in seguito alla preoccupante evoluzione della malattia di sua madre, viene portato in un centro di assistenza giovanile."}
{"id": "244740", "revid": "767487", "url": "https://it.wikipedia.org/wiki?curid=244740", "title": "Occhi di cristallo", "text": "Occhi di cristallo \u00e8 un film del 2004 diretto da Eros Puglielli. Il film si basa sul romanzo noir \"L'impagliatore\", scritto da Luca Di Fulvio.\nTrama.\nIl doloroso e mai dimenticato passato dell'ispettore Giacomo Amaldi si materializza ogni qual volta l'uomo deve affrontare stupratori e molestatori. Tutto ci\u00f2 fiorisce con particolare violenza nel momento in cui deve affrontare un metodico ed efferato serial killer, soprannominato l\"'Impagliatore\"; ogni volta diverse mutilazioni subite dalle vittime lasciano intendere come l'assassino seriale stia seguendo un disegno ben preciso e di difficile risoluzione per la polizia. L'assassino \u00e8 inoltre solito colpire anche animali e asportare intere membra del corpo delle sue vittime: i rilievi fatti sulle scene del delitto indirizzano le indagini prima verso un cacciatore e poi, appunto, verso un impagliatore. Nel frattempo uno dei colleghi di Amaldi, l'agente Ajaccio, \u00e8 in fin di vita a causa di un tumore al cervello e viene ricoverato stabilmente in ospedale: proprio nella struttura ospedaliera spariscono degli strumenti e dei farmaci che sono compatibili con quelli adoperati dall'assassino.\nAmaldi si imbatte presto in Giuditta, una studentessa universitaria presa di mira anche lei da un maniaco, e se ne innamora. L'uomo si presenta a una sua lezione universitaria e rimane colpito dal suo insegnante di antropologia, che inizia a consultare in seguito ai vari omicidi per cercare di ricostruire il profilo del killer. L'assassino colpisce nel frattempo una venditrice di opere d'antiquariato che in passato aveva fatto affari proprio con la madre dell'assassino e, proprio mentre Amaldi \u00e8 a cena con Giuditta, una delle dottoresse dell'ospedale. Nel frattempo Ajaccio inizia ad avere allucinazioni e ricordi lucidi relativi al suo passato in orfanotrofio, in particolare riguardo al figlio della proprietaria, ragazzo traumatizzato proprio da una madre pazza con una smodata passione per le bambole. Ajaccio riceve nel sonno una visita dallo stesso assassino, e cos\u00ec la polizia decide di far piantonare il collega, che continua nel frattempo ad avere delle allucinazioni: sembrerebbe che l'assassino sia proprio il ragazzino dei suoi incubi.\nDopo una notte di passione con Giuditta in cui le ha anche rivelato di una sua ex fidanzata uccisa da uno stupratore, Ajacci riesce a individuare il maniaco che la perseguita: si tratta di un ragazzo che aveva gi\u00e0 notato all'universit\u00e0. Il poliziotto per poco non uccide il ragazzo: ci\u00f2 terrorizza Giuditta, che non vuole pi\u00f9 continuare la sua relazione. Mentre Ajacci cerca di portare avanti le indagini riguardanti l'orfanotrofio in cui Ajaccio era cresciuto ed emerge che la stessa direttrice aveva fatto incendiare la prima sede, causando fra l'altro la morte di 6 bambini, il killer uccide il piantone e Ajaccio. Subito dopo l'assassino rapisce anche Giuditta: il killer \u00e8 proprio il suo professore di antropologia ed \u00e8 con lei che riuscir\u00e0 a completare l'opera. Asmaldi capisce che il centro operativo dell'assassino \u00e8 l'ex orfanotrofio: riesce dunque ad arrivare prima dell'ultimo omicidio e ne deriva una feroce lotta con il professore. L'assassino usa tutti i suoi trucchi contro Amaldi e sta per sopraffarlo, tuttavia Giuditta riesce a liberarsi e spara a morte al suo aguzzino, salvando l'amato poliziotto.\nCritica.\nIl Morandini assegna 3 stelle su 5 al film esprimendo il seguente giudizio: \"\"Incompreso e sottovalutato dai critici (...) Ha un'atmosfera malata e intrigante. Specialmente nella 1\u00aa parte la suspense tiene. (...) Il suo lato debole \u00e8 la sceneggiatura con poca fiducia nell'azione e nel comportamento\".\" Il dizionario Farinotti assegna 3 stelle su 5 affermando: \"\"Puglielli \u00e8 rigoroso nel rispettare i canoni del genere e la sua dedizione d\u00e0 buoni frutti. Nella sobriet\u00e0 generale, il regista si concede comunque pi\u00f9 di una trovata stilistica originale\".\""}
{"id": "244741", "revid": "767487", "url": "https://it.wikipedia.org/wiki?curid=244741", "title": "Non ti muovere (film)", "text": "Non ti muovere \u00e8 un film del 2004 diretto da Sergio Castellitto. La pellicola \u00e8 tratta dal romanzo omonimo di Margaret Mazzantini (moglie di Castellitto), ed \u00e8 interpretata dallo stesso Castellitto, Pen\u00e9lope Cruz e Claudia Gerini. Il film usc\u00ec nelle sale italiane il 12 marzo 2004. Venne presentato nella sezione Un Certain Regard al Festival di Cannes 2004.\nTrama.\nLa figlia quindicenne di Timoteo, vittima di un incidente in motorino, viene trasportata nell'ospedale dove il padre lavora come chirurgo. La ragazza \u00e8 sotto i ferri in pericolo di vita e Timoteo, che non ha voluto operarla, durante l'attesa del risultato dell'operazione, si affaccia a una finestra da dove scorge una donna che siede sotto la pioggia al centro di un incrocio di vialetti che portano alla struttura ospedaliera. Nella donna, seduta di spalle e che calza delle scarpe rosse, Timoteo riconosce Italia, una giovane che aveva incontrato pi\u00f9 di quindici anni prima.\nTimoteo ripercorre mentalmente l'incontro e immagina di raccontare alla figlia la storia con questa donna: in un caldissimo pomeriggio d'estate, con l'auto in panne, era rimasto bloccato in una borgata della periferia romana. Si era recato allora in un bar dove attendere un meccanico che per\u00f2 tardava ad arrivare. Timoteo avrebbe voluto telefonare per avvertire la moglie del ritardo ma il telefono pubblico di una cabina era rotto. Una giovane extracomunitaria, Italia, che l'aveva visto in difficolt\u00e0, l'aveva invitato a casa sua per telefonare. Nessuno aveva risposto alla chiamata di Timoteo che, stravolto dal caldo, era ritornato al bar dove assetato aveva bevuto l'unica bevanda fresca disponibile: alcuni bicchieri di vodka.\nRitornato a casa di Italia per chiederle di poter usare ancora il telefono, Timoteo, ormai ubriaco, aveva brutalmente violentato la ragazza e poi se ne era andato sconvolto dalla vigliaccheria e violenza del suo stesso atto.\nDopo qualche giorno si era recato di nuovo da Italia per chiederle scusa, ma invece le aveva nuovamente usato violenza. Era cominciata cos\u00ec una relazione con Italia, una donna di borgata di origini albanesi, che da sempre aveva conosciuto povert\u00e0 e violenze da parte degli uomini.\nTimoteo, nonostante il modo con cui il loro rapporto puramente sessuale aveva avuto inizio, aveva sentito crescere in s\u00e9 un sentimento sincero e sempre pi\u00f9 forte contraccambiato da Italia: si era reso conto che con lei, per il suo amore spontaneo e devoto, poteva essere se stesso e non sentirsi inadeguato, come gli accadeva invece quando stava con Elsa, la bella moglie innamorata e del tutto integrata nel loro ambiente borghese.\nDurante un malore di Italia e una visita in ospedale, dove Timoteo lavora, entrambi scoprono che Italia \u00e8 rimasta incinta. Timoteo inizialmente aveva chiesto di abortire ma poi, spinto dall'amore, aveva deciso di accettare la nascita del bambino e di lasciare Elsa per passare la sua vita con Italia. Quando stava per comunicare questa scelta alla moglie, anche lei gli aveva confidato di aspettare un figlio e questo aveva convinto Timoteo a tacere sulla sua relazione.\nDopo questi ricordi, dalla sala operatoria esce una sua amica infermiera che lo avverte che la figlia sta morendo per un blocco cardiaco e allora Timoteo disperatamente le pratica un massaggio che fa tornare il cuore a battere: la figlia \u00e8 fuori pericolo.\nTimoteo ritorna a pensare a quanto accadde poi con Italia che, convinta di essere stata abbandonata, aveva alla fine deciso di abortire con l'aiuto di alcune zingare che vivevano nella borgata e aveva confessato a Timoteo di essere stata oggetto di molestie sessuali da parte di suo padre quando era ancora adolescente. Cacciata dalla decrepita casa che doveva essere abbattuta per far posto al nuovo quartiere in costruzione, Italia decide di far ritorno al suo paese natale in Molise. Timoteo, che nel frattempo ha avuto una figlia dalla moglie Elsa che non ha avuto il coraggio di lasciare, capisce di essere ancora innamorato di Italia e decide cos\u00ec di andare con lei.\nDurante il viaggio Italia ha un'emorragia interna causata dall'aborto mal eseguito. Arrivati in un ospedale in costruzione, Timoteo aveva inutilmente tentato di salvarle la vita. La ragazza era morta durante la notte e un'agenzia di pompe funebri era stata incaricata da Timoteo di seppellirla nel suo paese.\nTimoteo, affacciatosi di nuovo, vede che la sedia su cui sedeva Italia ora \u00e8 vuota. Decide, come per ringraziare quella donna di essere tornata a trovarlo, di portare nel punto in cui sedeva una scarpa rossa, che la ragazza aveva perso durante il tragitto verso l'ospedale il giorno della sua morte, e che l'impresa funebre si era rifiutata di mettere nella bara ormai chiusa.\nProduzione.\nLa sceneggiatura del film \u00e8 tratta dal romanzo omonimo scritto da Margaret Mazzantini, autrice e moglie di Castellitto.\nCast.\nNella scena finale appare in un cameo l'autrice del libro, Margaret Mazzantini, che incrocia Timoteo mentre questi si sta recando a rendere omaggio a Italia.\nColonna sonora.\nNella colonna sonora sono presenti brani di Leonard Cohen, Nino Buonocore, Toto Cutugno e Vasco Rossi con la canzone \"Un senso\". Le musiche sono state affidate a Lucio Godoy, compositore di origine argentina, autore tra l'altro delle colonne sonore per film \"I luned\u00ec al sole\" del 2003 e \"Melissa P.\" del 2005.\nAccoglienza.\nNel film l'attrice Pen\u00e9lope Cruz recita in lingua italiana, e la sua interpretazione \u00e8 stata elogiata dalla stampa di tutto il mondo. Il \"San Francisco Chronicle\" l'ha definita \u00abla nuova Anna Magnani del XXI secolo, in grado di comunicare la sua essenza in italiano meglio di quanto non riesca a fare in inglese\u00bb."}
{"id": "244742", "revid": "767487", "url": "https://it.wikipedia.org/wiki?curid=244742", "title": "Ogni volta che te ne vai", "text": "Ogni volta che te ne vai \u00e8 un film italiano del 2004 diretto da Davide Cocchi.\nTrama.\nOrfeo era un bambino con un sogno: diventare un cantante di liscio. Vent'anni dopo, il suo sogno si complica: diventare un cantante di liscio insieme a Pamela. E mentre lei - libera e inafferrabile - continua ad andare e venire nella sua vita, la musica e i sogni scandiscono il ritmo di questa bizzarra storia d'amore."}
{"id": "244743", "revid": "599", "url": "https://it.wikipedia.org/wiki?curid=244743", "title": "Ordine parziale", "text": ""}
{"id": "244746", "revid": "767487", "url": "https://it.wikipedia.org/wiki?curid=244746", "title": "Peperoni ripieni e pesci in faccia", "text": "Peperoni ripieni e pesci in faccia \u00e8 un film del 2004, diretto da Lina Wertm\u00fcller.\nTrama.\nMaria e Jeffrey sono sposati da molti anni ma sono arrivati ad un punto di crisi quasi irreparabile. Maria cerca comunque una riconciliazione almeno per festeggiare il compleanno di nonna Assunta.\nDistribuzione.\nIl film \u00e8 uscito nelle sale nel 2006, due anni dopo la sua realizzazione, incassando in tutta Italia appena euro, rivelandosi quindi un fiasco totale nonostante la presenza di Sophia Loren (che aveva proposto inizialmente il titolo \"La terrazza dei gerani).\" "}
{"id": "244752", "revid": "767487", "url": "https://it.wikipedia.org/wiki?curid=244752", "title": "Promessa d'amore", "text": "Promessa d'amore \u00e8 un film del 2004, diretto dal regista Ugo Fabrizio Giordani."}
{"id": "244754", "revid": "663182", "url": "https://it.wikipedia.org/wiki?curid=244754", "title": "Ricordare", "text": "Ricordare \u00e8 un film del 2004, diretto dalla regista Gabriella Romano, dedicato alla condizione umana delle persone omosessuali durante il periodo fascista.\nTrama.\nLa narrazione (una \"docu-fiction\") si avvale di interviste inedite a diverse persone che vissero durante quel periodo: fra loro anche Giuseppe B., confinato alle isole Tremiti per \"pederastia\"."}
{"id": "244755", "revid": "6923", "url": "https://it.wikipedia.org/wiki?curid=244755", "title": "KWQ", "text": "KWQ (pronunciato \"quack\") \u00e8 l\"'astrazione\" della Apple di Qt e KDE che permette alla propria versione del motore di \"rendering\" KHTML di funzionare in macOS. KWQ e KHTML insieme costituiscono il \"framework\" WebCore di OS X. Distribuito sotto una licenza simile a BSD, KWQ fornisce un livello di astrazione sufficiente, se interamente ricompilato, a far funzionare WebCore su un'altra piattaforma."}
{"id": "244756", "revid": "767487", "url": "https://it.wikipedia.org/wiki?curid=244756", "title": "Saimir", "text": "Saimir \u00e8 un film del 2004 diretto dall'esordiente Francesco Munzi.\nDistribuzione.\nIl film \u00e8 stato presentato nella sezione Orizzonti della Mostra del cinema di Venezia, dove ha ricevuto la menzione speciale del Premio Luigi De Laurentiis Opera Prima. Ha partecipato anche alla 55\u00aa edizione del Festival di Berlino, nella sezione competitiva \u00ab14 Plus\u00bb del Kinder Fest."}
{"id": "244758", "revid": "767487", "url": "https://it.wikipedia.org/wiki?curid=244758", "title": "Pontormo (film)", "text": "Pontormo - Un amore eretico \u00e8 un film del 2003, diretto dal regista Giovanni Fago.\nTrama.\nIl film si basa su alcune pagine del diario personale del pittore cinquecentesco Pontormo.\nProduzione.\nIl sottotitolo del film fa riferimento all'ultima fatica del pittore (coro di San Lorenzo), oggi documentabile solo per i disegni preparatori.\nDistribuzione.\nIl film \u00e8 uscito in sala in Italia il 28 maggio 2004."}
{"id": "244759", "revid": "767487", "url": "https://it.wikipedia.org/wiki?curid=244759", "title": "Se devo essere sincera", "text": "Se devo essere sincera \u00e8 un film che \u00e8 uscito nelle sale italiane l'8 ottobre 2004, diretto dal regista Davide Ferrario, con Luciana Littizzetto, Dino Abbrescia, Fabio Troiano, Neri Marcor\u00e8 e Francesca Vettori.\nIl film \u00e8 ispirato molto liberamente (tant'\u00e8 che viene anche cambiato il nome della professoressa protagonista) al romanzo \"La collega tatuata\" di Margherita Oggero, pubblicato nel 2002.\nIl film ha incassato \u20ac 1.386.000.\nTrama.\nAdelaide Bertoglio \u00e8 un'insegnante di lettere quarantenne che vive a Torino assieme al marito Renzo e alla figlia Livietta. La sua vita subisce un inaspettato cambiamento quando viene interrogata dalla polizia riguardo all'omicidio di Bianca, una sua collega ricca e snob, ritrovata strangolata nella propria abitazione. Adelaide fa la conoscenza di Gaetano, il commissario che si occupa del caso e, superata un'iniziale antipatia, decide di collaborare alle indagini.\nLa donna mette al corrente delle sue scoperte Gina, la sua migliore amica, fidanzata con Arturo, un sedicente artista che ha un pessimo rapporto con Adelaide. Le indagini proseguono a rilento, senza dare risultati significativi. La situazione si complica ulteriormente quando Adelaide inizia a sospettare che Renzo la tradisca con Irina, un'allieva della scuola guida che gestisce. Un giorno, mentre sta visitando il museo dedicato a Cesare Lombroso assieme a Gaetano, il commissario la informa del ritrovamento di una lettera spedita da Bianca al suo amante, nella quale gli annunciava di volerlo lasciare. Mentre i due stanno discutendo, improvvisamente l'uomo la bacia. Sorpresa, Adelaide decide di troncare la cosa sul nascere, ma i suoi propositi cambiano e cos\u00ec fra i due nasce una relazione clandestina. Nel frattempo, Renzo continua a frequentare Irina.\nAd una mostra d'arte, Gina e Adelaide incontrano Vaglietti, il cugino di Bianca, e scoprono che l'uomo ha un tatuaggio uguale a quello della professoressa uccisa. Il mistero s'infittisce quando Adelaide scopre lo stesso tatuaggio sul polso di una certo Arnuffi, un commerciante di antichit\u00e0 che lavora in centro. I sospetti sui due, per\u00f2, sono di breve durata: in realt\u00e0 i due uomini erano amanti, e il tatuaggio era un semplice ricordo della vacanza durante la quale Bianca li aveva fatti conoscere.\nApprofittando di un fine settimana libero, Renzo e Adelaide vanno a Nizza e cercano di ravvivare la loro vita di coppia facendo l'amore su uno yacht ancorato al porto. Vengono per\u00f2 scoperti dalla polizia e Adelaide si vede costretta a chiamare Gaetano per convincere gli agenti a farli tornare a casa. Durante il viaggio di ritorno, tuttavia, Renzo comincia a sospettare che fra sua moglie e Gaetano vi sia qualcosa.\nPassa qualche giorno e Adelaide \u00e8 sempre pi\u00f9 confusa e si sente in colpa perch\u00e9 sta trascurando Livietta. Per di pi\u00f9, sua madre intuisce qualcosa sulla sua relazione ma non dice nulla a Renzo. Pochi giorni prima di Natale, per\u00f2, avviene la svolta decisiva nel caso: Gina dice di aver buttato Arturo fuori di casa dopo aver trovato un biglietto della sua amante. Leggendolo, Adelaide si rende conto che Arturo era l'amante di Bianca, e che \u00e8 stato lui ad ucciderla dopo aver scoperto che stava per lasciarlo.\nCon il caso finalmente risolto, Adelaide decide di risolvere alcune questioni lasciate in sospeso: interrompe la relazione con Gaetano e si riavvicina a Renzo, che nel frattempo ha lasciato Irina. I due decidono di fare qualcosa di nuovo, e cos\u00ec si recano nelle Langhe a fare bungee-jumping. Prima di buttarsi, Renzo domanda alla moglie se fra lei e Gaetano ci sia stato qualcosa di serio. Adelaide sta per rispondere (da qui il \"Se devo essere sincera\" del titolo), ma Renzo la interrompe, dicendo di preferire una bugia.\nColonna sonora.\nUn elemento caratteristico del film \u00e8 la presenza di vari brani di Fran\u00e7oise Hardy nella colonna sonora. In particolare sono:"}
{"id": "244764", "revid": "123977808", "url": "https://it.wikipedia.org/wiki?curid=244764", "title": "Graziadio Isaia Ascoli", "text": "Fu senatore del Regno d'Italia nella XVI legislatura.\nBiografia.\nNato da un'agiata famiglia di religione ebraica, apprese, adolescente, l'antico ebraico con il rabbino Samuel Vita Lolli, uno fra i massimi conoscitori italiani di tale lingua; non comp\u00ec studi regolari perch\u00e9, a seguito della morte del padre, dovette occuparsi in giovane et\u00e0 delle imprese di famiglia (una filanda e una cartiera); approfond\u00ec, da autodidatta, gli studi di linguistica, acquisendo grande notoriet\u00e0 a livello nazionale grazie ai suoi scritti: \"Sull'idioma friulano e sulla sua affinit\u00e0 con la lingua valaca\" (1846), \"Gorizia italiana, tollerante, concorde. Verit\u00e0 e speranze nell'Austria del 1848\" (1848), ecc.\nProfessore all'Accademia scientifico-letteraria di Milano, Ascoli coni\u00f2 il termine \"glottologia\" e fu il primo docente italiano di tale disciplina; precedentemente, tale insegnamento era impartito dai professori di \"Storia comparata delle lingue classiche\". La sostituzione terminologica in \"Glottologia\" era opportuna in quanto non venivano studiate pi\u00f9 solo le lingue classiche (greco e latino) ma anche il sanscrito, l'iranico ed il gotico.\nL'attivit\u00e0 di Ascoli si svilupp\u00f2 dapprima nelle note etimologiche, nelle precisazioni fonetiche e nelle spiegazioni di vari fenomeni riguardanti l'iranico; lo studioso si dedic\u00f2 poi alla ricostruzione delle origini della lingua degli zingari italiani, contribuendo a un filone di studi che in Europa non era ancora stato sviluppato, e alle ricerche riguardanti il nesso ario-semitico, prima di concentrarsi nei due principali domini indoeuropeo e romanzo..\nConfer\u00ec ai dialetti la dignit\u00e0 di lingua, fond\u00f2 la dialettologia scientifica e rivalut\u00f2 le parlate retoromanze coi suoi \"saggi ladini\" nonch\u00e9 il franco-provenzale. Fondamentale \u00e8 la sua elaborazione del concetto di \"sostrato linguistico\", cio\u00e8 dell'azione che una lingua vinta esercita su quella vincitrice: ad esempio, il fenomeno della gorgia, tipicamente toscano, ovvero l'aspirazione di /k/, /t/ e /p/ in posizione intervocalica (in locuzioni tipo \"la casa\", \"la cosa\") venne attribuito dai linguisti (ora non pi\u00f9, peraltro) al sostrato etrusco, cio\u00e8 all'azione dell'antica lingua etrusca, parlata del tutto scomparsa con l'affermarsi del latino;\nperaltro, sempre riguardo alla teoria del sostrato, Ascoli fu il primo studioso ad applicarla anche alle lingue romanze. Introdusse anche, nella seconda met\u00e0 dell'Ottocento, i concetti di superstrato e di adstrato.\nNel 1873 fu, con Giovanni Flechia, il fondatore della rivista \"Archivio glottologico italiano\" (tuttora esistente), il cui proemio per il primo numero, scritto da Ascoli stesso, era considerato da Carlo Dionisotti \u00abuno dei capolavori in senso assoluto della letteratura italiana\u00bb;. inoltre, nello stesso testo, l'Ascoli prese posizione riguardo alla questione della lingua italiana, opponendosi alla soluzione di Alessandro Manzoni dell'adozione del fiorentino colto (al quale semmai preferiva l'italiano regionale di Roma) come lingua d'uso nazionale e proponendo invece di lavorare per innalzare il livello culturale della popolazione: da ci\u00f2 sarebbe scaturito naturalmente un comune italiano soprarregionale cos\u00ec come, gi\u00e0 di fatto, in ambito d\u00f2tto veniva gi\u00e0 utilizzata una lingua scientifica omogenea da tutti gli scienziati d'Italia.\nNegli stessi anni fu lo strenuo difensore dell'Accademia scientifico-letteraria di Milano, entrando anche in polemica con chi, al Ministero e nel mondo universitario, la osteggiava.\nIl 13 maggio 1875 entr\u00f2 a far parte dell'Accademia Nazionale dei Lincei come socio nazionale per la classe di scienze morali, nella I categoria (filologia).\nIn giovent\u00f9 aveva proposto (1851) una lingua internazionale da usarsi con il telegrafo, la \"pasitelegrafia\".\nIl 20 marzo 1881 divenne socio dell'Accademia delle scienze di Torino.\n\u00c8 ricordato, tra l'altro, per l'invenzione del concetto geografico e sociale delle Tre Venezie, costituite dalla Venezia Giulia, la Venezia Euganea e la Venezia Tridentina.\nNel 1889 fu tra i firmatari del \"Manifesto\", e quindi fece parte del comitato promotore della Societ\u00e0 Dante Alighieri per la tutela e la diffusione della lingua e della cultura italiane.\nFu eletto membro Onorario della Regia Accademia di Scienze, Lettere e Arti in Padova il 6 giugno 1897.\nA lui \u00e8 dedicata la Societ\u00e0 filologica friulana, fondata a Gorizia nel 1919: Ascoli diceva: \u00ab\"I soi nass\u00fbt a Guriza di gjenit\u00f4rs israelits, i soi f\u00ee dal Fri\u00fbl e mi glori di chest\"\u00bb (Sono nato a Gorizia da genitori israeliti, sono figlio del Friuli e mi glorio di questo)."}
{"id": "244765", "revid": "767487", "url": "https://it.wikipedia.org/wiki?curid=244765", "title": "Segui le ombre", "text": "Segui le ombre \u00e8 un film del 2004, diretto dal regista Lucio Gaudino.\nTrama.\nNel 1946, immediato dopoguerra, il giovane brigadiere Gatta viene destinato alla caserma di Sorrento, e proprio in quei giorni nell'albergo Corona, propriet\u00e0 di Giuseppe De Rosa e Nuccia Corona, sono accaduti una serie di misteriosi omicidi accaduti nel periodo fascista che sono stati coperti troppo rapidamente. Gatta, guidato da un senso di giustizia, fa indagine e man mano riesce ad avvicinarsi alla verit\u00e0 e a trovare nuovi indizi, per cui emergono ambiguit\u00e0, segreti da custodire e timori da superare.\nIl film inizia con l'arrivo del brigadiere Gatta e con i suoi interrogatori agli eredi De Rosa: Adele, sposata con Primo Di Gennaro e ereditiera dell'albergo, e Aldo, macellaio. Ci sono, infatti, diversi casi irrisolti legati all'albergo e il brigadiere ha ricevuto il fascicolo da chiudere. Si hanno cos\u00ec diversi flashback su episodi passati che hanno visto l'omicidio di diversi personaggi tra cui addirittura la novella sposa di Aldo, Carolina. Si rivela cos\u00ec un gruppo capeggiato da Giuseppe De Rosa e composto dai figli e dal cognato Primo che uccide sistematicamente per una ragione o per l'altra mentre Nuccia Corona sembra vivere una vita infelice da cui non riesce a liberarsi.\nSI hanno diverse sequenze all'inizio un po' confuse che vanno piano piano a dipanarsi e a rivelare come la relazione tra Giuseppe e Nuccia sia stata segnata da un patto scritto che avevano portato lei a rinunciare ad un figlio avuto prima del matrimonio che viene ucciso dai familiari a cui segue una serie di episodi concatenati con relative scomparse fino a portare tutti in un baratro senza fine. "}
{"id": "244768", "revid": "124643769", "url": "https://it.wikipedia.org/wiki?curid=244768", "title": "Final Fantasy (videogioco)", "text": " \u00e8 un J-RPG uscito nel 1987. \u00c8 il primo titolo dell'omonima serie ed \u00e8 stato sviluppato da Square per NES. L'azienda era a quel tempo sull'orlo del fallimento e tent\u00f2 di creare un videogioco mai visto prima, con una mappa del mondo molto vasta e una nuova grafica.\nIl gioco \u00e8 disponibile anche nella raccolta \"Final Fantasy Origins\" per PlayStation, uscita nel 2002, in \"Final Fantasy I &amp; II - Dawn of Souls\" su Gameboy Advance e PlayStation Portable, con una versione migliorata graficamente comprendente anche bestiario, colonna sonora e galleria di immagini, e su App Store per Apple iPhone e iPod touch, la stessa versione presente nell'App store \u00e8 pubblicata sul Play Store per Android.\nTrama.\nPrima che il mondo entrasse nell'Et\u00e0 Oscura, quattro cristalli di potere controllavano e regolavano i quattro elementi (Terra, Acqua, Fuoco e Vento) e diffondevano con la loro luce, pace e armonia nel mondo. Un triste giorno la luce dei cristalli si esaur\u00ec e l'ordine naturale del pianeta fu irrimediabilmente alterato. Il male e l'oscurit\u00e0 cominciarono a diffondersi sulla Terra, creature spaventose cominciarono ad apparire ovunque e le citt\u00e0 caddero in preda alla confusione andando verso la rovina. Prima di partire per il Lago Crescente ed unirsi ai pi\u00f9 grandi Saggi dell'umanit\u00e0, Lukhan il Profeta annunci\u00f2 ai cittadini di Cornelia l'arrivo di quattro grandi eroi che avrebbero lottato contro il male e ripristinato la pace e l'armonia, chiamandoli \"Guerrieri della Luce\".\nQuando il gruppo di ragazzi entra a Cornelia, vengono a conoscenza dai cittadini che la Principessa Sarah \u00e8 stata rapita dal malvagio Garland, e che il Re, suo padre, sta cercando disperatamente i leggendari Guerrieri della Luce per riaverla sana e salva. Vengono a sapere che Garland si \u00e8 nascosto nell'antico Tempio del Caos, ormai abbandonato e popolato da creature selvagge. Dopo una dura lotta salvano Sarah e la conducono al Castello di Cornelia dove suo padre attende ansioso e riconoscente, come del resto ogni abitante di Cornelia, per il coraggio dimostrato dai giovani. Sarah, invece, decise di ricompensare i suoi salvatori con un liuto che le donne della famiglia reale si tramandano di generazione in generazione da 2000 anni e che Garland aveva tentato di rubare.\nI guerrieri della luce si imbattono successivamente nella citt\u00e0 di Pravoka, e mettono in fuga i pirati che stanno saccheggiando la citt\u00e0, impossessandosi della loro nave che usano per raggiungere le Terre Elfiche, in grandi difficolt\u00e0. Gli eroi vengono a sapere che il sovrano di quelle terre, il Principe, \u00e8 caduto vittima di un sortilegio del perfido \"Astos\", un elfo oscuro devoto alle forze maligne, che lo ha condannato a un sonno eterno. L'unico modo per spezzare il maleficio \u00e8 utilizzare particolari erbe allo scopo di destarlo. L'unica che sapeva maneggiare queste sostanze era la \"Strega Matoya\", che per\u00f2 ha bisogno del suo prezioso occhio di cristallo e desidera ardentemente riaverlo. I ragazzi scoprono che ad aver rubato l'occhio \u00e8 proprio Astos e che la dimora dell'elfo oscuro si trova in un antico castello nel nord. Qui, anzich\u00e9 trovare Astos, i guerrieri della luce trovano un povero sovrano e il castello distrutto. L'unico modo che per ricostruire il castello \u00e8 recuperare una corona che si trova nelle Caverne Paludose. Gli eroi non tirandosi indietro aiutano il monarca che infine si rivela essere lo stesso Astos. L'elfo viene sconfitto e i guerrieri recuperano l'occhio di cristallo e ricevono in dono le erbe che guariranno il principe.\nSuccessivamente il gruppo si dirige verso le terre di Melmond, in piena decadenza poich\u00e9 un Vampiro che vive nei pressi della caverna della Terra ha attaccato Melmond, e pian piano sta risucchiando l'energia vitale che rendeva rigoglioso il suolo e gli abitanti della cittadina con esso. I Guerrieri della Luce liquidano l'oscura creatura ma la terra non accenna a guarire dal suo terribile morbo demoniaco. Gli eroi credendo ci sia ancora una fonte del male attiva nella zona, su suggerimento degli abitanti di Melmond chiedono aiuto a un saggio di nome Sarda. L'anziano rivela che per sanare Melmond occorre riattivare la luce del \u201cCristallo della Terra\u201d ed eliminare per sempre la causa del morbo. I guerrieri della Luce affrontano cos\u00ec \"Cadavere, il Demone della Terra\" e con la sua disfatta gli eroi possono rivitalizzare il cristallo e salvare la cittadina. Sarda, riconosce in quei giovani gli eroi della leggenda e consiglia loro di recarsi presso il Consiglio dei Saggi di Lago Crescente.\nSeguendo le istruzioni di Sarda si recano li e scoprirono grazie ai 12 anziani che i Cristalli hanno perso il loro splendente potere originario a causa dell'azione negativa di quattro demoni dall'origine misteriosa dotati del potere degli elementi fondamentali (Terra, Aria, Fuoco, Acqua). Vengono inoltre a sapere che due secoli prima il Demone del Vento ed il Demone dell'Acqua si allearono distruggendo insieme la prosperosa ed avanzatissima civilt\u00e0 che regnava pacifica. I vecchi eruditi svelano, infine, la residenza del Demone del Fuoco: il fiammeggiante Vulcano Gulg. Nel Deserto di Ryukhan, tappa obbligatoria per raggiungere il vulcano, i guerrieri della luce ritrovano un'antica nave volante che decidono di sistemare e riutilizzare. Grazie ad essa raggiungono rapidamente il nascondiglio di \"Marilith Il Demone del Fuoco\" che soccombe sotto i colpi degli eroi.\nI saggi consigliano al gruppo di potenziare i loro poteri in previsione delle lotte sempre pi\u00f9 gravose che dovranno affrontare. Cos\u00ec, i Guerrieri della Luce conoscono in un remoto arcipelago il Re dei Draghi in persona, il sommo \"Bahamut\" che li onorer\u00e0 come meritano dei veri guerrieri se riusciranno a dimostrargli il loro coraggio. I giovani superano la prova e il re dei draghi li ricompensa conferendogli parte del suo potere.\nIl successivo obiettivo dei protagonisti \u00e8 \"Kraken, il Demone dell'acqua\". Raggiunta la citt\u00e0 di Onrac vengono a sapere che un tempo la citt\u00e0 godeva della protezione delle Sirene, che avevano sempre vissuto in un Santuario. Ma 200 anni fa, tuttavia, il malvagio Demone affond\u00f2 il santuario, e con esse le Sirene che da allora non hanno pi\u00f9 protetto Onrac. Un uomo mette a disposizione il suo sottomarino per permettere ai giovani di sbarazzarsi del demone che ancora si trova trionfo nel santuario inabissato che per\u00f2 necessita di una pietra per funzionare e che gli eroi recuperano dopo una lunga ricerca nella citt\u00e0 di Gaia. Raggiunte le rovine sottomarine anche questa creatura demoniaca viene distrutta e il terzo cristallo riprende potere.\nGrazie al \"Dottor Unne\" a Melmond, i giovani impareranno la lingua perduta del Lufeniano. Con il bagaglio culturale cos\u00ec arricchito, raggiungono la lontana citt\u00e0 del deserto: Lufenia. Purtroppo la citt\u00e0 una volta prosperosa \u00e8 ora in rovina poich\u00e9 \"Tiamath, il Demone del Vento\" ha preso possesso del Castello Volante, residenza d'origine dei Lufeniani. Vengono inoltre a sapere che la nave volante che gli eroi posseggono apparteneva ai Guerrieri del Cielo inviati a combattere Tiamath, ma che non hanno mai fatto ritorno. Raggiunto il Castello Volante, i guerrieri affrontano il demone e con la sua sconfitta anche l'ultimo cristallo riprende vigore.\nI Guerrieri della Luce cominciano ad avere il sospetto che i quattro Demoni fossero controllati da un'entit\u00e0 ancora pi\u00f9 potente, cosa che spiegherebbe il loro comportamento.\nRaggiungendo gli Anziani a Lago Crescente i guerrieri della Luce vengono a conoscenza della sconvolgente verit\u00e0. La fonte malefica per eccellenza di cui avevano gi\u00e0 qualche sospetto esisteva davvero, e si tratta di una creatura che viaggiando 2000 anni nel passato ha inviato nel tempo attuale i quattro Demoni per distruggere il mondo. Cos\u00ec facendo ha creato un ciclo temporale destinato a ripetersi all'infinito. Per spezzare l'incantesimo temporale i guerrieri dovranno raggiungere questa persona nel passato, sconfiggerla ed assicurare cos\u00ec un futuro migliore all'intero pianeta relegando dietro le porte del tempo i mostri inviati da questa misteriosa figura malefica.\nI saggi spiegano ai Guerrieri della Luce che per compiere il salto temporale devono disporre i cristalli di luce, tornati al loro antico splendore, intorno alla Sfera Nera nascosta nelle cripte del Tempio dei Demoni.\nNon perdendo tempo gli eroi si dirigono a quell'antico santuario. Il Tempio dei Demoni di 2000 anni fa \u00e8 un luogo infestato da mostri che i guerrieri eliminano senza indugio. In uno dei piani pi\u00f9 bassi del santuario, trovano un'antica porta che gli sbarra la strada ma che aprono utilizzando il dono della Principessa Sarah: il liuto!\nNelle profondit\u00e0 del tempio, i guerrieri della luce incontrano Garland e scopriranno che a permettergli di essere qui sono stati proprio i Quattro demoni, che gli hanno cos\u00ec salvato la vita dall'attacco decisivo, tempo fa. In cambio lui ha permesso loro di invadere il mondo futuro, creando cos\u00ec un ciclo temporale che vedr\u00e0 Garland diventare immortale ed il mondo destinato alla distruzione. E proprio \"Chaos\" si chiama la forma demoniaca di Garland che non esita ad attaccare il gruppo che per\u00f2 lo sconfigge definitivamente riportando la pace e l'armonia nel mondo.\nModalit\u00e0 di gioco.\nIl gameplay si basa su battaglie a turno.\nAll'inizio della prima partita il giocatore dovr\u00e0 scegliere nome e classe di tutti i personaggi.\nIl livello massimo di punti vita \u00e8 50 nelle versioni iniziali per Nes e Psx (Final Fantasy Origins) e 99 nella versione per GBA (Final Fantasy I+II, sottotitolato Dawn of Souls in Europa) e per PSP (Final Fantasy Anniversary Edition).\nClassi.\nLa squadra ideale dovrebbe essere composta da vari tipi di guerrieri e racchiudere in s\u00e9 varie discipline per poter affrontare ogni genere di battaglia.\nAbilit\u00e0.\nLe abilit\u00e0 da usare in battaglia sono:"}
{"id": "244769", "revid": "729019", "url": "https://it.wikipedia.org/wiki?curid=244769", "title": "Autostrada A31 (Italia)", "text": "L'autostrada A31 Rovigo - Piovene Rocchette (detta \"della Val d'Astico\") attraversa da sud a nord la provincia di Rovigo, la provincia di Padova e la provincia di Vicenza, partendo dalla SS 434 Transpolesana, nei pressi di Badia Polesine, e terminando a Piovene Rocchette. Il suo percorso di 88,7\u00a0km \u00e8 gestito interamente dalla societ\u00e0 \"Autostrada Brescia-Verona-Vicenza-Padova S.p.A.\".\nStoria.\nI lavori di costruzione del tratto a nord dell'A4 sono durati 4 anni, dal 1972 al 1976, e all'inizio venne definita scherzosamente \"Pi-Ru-Bi\", dal nome dei tre politici democristiani Flaminio Piccoli, Mariano Rumor e Antonio Bisaglia (originari, rispettivamente, delle tre citt\u00e0 di Trento, Vicenza e Rovigo, che sarebbero state unite dall'autostrada), i quali vollero fortemente, tra la fine degli anni sessanta e i primi settanta, tale arteria.\nIl via libera del Consiglio dei ministri alla realizzazione della Valdastico sud \u00e8 avvenuta nel dicembre 2002 mentre l'approvazione definitiva dell'ANAS \u00e8 del 13 maggio 2004.\nNel febbraio del 2005 si \u00e8 trovato un accordo tra le tre province (Vicenza, Padova, Rovigo) e 22 Comuni, per ultimare a sud quel troncone di 36\u00a0km costruito negli anni settanta.\nNel maggio 2005 per\u00f2 il TAR del Veneto accolse un ricorso degli enti privati sopracitati e annull\u00f2 l'ordine di avanzamento dei lavori. Tocc\u00f2 al Consiglio di Stato ribaltare tale sentenza, accogliendo le richieste delle autorit\u00e0 locali, sostenute da una petizione popolare. Nonostante ci\u00f2, nel settembre 2005 presero il via i lavori per il prolungamento dell'autostrada fino all'interconnessione con la superstrada \"Transpolesana\" a Badia Polesine in Provincia di Rovigo, per un'estensione complessiva di 54\u00a0km circa.\nDal 2005 al 2012 \u00e8 stato costruito il tratto a sud A4-Longare Montegaldella (apertura 22 settembre 2012). Nel 2013 \u00e8 stato aperto il tratto seguente a sud fino ad Albettone-Barbarano Vicentino. Il 30 giugno 2014 \u00e8 stato aperto il tratto da Albettone ad Agugliaro. Il 15 dicembre 2014 \u00e8 stato aperto il tratto sud dalla Superstrada Transpolesana al casello di Santa Margherita d'Adige. Il tratto da Noventa Vicentina a Santa Margherita d'Adige \u00e8 stato aperto luned\u00ec 23 marzo 2015.\nL'ultimo tratto inaugurato, tra Noventa Vicentina e Agugliaro, \u00e8 stato aperto il 31 agosto 2015. Quest'ultimo \u00e8 stato costruito in trincea (sotto il piano di campagna) per tutelare la visuale di Villa Saraceno a seguito di un ricorso della fondazione The Landmark Trust, il cui presidente \u00e8 Carlo, principe di Galles.\nL'autostrada oggi.\nEsistono tre interconnessioni con altre importanti strade: l'autostrada A4, la SS 434 Transpolesana, e con la Pedemontana Veneta. Dal casello di Villamarzana dell'A13, attraverso 17\u00a0km della transpolesana, \u00e8 possibile raggiungere l'autostrada Valdastico.\nL'autostrada \u00e8 a due corsie per senso di marcia pi\u00f9 corsia d'emergenza e ha undici uscite autostradali: Badia Polesine, Piacenza d'Adige, Santa Margherita d'Adige, Noventa Vicentina, Agugliaro, Albettone-Barbarano Vicentino, Longare - Montegaldella, Vicenza Nord, Dueville, Thiene-Schio e Piovene Rocchette, che coincide con il termine dell'autostrada.\nIl ponte sul fiume Adige che attraversa il fiume tra i comuni di Badia Polesine e Piacenza d'Adige, di lunghezza complessiva di 1087 metri, \u00e8 un ponte strallato lungo 590 metri, la cui campata centrale \u00e8 la pi\u00f9 lunga in Italia.\nSviluppi futuri.\nValdastico nord.\nIl progetto prevedeva il prolungamento dell'autostrada verso nord per Trento.\nDiversi fattori concorsero al fallimento dell'iniziativa.\nTra essi, gli ostacoli pi\u00f9 significativi furono posti dall'opposizione delle amministrazioni locali del Trentino, che impedirono la continuazione dell'autostrada verso Trento, e dalla mobilitazione di associazioni culturali e ambientaliste (tra cui Italia Nostra, WWF, e la Fondazione britannica \"The Landmark Trust\").\nIl 12 febbraio 2010 Attilio Schneck, presidente della Provincia di Vicenza, nonch\u00e9 dell'autostrada Brescia-Padova annuncia di aver dato corso a un bando europeo per la progettazione del tronco nord dell'autostrada da Piovene Rocchette all'Autobrennero. L'innesto della Valdastico \u00e8 previsto presso il comune di Besenello, a nord di Rovereto e sud di Trento.\nLa provincia autonoma di Trento si \u00e8 opposta all'intera opera sostenendo che il completamento porterebbe all'aggravamento dei problemi di traffico dell'autostrada A22 e della viabilit\u00e0 esterna senza risolvere i problemi della SS47 della Valsugana. Ulteriori motivi che la provincia autonoma di Trento adduce al suo no all'intera opera \u00e8 la politica seguita dall'Euregio Tirolo-Alto Adige-Trentino per il trasferimento delle merci su rotaia, che oltre sull'investimento nella galleria di base del Brennero e sull'ammodernamento della tratta di accesso, si fonda sul lavoro dell'interporto di Verona che verrebbe bypassato dal traffico pesante diretto a nord proveniente dalle aree di Padova-Ferrara e Venezia-Udine.\nCon la sentenza della Corte Costituzionale del 21 febbraio 2011 si \u00e8 ribadito che qualsiasi opera, atto o progetto dell'arteria non possa essere realizzato senza la preventiva intesa con la provincia autonoma di Trento. Ci\u00f2 in rispetto dovuto allo Statuto Regionale del Trentino-Alto Adige e alle sue norme di attuazione.&lt;ref name=\"sentenza 62/2011 corte costituzionale\"&gt;Corte Costituzionale - Sentenza n. 62 del 21 febbraio 2011&lt;/ref&gt; C'era quindi la sensazione che il progetto definitivo della Valdastico nord non avrebbe potuto essere approvato prima del dicembre 2013. Il presidente della provincia autonoma di Trento ha dichiarato che non \u00e8 sua intenzione bloccare il rinnovo della concessione autostradale all'Autostrada BS-PD fino al 2026 e che collaborer\u00e0 in tale direzione, senza per\u00f2 dare il via libera all'inizio dei lavori in territorio trentino. In tale prospettiva il presidente dell'Autostrada Brescia-Padova, Attilio Schneck ha dichiarato che, entro il 2013, sar\u00e0 approvato il progetto definitivo dell'intera Valdastico nord, ma i lavori cominceranno solo nel tratto veneto, fino al casello di Lastebasse, e in un secondo momento si decider\u00e0 di proseguire verso l'Autostrada del Brennero come da progetto o se interconnettersi alla Statale Valsugana presso Levico.\nL'8 agosto 2012 la Regione Veneto approva in via definitiva i lavori sulla Valdastico Nord, incurante dei ricorsi di Trento; il 18 marzo 2013 il Comitato Interministeriale per la Programmazione Economica approva l'avvio dei lavori di prosecuzione da Piovene Rocchette sino ai confini col Trentino (comune di Valdastico), segno di un importante avanzamento dell'opera.\nIl 16 maggio 2016, il ministro delle infrastrutture Graziano Delrio in visita a Vicenza ha dichiarato: \u00abSulla Valdastico Nord abbiamo trovato l'accordo, si far\u00e0, non \u00e8 detto che sia un'opera enorme perch\u00e9 noi contiamo molto sul trasporto su ferro pi\u00f9 che su gomma per le merci. Si apriranno molti cantieri una volta depositata la convenzione. Si tratta di giorni e non di mesi\u00bb.\nDopo le decisioni assunte dal CIPE in data 10 agosto 2016, la Societ\u00e0 Autostrada Brescia Verona Vicenza Padova ha deliberato di dare avvio alla progettazione definitiva del 1\u00ba lotto funzionale dell'opera tra Piovene Rocchette - Valle d'Astico della lunghezza di 18,9 Km, interamente in territorio veneto.\nIn data 21 gennaio 2019, con la sentenza 00499/2019 il Consiglio di Stato, in ultimo grado di appello, ha annullato la delibera del CIPE del 10 agosto 2016 su ricorso promosso dal Comune di Besenello (Trento), interessato in sede di progetto preliminare all'uscita e raccordo della Valdastico Nord con l'autostrada del Brennero A22.\nInquinamento da rifiuti speciali industriali.\nI lavori sono stati rallentati anche per effetto di alcune indagini portate avanti dalla Direzione nazionale antimafia di Venezia. Secondo le recenti indagini, sembra che nell'area attorno all'autostrada le ruspe abbiano spianato scarti di lavorazione industriale in mezzo alle coltivazioni, con il cromo che si \u00e8 riversato nei canali di irrigazione del granoturco. I sospetti sono partiti dopo che un cane (di due anni) \u00e8 morto per aver bevuto acqua da un fosso vicino al letto dell'autostrada. Il cane \u00e8 morto di intossicazione, tanto forte da provocarne la perforazione dell'intestino. Alcune foto scattate nel 2010 al terreno immediatamente adiacente all'autostrada mostrano come in alcuni punti affiorino dei presunti scarti di fonderia. Il rischio \u00e8 che ci siano sostanze tossiche venute a contatto con l'acqua (probabilmente per effetto della pioggia) che l'abbiano avvelenata. Dalle analisi realizzate \u00e8 emerso che i cianuri, l'arsenico e il piombo presenti nel terreno siano ben superiori ai limiti consentiti dalla legge: rispettivamente 20, 35 e 30 microgrammi per litro (\u00b5g/L) oltre il limite. In misura minore sforano anche altri metalli nocivi: il nichel (di 2\u00a0\u00b5g/L), il cobalto (di 4,70\u00a0\u00b5g/L), il cadmio (di 2\u00a0\u00b5g/L), il cromo totale (di 4,70\u00a0\u00b5g/L), il selenio (di 8\u00a0\u00b5g/L), il mercurio (di 0,3\u00a0\u00b5g/L) e l'amianto (di 5\u00a0mg/L).\nIn data 31 luglio 2012 la commissione europea \u00e8 stata informata del rischio rifiuti sotto la cosiddetta \"Valdastico Sud\". Sotto il manto stradale della Valdastico Sud tra Vicenza e Rovigo potrebbero esserci rifiuti tossici che metterebbero a rischio la salute di migliaia di persone. Alcune norme europee in materia ambientale e di salute pubblica sembrerebbero essere state raggirate, ad esempio non considerando come rifiuti i materiali di scavo contaminati.\nIl 6 luglio 2013 \u00e8 stata data notizia dell'iscrizione nel registro degli indagati di 27 persone per i reati di falso ideologico e traffico illegale di rifiuti in forma organizzata. Secondo la Direzione distrettuale antimafia di Venezia, nel tratto autostradale da Agugliaro a Longare sarebbero stati sversati illegalmente oltre 150.000\u00a0m\u00b3 di rifiuti nocivi."}
{"id": "244770", "revid": "767487", "url": "https://it.wikipedia.org/wiki?curid=244770", "title": "Sotto falso nome", "text": "Sotto falso nome \u00e8 un film del 2004, diretto da Roberto And\u00f2, presentato in una proiezione speciale della Settimana internazionale della critica al 57\u00ba Festival di Cannes.\nTrama.\nDaniel Boltanski \u00e8 un celebre scrittore, ma \u00e8 ossessionato dalla riservatezza e pertanto si firma con lo pseudonimo di Serge Novak, aiutato dal suo agente.\nUn giorno Daniel ha un'avventura con una giovane donna e il mattino dopo scoprir\u00e0 che \u00e8 la sposa del figlio del quale si \u00e8 sempre occupato molto poco e non ha mai costruito un rapporto da padre-figlio.\nLo scrittore si trover\u00e0 al centro di un ricatto: viene accusato di aver copiato il romanzo che gli ha dato il primo successo e potrebbe aver avuto una relazione in passato dal quale \u00e8 nata una figlia che non ha mai riconosciuto in Polonia."}
{"id": "244773", "revid": "767487", "url": "https://it.wikipedia.org/wiki?curid=244773", "title": "Stai con me (film)", "text": "Stai con me \u00e8 un film del 2004, diretto dalla regista Livia Giampalmo.\nTrama.\nDue giovani sposi diventano presto genitori di due gemelli. Si apre per loro un mondo fatto di casa, bambini e soldi che non bastano mai, Nanni si sente stretto in una morsa che schiaccia le sue aspirazioni come attore. Chiara sorprender\u00e0 Nanni con un'altra donna."}
{"id": "244777", "revid": "767487", "url": "https://it.wikipedia.org/wiki?curid=244777", "title": "Tre giorni d'anarchia", "text": "Tre giorni d'anarchia \u00e8 un film italiano del 2004 diretto da Vito Zagarrio.\nTrama.\nIl film, ispirato all'esperienza giovanile del padre del regista, racconta il breve ma intenso periodo trascorso tra la caduta del regime fascista e l'arrivo degli americani in un paese della Sicilia. Il film vuole essere a met\u00e0 tra il romanzo storico e un racconto pi\u00f9 personale e intimo, ispirato dai racconti del padre di Zagarrio e una velata metafora al conflitto in Medioriente"}
{"id": "244778", "revid": "88740", "url": "https://it.wikipedia.org/wiki?curid=244778", "title": "Tre metri sopra il cielo", "text": ""}
{"id": "244783", "revid": "767487", "url": "https://it.wikipedia.org/wiki?curid=244783", "title": "Oh! uomo", "text": "Oh! Uomo \u00e8 un film del 2004, diretto dai registi Yervant Gianikian e Angela Ricci Lucchi e presentato al Festival di Cannes.\nFa parte di una trilogia che include anche \"Prigionieri della guerra 1914-18\" e \"Su tutte le vette \u00e8 pace\"\nTrama.\n\"Oh! Uomo\" espone le ferite e le mutilazioni subite da soldati e civili durante la prima guerra mondiale. Assembla materiali d'archivio precedentemente inediti, in quanto censurati e banditi, che mostrano le deformazioni sui corpi di bambini in Austria e Russia e dei soldati in Europa, riflettendo su come spesso la forma patriottico-civile del conflitto nelle pubbliche rappresentazioni strida totalmente con i barbari risultati che questo porta sul corpo umano. Nel film \u00e8 presente anche una ripresa molto esplicita di un'operazione ad un occhio, estirpato dal viso e sostituito con uno finto, nonch\u00e9 sequenze in cui si compara la carne viva alle protesi artificiali.\nProduzione.\nProdotto dal Museo storico italiano della guerra di Rovereto e dal Museo storico del Trentino di Trento con la consulenza dello storico Diego Leoni."}
{"id": "244786", "revid": "767487", "url": "https://it.wikipedia.org/wiki?curid=244786", "title": "Vaniglia e cioccolato", "text": "Vaniglia e cioccolato \u00e8 un film diretto dal regista Ciro Ippolito.\nTrama.\nPenelope se ne va di casa dopo avere scoperto l'ultimo tradimento del marito, Andrea.\nMadre di tre figli e insegnante al Conservatorio, Penelope torna nella villa al mare della sua infanzia, dove si prende il tempo per ricordi e riflessioni.\nDopo il suo incontro con il pittore Carlos comincia una breve per\u00f2 intensa storia d'amore.\nDistribuzione.\nIl film \u00e8 uscito nelle sale italiane l'11 febbraio 2004.\nPremi e riconoscimenti.\nQuesto film ha ricevuto la qualifica di \"film d'essai\" della Direzione generale per il cinema."}
{"id": "244787", "revid": "767487", "url": "https://it.wikipedia.org/wiki?curid=244787", "title": "Vento di terra", "text": "Vento di terra \u00e8 un film del 2004 diretto da Vincenzo Marra, presentato nella Settimana internazionale della critica del Festival di Cannes 2005 come rivelazione FIPRESCI dell'anno."}
{"id": "244788", "revid": "767487", "url": "https://it.wikipedia.org/wiki?curid=244788", "title": "Verso nord", "text": "Verso nord, conosciuto anche come \"Il tramite\", \u00e8 un film del 2004 diretto da Stefano Reali.\nTrama.\nUn infermiere romano senza famiglia, dedito a traffici ospedalieri poco chiari, viene incaricato da un primario di fare un viaggio in auto, insieme ad un giovane disadattato pugliese. I due viaggiano dalla Puglia al confine con la Svizzera per accompagnare un bambino di colore immigrato clandestinamente. Nel corso del viaggio l'amicizia che si instaura fra i due uomini salver\u00e0 la vita del bambino, inizialmente destinato al mercato del trapianto di organi."}
{"id": "244789", "revid": "767487", "url": "https://it.wikipedia.org/wiki?curid=244789", "title": "Vicino al fiume", "text": "Vicino al fiume \u00e8 un film del 2004 diretto da Carlo Marcucci."}
{"id": "244790", "revid": "767487", "url": "https://it.wikipedia.org/wiki?curid=244790", "title": "Visioni di Palio", "text": "Visioni di Palio \u00e8 un documentario del 2004 diretto da Anton Giulio Onofri.\nTrama.\nFilm documentario sui temi meno conosciuti del Palio di Siena e sulla vita delle 17 contrade della citt\u00e0 di Siena durante il corso dell'intero anno contradaiolo raccontati attraverso i contributi di alcuni dei pi\u00f9 importanti scrittori italiani contemporanei: Barbara Alberti, Giosu\u00e8 Calaciura, Andrea Camilleri, Erri De Luca, Marcello Fois, Chiara Gamberale, Enrico Ghezzi, Alessandro Golinelli, Marco Lodoli, Carlo Lucarelli, Predrag Matvejevi\u0107, Melania Mazzucco, Aurelio Picca, Tiziano Scarpa, Enzo Siciliano, Simona Vinci.\nDistribuzione.\nIl film documentario, girato dal 2001 al 2003, \u00e8 stato presentato in anteprima nel novembre del 2004 al Terra di Siena Film Festival, nel gennaio del 2005 al Festival international du court m\u00e9trage de Clermont-Ferrand, e il 3 aprile 2005 al San Francisco Mini Festival of Contemporary Italian Art and Cinema a Berkeley, organizzato dall'Istituto Italiano di Cultura a San Francisco e l'Universit\u00e0 di Berkeley. \u00c8 andato in onda, a partire dal luglio 2005, su RaiSat Extra.\nIl documentario \u00e8 stato distribuito in DVD allegato al libro omonimo pubblicato nel 2004 con i testi dei diciassette monologhi e le immagini tratte dal documentario."}
{"id": "244791", "revid": "767487", "url": "https://it.wikipedia.org/wiki?curid=244791", "title": "Volevo solo dormirle addosso", "text": "Volevo solo dormirle addosso \u00e8 un film del 2004, diretto da Eugenio Cappuccio e liberamente tratto dall'omonimo romanzo di Massimo Lolli.\n\u00c8 stato presentato nella sezione Mezzanotte alla Mostra del Cinema di Venezia.\nTrama.\nMarco Pressi \u00e8 un giovane dipendente di una multinazionale, il cui ruolo \u00e8 quello di selezionare e formare il personale, nonch\u00e9 motivarlo. \u00c8 capace e benvoluto da tutti, tanto che i suoi superiori lo reputano pronto per assumersi la responsabilit\u00e0 di un ruolo pi\u00f9 importante nell'organigramma aziendale.\nIn una riunione confidenziale, i suoi superiori, tra i quali spicca il francese Jean-Claude Rondeau, gli propongono una sfida: raggiungere il target di 25 dipendenti licenziati entro la fine dello stesso anno. L'azienda, infatti, \u00e8 in crisi: i venditori non lavorano bene e lo stesso amministratore non segue pi\u00f9 il lavoro con il dovuto impegno. Se Marco raggiunge il target delle 25 persone in meno nell'organico, senza far insorgere i sindacati e rovinare il clima in azienda, verr\u00e0 premiato con molti soldi e l'auto aziendale.\nMarco accetta l'incarico. Il nuovo lavoro cambia immediatamente il suo stile di vita: \u00e8 sempre occupato e comincia a trascurare la sua ragazza Laura, sua sorella e sua madre.\nMarco avvia con discrezione il piano dei licenziamenti. Nei colloqui con i vari dipendenti chiede loro le dimissioni offrendo una buona uscita irrisoria, come richiesto dai superiori, ma intanto la sua figura di \"tagliatore di teste\" va via via crescendo nell'azienda con tutto il suo carico di impopolarit\u00e0. Pressi inizia ad essere molto stressato dal ruolo, dall'ambiente e dai tempi che stringono sempre pi\u00f9.\nNel frattempo, Marco tradisce Laura con Ang\u00e8lique, una ragazza del Camerun conosciuta in discoteca. Laura, pur non sapendo dell'amante, lascia Marco perch\u00e9 \u00e8 stanca di essere usata da lui solo per fargli compagnia a letto e di sentirsi trascurata. Successivamente viene lasciato anche da Ang\u00e8lique che scopre dell'esistenza di Laura ascoltando casualmente un messaggio alla segreteria telefonica.\nMentre le difficolt\u00e0 nel suo arduo compito aumentano e viene sottoposto anche a pesanti attacchi personali, si verificano diverse dimissioni che lo aiutano. Tra queste quelle dell'amico Andrea e della sua segretaria. In vista del termine previsto e con ancora 2 impiegati da eliminare, Marco viene a sapere che l'amministratore in passato ha commesso parecchi errori che hanno finito per danneggiare pesantemente l'azienda.\nL'ultimo giorno, Pressi viene convocato da Jean-Claude per rendergli conto del suo operato. Dato che era riuscito a licenziare solo 24 dipendenti, questi gli comunica che non ha raggiunto l'obiettivo e gli dichiara la sua sconfitta, con il conseguente licenziamento con buonuscita.\nPressi, per\u00f2, attendendo questa mossa, consegna al suo superiore una lettera con le sue stesse dimissioni e quindi pu\u00f2 richiedere, oltre alla buonuscita, il premio per il raggiungimento dei 25 licenziati."}
{"id": "244796", "revid": "767487", "url": "https://it.wikipedia.org/wiki?curid=244796", "title": "A.A.A.Achille", "text": "A.A.A.Achille \u00e8 un film del 2001 diretto da Giovanni Albanese.\nLa pellicola \u00e8 stata coinvolta nel fallimento della societ\u00e0 di produzione Cecchi Gori Group ed \u00e8 stata bloccata per tre anni, prima di venire distribuita nelle sale cinematografiche nel 2003 dalla Medusa Film.\nIl titolo si riferisce al tema del film, la balbuzie, da cui sono affetti i protagonisti.\nTrama.\nAchille \u00e8 un gioviale bambino di nove anni affetto da balbuzie. Dal dottor Aglieri, che si occupa di lui, conosce altri balbuzienti come la graziosa Alessandra ed il bizzarro Remo. La permanenza in questa nuova famiglia lo porter\u00e0 verso la guarigione.\nProduzione.\nCast.\nIl regista ha voluto nel cast due attori pugliesi: Loris Pazienza di San Giovanni Rotondo e Sergio Rubini di Grumo Appula (a sua volta regista). Essi si affiancano a Helene Sevaux, Paolo Bonacelli e Enrico Carlo Maria Roberto De Finis.\nRiprese.\nLa pellicola \u00e8 stata girata a Foggia (in particolare nella citt\u00e0 vecchia, in via Arpi e Cattedrale) e provincia, nelle localit\u00e0 di Pizzomunno (Vieste: la scena del volo dell'angelo) ed allo scoglio della Gattarella sul Gargano."}
{"id": "244797", "revid": "1833487", "url": "https://it.wikipedia.org/wiki?curid=244797", "title": "Jennifer Gentle", "text": "I Jennifer Gentle sono un gruppo di rock psichedelico italiano nato nel 1999 a Padova, attivo soprattutto fuori dall'Italia, primo gruppo europeo a ricevere un contratto dalla Sub Pop di Seattle. Il gruppo ruota attorno alla figura del frontman Marco Fasolo, anche produttore discografico e autore di colonne sonore.\nStoria del gruppo.\nLa storia dei Jennifer Gentle ha inizio alla fine del 1999. Dopo aver realizzato \"In casa\", colonna sonora di un film indipendente, pubblicano il loro primo album \"I am you are\" nel 2001. L'album era stato gi\u00e0 composto da Marco Fasolo quando egli chiam\u00f2 gli altri componenti della line-up originale (Alessio Gastaldello alla batteria, Isacco Maretto alla chitarra e Nicola Crivellari al basso) per registrare il disco. Le sonorit\u00e0 del disco richiamano fortemente le atmosfere acide della scena musicale inglese dei tardi anni sessanta, Syd Barrett su tutti, e non a caso il gruppo prende il nome da una strega citata in un brano Pink Floyd, ossia \"Lucifer Sam\", inserito nel primo album del gruppo, \"The piper at the gates of dawn\", del 1967.\nIl loro secondo album, \"Funny creatures lane\" (2002) \u00e8 considerato da critici nazionali quali Claudio Fabretti o Piero Scaruffi tra i migliori mai pubblicati in Italia, ed ha una buona visibilit\u00e0 su stampa e siti esteri come la guida allmusic.\nSempre nello stesso anno viene stampato \"The wrong cage\", contenente tre brani registrati dal vivo e che vede la collaborazione del chitarrista giapponese Kawabata Makoto dei Acid Mothers Temple (album ristampato nel 2008 da A Silent Place).\nI dischi sono pubblicati dalla SillyBoy Entertainment, casa discografica indipendente fondata da Gastaldello e Marco Damiani. Nel 2003 la Lexicon Devil, etichetta australiana, ristampa i primi due dischi riuniti in un cofanetto intitolato \"Ectoplasmic Garden Party\".\nIn questo periodo si esibiscono per la prima volta a New York dove suonano al Luxx, al CBGB'S mecca del rock newyorkese, e alla radio WFMU.\nAlla fine del 2004 la SillyBoy pubblica un disco tributo a Franco Battiato contenente pezzi dell'artista catanese risalenti al suo periodo progressive. Il disco vede la partecipazione, tra gli altri, dei giapponesi Acid Mothers Temple, degli Zu e degli Oneida, oltre che degli stessi Jennifer Gentle.\nI Jennifer Gentle diventano il primo gruppo italiano ad essere messo sotto contratto dalla casa discografica statunitense Sub Pop Records, celebre per aver lanciato i Nirvana. Il loro terzo album, \"Valende\", uscito nel gennaio del 2005, \u00e8 il primo disco italiano dall'etichetta di Seattle. Subito dopo partono per un primo lungo tour negli Stati Uniti, 40 date in 45 giorni, coast to coast da New York a San Francisco. Presenteranno il disco al festival South by Southwest (SXSW) ad Austin in Texas, dove divideranno il palco con Robyn Hitchcock, The Thermals e le Sleater-Kinney. Per l'impegnativo tour si uniscono alla band il tastierista Liviano Mos e il bassista Francesco Candura.\nDurante il 2006 si esibiscono poco dal vivo, dal momento che \u00e8 in preparazione il quarto disco, ma vanno ricordate le date in supporto ai Mudhoney ed agli Architecture in Helsinki.\nA novembre 2006 esce per la A Silent Place, etichetta indipendente di Andria, il disco \"A New Astronomy\", uscito in precedenza solo in tiratura limitata a cento copie per la Sub Pop. L'album contiene tredici tracce tra le pi\u00f9 sperimentali scritte dalla band ed \u00e8 ispirato alla vita di Giovanni Paneroni.\nQualche mese prima per la stessa etichetta, \u00e8 uscito un LP su insolito vinile rosa, dal titolo \"Sacramento Session/5 of 3\", testimonianza di una jam session registrata negli studi della radio KDVS durante il loro precedente tour negli Stati Uniti; sul secondo lato, invece, sono incisi dei brani di Fasolo risalenti presumibilmente allo stesso periodo delle registrazioni di \"A new astronomy\".\nNel 2007 Marco Fasolo rimane il solo membro fondatore a guidare la formazione dopo che Alessio Gastaldello, batterista, si separa dal gruppo per iniziare il suo progetto solista con il nome Mamuthones. Lasciano anche Isacco Maretto e Paolo Mioni che si alternavano alle chitarre dal vivo.\nEsce nel giugno 2007 \"The Midnight Room\", quarto album in studio dei Jennifer Gentle e secondo per l'etichetta americana Sub Pop Records. Scritto, prodotto e suonato dal solo Marco Fasolo. Le registrazioni si sono svolte a Caverzere, in una vecchia scuola anni trenta che durante la guerra fu ospedale da campo. Sempre nel giugno 2007 aprono i concerti italiani dei Built To Spill.\nIl disco dar\u00e0 seguito ad un secondo lungo tour negli Stati Uniti e una serie di concerti in Gran Bretagna. Inoltre la band si esibisce anche in Cina per alcuni eventi Max &amp; Co, a seguito dell'utilizzo del brano \"I Do Dream You\" in uno spot cinese per la diffusione dell'utilizzo del preservativo.\nVengono invitati da Jarvis Cocker, leader dei Pulp, nella sua unica data italiana e aprono per i Sebadoh a Londra.\nL'attenzione inglese per la band si concretizza ancor pi\u00f9 quando il brano \"Take My Hand\" viene incluso in un allegato curato dalla rivista Mojo e nella tradizionale compilation \"Rough Trade Shops\", che segnala le migliori uscite indie dell'anno. Si esibiscono quindi al Greenman Festival e al Great Escape Festival di Brighton e partecipano al programma radio \"Brain Surgery Show\" di Marc Riley suonando live in diretta negli studi della BBC.\nNella primavera 2008 esce l'EP \"Evanescent Land\", edito dalla neonata etichetta inglese Heron Recordings, contenente l'inedita \"She's alright\" e la rivisitazione fedele ai live di tre brani contenuti in \"Funny Creatures Lane\".\nLa formazione dal vivo, in quel frangente, comprende Marco Fasolo (voce, chitarra), Liviano Mos (tastiere) oltre ai nuovi ingressi Andrea Garbo (chitarra), Paolo Mongardi (batteria) e Milo Scaglioni (basso) che sostituisce il precedente bassista Francesco Candura, impegnato sia con Beatrice Antolini che con il suo progetto solista Stop The Wheel.\nNell'inverno del 2008, durante le sessioni di registrazione di \"Concentric\", disco sperimentale che uscir\u00e0 solo nel 2010, i rapporti interni alla band si fanno sempre pi\u00f9 tesi. Malumori e dissapori portano ad un nuovo cambio di formazione, lasciando i soli Marco Fasolo e Liviano Mos a condurre un tour in Svizzera, Germania, Paesi Bassi e Belgio, di supporto ai Dodos rock band di San Francisco e a partecipare all'Eurosonic Festival. Vengono inoltre invitati ad aprire per i Franz Ferdinand a Milano.\nDopo qualche mese il duo si completa con Stephen Gilchrist, batterista londinese gi\u00e0 nel progetto solista di Graham Coxon dei Blur.\nNel novembre 2009 e successivamente, al duo Marco Fasolo-Liviano Mos si uniscono per alcune date live due terzi dei Verdena, ossia Alberto Ferrari al basso e Luca Ferrari alla batteria.\nLa rivista inglese Mojo presenta in allegato al numero #196 (marzo 2010) un tributo a Syd Barrett in occasione del quarantennale di \"The Madcap Laughs\". I brani del disco sono stati reinterpretati da vari artisti tra cui REM, J Mascis, Marc Almond, Robyn Hitchcock, Hawkwind. I Jennifer Gentle partecipano con \"If it's in you\".\nNella primavera 2010 esce \"Concentric\", album di musica d'avanguardia e sperimentale per l'etichetta A Silent Place. Il disco, registrato nel 2008, secondo il parere degli addetti del settore, mette in riga tutte le precedenti sperimentazioni di Fasolo e soci.\nSempre nel 2010 esce l'inedito \"Little Carol\", presente nella colonna sonora di \"Una vita tranquilla\", film diretto da Claudio Cupellini.\nNell'estate 2010 il duo Fasolo-Mos suona in acustico in varie citt\u00e0 italiane per un mini-tour di 6 date, tra cui figurano anche due concerti in supporto di J\u00f3nsi dei Sigur R\u00f3s.\nNell'estate e successivamente anche nell'autunno del 2012 il duo Marco Fasolo-Liviano Mos torna in tour accompagnati nuovamente dai membri dei Verdena Alberto Ferrari (al basso) e Luca Ferrari (alla batteria).\nIl 17 aprile 2013 Marco Fasolo, con l'aiuto del manager Marco Damiani e al produttore Jean-Charles Carbone, pubblica a nome Universal Daughters l'album di cover \"Why Hast Thou Forsaken Me?\". Il disco \u00e8 un progetto benefico per La Citt\u00e0 della Speranza, fondazione di Padova che si occupa di sostenere la ricerca sulle neoplasie infantili, a cui hanno partecipato molti musicisti italiani e stranieri tra cui Verdena, Lisa Germano, Chris Robinson, Jarvis Cocker dei Pulp, Mark Arm dei Mudhoney, Swamp Dogg e molti altri.\nL'8 giugno 2013 suonano al festival MI AMI di Rockit, per la prima volta dopo il tour del 2012 e per la prima volta dal 2008 con una formazione completa che non comprenda Alberto e Luca dei Verdena. La nuova formazione vede, oltre al duo storico Fasolo-Mos, il ritorno di Francesco Candura al basso, Diego Dal Bon alla batteria e Guido Giorgi a vari strumenti (chitarra, tastiere, percussioni).\nNel gennaio del 2015 annunciano il tour come gruppo spalla dei Verdena e la ristampa dei primi due album (I Am You Are e Funny Creatures Lane) per Bomba Dischi.\nNel 2019 esce l'LP omonimo per La Tempesta International."}
{"id": "244798", "revid": "767487", "url": "https://it.wikipedia.org/wiki?curid=244798", "title": "Aida delle marionette", "text": "Aida delle marionette \u00e8 un film del 2003 diretto da Fulvio Wetzl.\nIl documentario.\nIl percorso artistico della storica compagnia milanese di marionettisti Carlo Colla &amp; figli, dai tempi dell'antico teatro Gerolamo ai giorni nostri, attraverso le interviste a Eugenio Monti Colla, regista, e Carlo Colla III erede della famiglia. Il film illustra l'allestimento de l'Aida realizzato dalla compagnia al Teatro Metastasio di Prato nel 2003, con 250 marionette mosse da 12 marionettisti.\nProduzione.\nIl film \u00e8 stato prodotto dalla Scuola di Cinema Anna Magnani di Prato e dal Teatro Metastasio.\nDistribuzione.\nIl film \u00e8 andato in onda su Rai Sat il 24-25 marzo del 2003.\nIl film ha avuto la sua prima cinematografica al cinema Gnomo di Milano dal 20 al 25 maggio 2003 \nNel 2013 il film \u00e8 stato pubblicato in home video, in formato DVD.\nIn occasione dell'uscita in DVD il film \u00e8 stato programmato al MIC (Museo interattivo del cinema-Cineteca Italiana) dal 2 febbraio 2014 "}
{"id": "244799", "revid": "339392", "url": "https://it.wikipedia.org/wiki?curid=244799", "title": "Terza guerra d'indipendenza", "text": ""}
{"id": "244801", "revid": "339392", "url": "https://it.wikipedia.org/wiki?curid=244801", "title": "Seconda guerra d'indipendenza", "text": ""}
{"id": "244802", "revid": "767487", "url": "https://it.wikipedia.org/wiki?curid=244802", "title": "Andata e ritorno (film 2003)", "text": "Andata e ritorno \u00e8 un film del 2003 diretto da Alessandro Paci.\nProdotto nel 2001, \u00e8 uscito nelle sale nell'estate del 2003.\nTrama.\nSara e Samuele sono due ragazzi semplici che si occupano di una comunit\u00e0 di anziani. Un giorno Samuele scopre che uno di questi gli ha lasciato in eredit\u00e0 quattro miliardi di lire. Tutti questi soldi cambiano la vita di Samuele che comincia a trascurare amici e fidanzata per frequentare ambienti pi\u00f9 altolocati, inizia a fare investimenti con dei presunti amici e alla fine perde tutto. Improvvisamente gli viene in mente un'idea per recuperare i soldi insieme ai suoi veri amici, ma non sar\u00e0 un'impresa facile."}
{"id": "244806", "revid": "767487", "url": "https://it.wikipedia.org/wiki?curid=244806", "title": "Ascolta la canzone del vento", "text": "Ascolta la canzone del vento \u00e8 un film del 2003 diretto da Matteo Petrucci. \u00c8 stato proiettato in anteprima al Festival di Cannes 2003.\nLa pellicola \u00e8 conosciuta anche col titolo Twisted - Ascolta la canzone del vento.\nTrama.\nMatteo e Valentina, fratello e sorella, hanno perso la madre e sono uniti da un rapporto al limite dell'incesto. Ad una festa conoscono Stefano, un ragazzo il cui forte fascino nasconde in realt\u00e0 una personalit\u00e0 malata, che sembra subito avere un certo ascendente su Valentina. Matteo \u00e8 geloso, ma Valentina in realt\u00e0 non ha nessuna particolare mira su Stefano che, invece, ha perso la testa per lei. Al rifiuto di lei le cose sembrano raffreddarsi, ma Stefano ha un folle piano in mente.\nDistribuzione.\n\u00c8 stato distribuito con il titolo internazionale di \"Twisted\". \u00c8 stato proiettato in anteprima Francia al Festival di Cannes il 16 maggio 2003 e distribuito nelle sale italiane il 19 marzo 2004."}
{"id": "244810", "revid": "767487", "url": "https://it.wikipedia.org/wiki?curid=244810", "title": "Ballo a tre passi", "text": "Ballo a tre passi \u00e8 un film del 2003 scritto e diretto da Salvatore Mereu, all'esordio nella regia di un lungometraggio.\n\u00c8 stato presentato con successo alla Settimana internazionale della critica della 60\u00aa Mostra del cinema di Venezia, dove \u00e8 stato premiato come miglior film della sezione.\nCon questa sua opera prima Mereu ha conquistato il David di Donatello per il miglior regista esordiente, il Ciak d'oro ed \u00e8 stato candidato all'analogo Nastro d'argento.\nIl titolo si riferisce ad una tipica danza sarda (passu e' trese).\nTrama.\nIl film \u00e8 articolato in quattro episodi che raccontano quattro giornate che rappresentano le stagioni dell'anno ma anche le et\u00e0 della vita: Primavera / Infanzia, Estate / Giovinezza, Autunno / Maturit\u00e0, Inverno / Vecchiaia.\nProduzione.\nIl nucleo originario del film \u00e8 costituito dal primo episodio, che nasce da un'inchiesta condotta per l'Istituto superiore regionale etnografico, incontrando dei ragazzini del paese di Desulo, nella regione montana del Gennargentu, e accompagnandoli nel viaggio alla scoperta del mare. Le altre tre storie sono state sviluppate successivamente.\nCast.\nA parte la francese Caroline Ducey e l'israeliana Yael Abecassis, il cast \u00e8 composto da non professionisti.\nColonna sonora.\nLa colonna sonora di Gian Paolo Mele Corriga \u00e8 stata interpretata ed eseguita dal Coro di Nuoro.\nDistribuzione.\nIl film \u00e8 uscito nelle sale italiane il 19 settembre 2003.\nCritica.\nIl \"Dizionario Mereghetti\" giudica positivamente la capacit\u00e0 di \u00ab\"cogliere la realt\u00e0 con bella spontaneit\u00e0 [...] di creare immagini e di dirigere gli attori\"\u00bb dell'esordiente Mereu, ma critica \u00ab\"alcuni snodi narrativi [...] facili e prevedibili\"\u00bb e in particolare il \u00ab\"finale surreal-poetico con evidenti echi felliniani\"\u00bb."}
{"id": "244813", "revid": "436907", "url": "https://it.wikipedia.org/wiki?curid=244813", "title": "( )", "text": "( ) \u00e8 il terzo album in studio del gruppo musicale islandese Sigur R\u00f3s, pubblicato il 16 febbraio 2002 dalla FatCat Records\nDescrizione.\nIl disco si compone di otto brani senza titolo (sebbene il gruppo stesso abbia assegnato dei titoli provvisori in fase di lavorazione) e risulta diviso in due parti distinte: i primi quattro brani sono caratterizzate da sonorit\u00e0 \u00ableggere e ottimistiche\u00bb, mentre i restanti risultano pi\u00f9 \u00abrudi e malinconici\u00bb. Le due parti sono divise da 36 secondi di silenzio.\nTutti i brani di questo disco sono cantati in \"hopelandic\", lingua inventata dal gruppo.\nLa cantante islandese Bj\u00f6rk, ha contribuito nel brano \"Samskeyti\", aggiungendovi il pianoforte, giusto prima della registrazione.\nUna versione alternativa della traccia numero 4, \"Nj\u00f3snav\u00e9lin\", \u00e8 stata usata per l'ultima scena del film Vanilla Sky. La canzone numero 7, \"Dau\u00f0alagi\u00f0\", \u00e8 stata utilizzata per il trailer di lancio del videogioco \"Dead Space\"."}
{"id": "244814", "revid": "767487", "url": "https://it.wikipedia.org/wiki?curid=244814", "title": "Corrispondenze private", "text": "Corrispondenze private \u00e8 un film del 2002 diretto da Corso Salani.\n\u00c8 stato presentato nella sezione Orizzonti Europa al Torino Film Festival del 2002 e all'Alpe Adria Cinema Festival del 2003."}
{"id": "244815", "revid": "767487", "url": "https://it.wikipedia.org/wiki?curid=244815", "title": "Cuore scatenato", "text": "Cuore scatenato \u00e8 un film italiano del 2003 diretto da Gianluca Sodaro.\nTrama.\nIn un paesino sperduto della Sicilia, abitato da cicale, zecche e serpenti taglienti, quello che fa di un uomo un \"vero uomo\" \u00e8 il suo onore, che deve essere difeso dagli insulti e dalle malignit\u00e0 della gente. Una delle peggiori umiliazioni per un uomo \u00e8 essere tradito dalla moglie: in questa situazione sopporta una vergogna tale da avere tutti gli occhi puntati addosso. Perci\u00f2 si usa dire che \"le sue corna gli stanno spuntando in testa\"."}
{"id": "244816", "revid": "1654832", "url": "https://it.wikipedia.org/wiki?curid=244816", "title": "Eccomi qua", "text": "Eccomi qua \u00e8 un film del 2002, diretto dal regista Giacomo Ciarrapico.\nTrama.\nMatteo \u00e8 un trentenne che, come i suoi migliori amici, \u00e8 alla ricerca della sua identit\u00e0; non ha un lavoro fisso, \u00e8 fuori corso all'universit\u00e0 e si fa mantenere dai genitori; la notizia della gravidanza della sua fidanzata gli dar\u00e0 una scossa.\nColonna sonora.\nNel film \u00e8 presente la canzone di Nada \"Ma che freddo fa\".\nDistribuzione.\nPresentato in concorso il 10 novembre 2002 al Torino Film Festival \u00e8 uscito nei cinema italiani il 14 marzo 2003."}
{"id": "244818", "revid": "1654832", "url": "https://it.wikipedia.org/wiki?curid=244818", "title": "Fame chimica", "text": "Fame chimica \u00e8 un film del 2003, diretto da Antonio Bocola e Paolo Vari.\nTrama.\nClaudio e Manuel, amici da sempre, sono cresciuti nel contesto non facile della Barona, quartiere della periferia sud di Milano e hanno condiviso le principali esperienze della loro vita.\nTuttavia sono molto diversi: Claudio si ammazza di lavoro in una cooperativa a ritmi esasperati, per portare a casa qualche soldo, ma si sente totalmente insoddisfatto e senza alcuna prospettiva per il futuro; Manuel lavora come gommista, ma di fatto il suo business \u00e8 lo spaccio, che gli fa guadagnare un bel po' di soldi e il rispetto degli \"zarri\" del quartiere. Manuel rappresenta il prototipo dello \"zarro\" metropolitano e in piazzetta \u00e8 lui il capo. L'amicizia tra i due giovani si incrina a causa di una ragazza, Maja, ex compagna di scuola di Claudio, che vive a Londra ed \u00e8 tornata per alcuni giorni in citt\u00e0.\nSullo sfondo c'\u00e8 la vicenda della piazzetta che vive il rapporto conflittuale tra immigrati e italiani. Il tabaccaio Grignani (che poi \u00e8 il padre di Maja) organizza un comitato per costruire una cancellata per separare gli italiani dagli stranieri, che sono accusati di essere la fonte di tutto il degrado della zona. Claudio, per\u00f2, \u00e8 convinto che l'edificazione della barriera sia un pretesto per eliminare la concorrenza del maghrebino Zakhir che gestisce l'altro bar della piazzetta, ma, nonostante ci\u00f2, l'iniziativa trova forte sostegno da parte della popolazione del quartiere.\nUna notte, mentre Claudio, Maja e Manuel passeggiano assieme, scoppia una bomba nel bar di Grignani. Arrivata la polizia, Maja e Claudio riescono a scappare. Manuel, invece, rimasto ferito nell'esplosione, reagisce aggredendo un poliziotto e rubandogli la pistola, ma poco dopo viene arrestato.\nLe accuse che pesano su di lui sono gravi: ha minacciato un poliziotto e viene trovato in possesso di cocaina, quindi rischia parecchi anni.\nLa vicenda si chiude con Claudio che decide di finirla con il suo ingrato lavoro e con Maja che lo aspetta fuori dal cancello della cooperativa da cui Claudio si \u00e8 licenziato,lasciando presagire che anche lui partir\u00e0 con lei per Londra. Intanto in piazzetta la cancellata verr\u00e0 costruita, ma per Grignani, che guarda sconsolato il suo bar distrutto, non c'\u00e8 niente da festeggiare.\nDistribuzione.\nPresentato alla 60\u00aa Mostra internazionale d'arte cinematografica di Venezia del 2003, \u00e8 stato distribuito nei cinema italiani dal 30 aprile 2004.\nColonna sonora.\nAlbum.\nIl 16 aprile 2004 \u00e8 stato pubblicato con etichetta Nove Nove/BMG la colonna sonora del film."}
{"id": "244821", "revid": "767487", "url": "https://it.wikipedia.org/wiki?curid=244821", "title": "Capo Nord (film)", "text": "Capo Nord \u00e8 un film del 2003, diretto dal regista Carlo Luglio. \u00c8 il viaggio di quattro adolescenti che per cambiare vita decidono di fare un viaggio fino a Capo Nord. L\u00ec fanno un percorso di vita, dove hanno l'occasione di maturare.\nTrama.\nQuattro giovani napoletani, spinti dal sogno del colpo che potrebbe sistemare il resto delle loro esistenze, ancora cos\u00ec precarie e irrealizzate, si trovano coinvolti da un'avventura dai tratti pirateschi e dai risvolti tragicomici nella lontana Norvegia.\nSbarcare il lunario per chi non \u00e8 un delinquente incallito, ma non ha nemmeno mai avuto rapporti con l'aspro mondo della classe operaia, si rivela lo spunto per una serie di intrecci e di esperienze che costringer\u00e0 i giovani a una crescita forzata e a una presa di coscienza della propria condizione socio-esistenziale. L'amore, il lavoro, l'incontro con la diversit\u00e0 e con la morte forger\u00e0 le anime dei quattro, protagonisti di un delitto senza castigo, costretti a fare i conti con l'espiazione dei propri sensi di colpa, in un cupo e inquietante nord Europa. L'incontro con altre culture ed etnie risulter\u00e0 fondamentale per varcare la soglia tra un'adolescenza ostentata e una maturit\u00e0 impensata."}
{"id": "244822", "revid": "767487", "url": "https://it.wikipedia.org/wiki?curid=244822", "title": "Gente di Roma", "text": "Gente di Roma \u00e8 un film del 2003 diretto da Ettore Scola.\nIl film.\nLa pellicola non segue un'unica trama, ma si pu\u00f2 definire un film ad episodi, alcuni brevissimi, al limite del macchiettistico o dell'aneddotico, sfiorando a volte persino la barzelletta e il luogo comune sugli abitanti della citt\u00e0 di Roma (si veda in particolare l'episodio della donna che mostra un \"contro-cartello\" al mendicante al semaforo). L'unico \"trait d'union\" \u00e8 rappresentato dallo sfondo della citt\u00e0, dalle bellezze del Centro alla pi\u00f9 estrema periferia.\nIl film \u00e8 dunque un atto d'amore verso la popolazione della Roma moderna, ma, come ha scritto il critico cinematografico Marco Cavalleri di questa pellicola: \"non si pu\u00f2 parlarne male... ma purtroppo neanche bene\". Tuttavia, oltre i difetti, bisogna ravvisarne il valore nel tono scherzoso e crepuscolare che avvolge alcuni episodi: Arnoldo Fo\u00e0 in preda alla demenza senile, che recita davanti a un piatto di pasta alla Amatriciana uno struggente passo de \"Il Corsaro Nero\" e un divertito e disilluso Fiorenzo Fiorentini che declama su un autobus il famoso sonetto di Giuseppe Gioachino Belli \"Er padre de li Santi\" (per inciso, lo stesso sonetto letto in classe da Michele Placido in Mery per sempre)."}
{"id": "244824", "revid": "219355", "url": "https://it.wikipedia.org/wiki?curid=244824", "title": "Religioni in Italia", "text": "La religione pi\u00f9 diffusa in Italia \u00e8 il cristianesimo, presente fin dai tempi apostolici, e maggioritaria a partire dal IV secolo, e in particolare il cristianesimo cattolico. Dal 1948 la Costituzione Repubblicana garantisce, nell'articolo 3, l'uguaglianza degli individui a prescindere dalla religione; a ci\u00f2 si giunse ufficialmente con la revisione dei Patti Lateranensi del 1984 (Protocollo addizionale, punto 1) e con la sentenza 203/1989 della Corte Costituzionale, che sanc\u00ec definitivamente la laicit\u00e0 dello Stato.\nSecondo rilevamenti statistici del 2019, il 66,7% degli italiani (pari a circa 40 milioni di persone) si dichiarava cattolico; il 10,1% (circa 6 milioni) credente senza religione precisa; e il 15,3% (circa 9 milioni) ateo o agnostico. Secondo rilevamenti statistici del 2017, il 74,4% degli italiani (pari a circa 45 milioni di persone) si dichiarava cattolico; seguivano i non religiosi e i credenti senza religione, complessivamente rappresentanti il 22,6% (pari a circa 13 milioni di persone). I seguaci di altre religioni rappresentavano tra il 3% (2017) e il 5% (2019) degli italiani.\nSono presenti diverse altre confessioni cristiane: al 2020, i fedeli ortodossi sono pi\u00f9 di 1,8 milioni, per lo pi\u00f9 di recente immigrazione da paesi quali Moldavia e Romania; i protestanti sono circa 600.000; i restaurazionisti (sebbene la definizione di \"cristiani\" non gli sia riconosciuta dalle chiese cristiane \"storiche\") poco meno, tra i quali 400.000 testimoni di Geova e 100.000 di altre sette (dei quali circa 28.000 mormoni e 20.000 avventisti). Di antichissima origine \u00e8 la comunit\u00e0 ebraica italiana, che oggi conta circa 41.000 membri. La diffusione di altre religioni non appartenenti al cristianesimo \u00e8 stata in gran parte agevolata dai fenomeni migratori degli ultimi decenni: si stima che in Italia risiedano al 2020 circa 2,2 milioni di musulmani, 332.000 buddisti, 210.000 induisti, 20.000 sikh, 4.000 bah\u00e1'\u00ed e 97.000 seguaci di altre religioni orientali.\nRiguardo alle statistiche sulle religioni presenti in Italia esiste una certa aliquota di incertezza nel calcolo, dovuto al fatto che i numeri dei credenti vengono spesso elaborati sulla base dell'ufficialit\u00e0 dell'adesione alle varie religioni attraverso riti quali per esempio il battesimo. Questo metodo non tiene conto per\u00f2 di chi abbandona in seguito quella particolare professione di fede o di chi professa apertamente l'ateismo. Secondo stime dell'Eurispes, se si fa riferimento a chi effettivamente frequenta costantemente i riti e le assemblee religiose, i cattolici praticanti erano indicativamente circa il 36% degli italiani nel 2006, 33,1% nel 2014, 25,4% nel 2016.\nStatistiche demografiche.\nSecondo un sondaggio condotto da Ipsos su un campione di circa 60.000 persone, nel 2017 il 74,4% degli italiani erano cattolici (con il 27,0% di praticanti settimanali), il 22,6% erano non religiosi, e il 3,0% erano aderenti ad altre religioni. In base al rapporto Eurispes del 2010 il numero dei credenti, rispetto a precedenti rilevazioni, era diminuito sensibilmente, sebbene in maggioranza gli italiani si dichiarino religiosi.\nSecondo il sondaggio dell'Eurobarometro 2021 il cattolicesimo era la religione del 79% degli italiani (89% nella fascia d'et\u00e0 55+ e 65% nella fascia d'et\u00e0 15\u201324), il cristianesimo ortodosso del 4% (2% e 3%), altri tipi di cristianesimo dell'1% (1% e 5%), altre religioni del 3% (0% e 5%), mentre erano agnostici l'8% degli italiani (4% e 16%), atei il 4% (3% e 5%), e non dichiaravano alcuna affiliazione l'1% degli italiani (1% tra i 55+ e 1% tra i 15\u201324enni).\nSecondo un sondaggio condotto nel 2021 da BiDiMedia sugli orientamenti religiosi incrociati con quelli politici degli italiani, il 60% dei maggiorenni italiani si dichiaravano cattolici (37% non praticanti, 23% praticanti), il 14% atei, l'11% agnostici, il 5% credenti senza religione, il 5% credenti in altre religioni, mentre il 5% non dava una risposta precisa.\nUn ciclo di sondaggi annuali condotti da SWG nel 2019, 2020 e 2021 rilevava che i cattolici erano rispettivamente nei tre anni il 62%, il 53% e il 50%, con una netta diminuzione tra il 2019 e il 2020; altre religioni aumentavano dall'11% al 14% e al 17%; i credenti in entit\u00e0 superiori senza religione precisa aumentavano dal 5% al 7% e all'8%; i non religiosi passavano dal 18% al 23% e al 20%; e quelli che non esprimevano alcuna opinione passavano dal 4% al 3% e al 5%.\nSecondo un sondaggio condotto da Doxa nel 2019 il 66,7% (74,1% nel 2014) degli italiani si dichiaravano cattolici, il 5,2% credenti in altre religioni, il 10,1% credenti senza religione precisa, e il 15,3% (10,3% nel 2014) atei e agnostici (9% atei e 6.3% agnostici). Il nord-ovest d'Italia era l'area meno cattolica della penisola: i cattolici erano il 49,2%, mentre atei e agnostici il 28,5%. Al contrario, l'area pi\u00f9 cattolica della penisola era il sud, dove il 78,5% si definiva cattolico, mentre atei e agnostici erano il 7,5%. Nella fascia della popolazione italiana tra i 15 e i 34 anni i cattolici erano poco pi\u00f9 del 50%, mentre atei e agnostici superavano complessivamente il 22%; al contrario, tra i 65enni e oltre i cattolici rappresentavano il 76,9% e atei e agnostici una percentuale molto ridotta. I cattolici erano il 50% della fascia di popolazione laureata, mentre la proporzione di cattolici sul totale saliva all'87,6% nella fascia di popolazione con licenza elementare.\nSecondo lo European Values Study del 2018 l'84,4% degli italiani affermava di credere in Dio, mentre il 15,8% dichiarava il contrario. Secondo l'Eurobarometro del dicembre 2018, l'85,6% della popolazione italiana si dichiarava cristiano (78,9% cattolici, 4,6% ortodossi, 0,6% protestanti, 1,5% altri cristiani), il 2,6% professava un'altra religione non cristiana, e l'11,7% si dichiarava non religioso (7,5% atei, 4,2% agnostici).\nSecondo un sondaggio condotto dal Pew Research Center nel 2017 su un campione di 1.804 rispondenti, l'80% degli italiani si dichiarava cristiano (di cui 78% cattolici e 2% altri cristiani), il 15% si dichiarava di nessuna religione, mentre il 5% professava un'altra religione non cristiana. Il 23% partecipava alle funzione religiose almeno una volta a settimana, il 20% una al mese e il 34% meno spesso.\nUn sondaggio Community Media Research nel 2017 ha rilevato su un campione di 1.400 rispondenti, intervistati mediante i social network pi\u00f9 comuni e utilizzando interviste assistite da computer, che soltanto il 60,1% si definiva cattolico, l'1,1% protestante, lo 0,4% testimone di Geova, lo 0,3% ortodosso e lo 0,7% un altro tipo di cristiano. Inoltre l'1,8% era buddista, lo 0,7% ebreo e solamente lo 0,2% musulmano; mentre un ulteriore 1,3% era di un'altra religione e il 33,4% di nessuna religione. Questi dati differiscono di gran lunga da quanto rilevato da numerosi altri sondaggi, nei quali la percentuale di cattolici supera il 70%.\nPratica religiosa.\nLa pratica religiosa, in particolare la frequentazione delle chiese, \u00e8 ancora elevata in Italia rispetto ad altri paesi dell'Europa occidentale. L'Istituto nazionale di statistica (ISTAT) italiano nel 2018 rilevava che il 24,9% della popolazione si recava settimanalmente in chiesa, sinagoga, moschea, tempio o altro luogo di culto. La quota di credenti praticanti rislutava pi\u00f9 elevata nel sud (29,3%) rispetto al nord-ovest (22,8%), al nord-est (22,5%) e al centro (22,6%). La pratica religiosa era particolarmente elevata in Calabria (32,3%), in Puglia (30,7%), in Campania (29,9%), in Sicilia (29,6%) e in Basilicata (27,9%) nel sud, in Veneto (25,0%) e in Trentino (23,9%) nel nord-est, nelle Marche (28,4%) al centro. Era particolarmente bassa in Liguria (19,0%), in Valle d'Aosta (16,5%), in Friuli-Venezia Giulia (20,5%) e in Sardegna (23,2%) e nelle cosiddette \"regioni rosse\" (storiche roccaforti della sinistra/centrosinistra, dal Partito Comunista Italiano al Partito Democratico), soprattutto Toscana (18,5%) ed Emilia-Romagna (19,9%).\nL'impatto dei flussi migratori.\nI fenomeni di immigrazione in Italia hanno contribuito al cambiamento della distribuzione statistica delle appartenenze religiose negli ultimi decenni, comportando un aumento del pluralismo religioso nel paese. \nSecondo l'ultima indagine ISTAT, condotta tra il 2011 e il 2012, oltre la met\u00e0 dei cittadini stranieri residenti in Italia con pi\u00f9 di 6 anni di et\u00e0 si dichiarava cristiano (56,4%). La seconda comunit\u00e0 religiosa tra gli stranieri era costituita dai musulmani (26,3%), mentre i buddisti erano circa il 3%; il 7,1% si dichiara invece ateo.\nSecondo il \"Rapporto Immigrazione\" di Caritas e Fondazione Migrantes, nel 2021 il 56,2% degli stranieri residenti in Italia erano cristiani, dei quali il 57,5% ortodossi (31% sul totale), il 30,3% cattolici (17% sul totale) e il 5,8% protestanti (3,26% sul totale), il 27,1% musulmani, il 9% atei e agnostici, il 2,8% buddhisti, il 2% induisti, l'1,9% sikh e lo 0,9% di altre fedi. \nSecondo il \"Dossier Statistico Immigrazione\" del Centro Studi e Ricerche IDOS, nel 2021 gli stranieri residenti in Italia erano composti per il 51,7% da cristiani (dei quali: 55,6% ortodossi, 34,2% cattolici, 8,4% protestanti, 1,5% altri cristiani), per il 33,3% da musulmani, per lo 0,1% da ebrei, per 3,1% induisti, per il 2,4% da buddisti, per l'1,7% da altri. Secondo tale rapporto, gli stranieri atei e agnostici nel 2021 sarebbero invece il 4,8% mentre l'1,7% praticherebbe altre religioni orientali e il 1,3% religioni tradizionali.\nReligioni.\nCristianesimo.\nIl cristianesimo raccoglie in Italia, nelle sue diverse confessioni la quasi totalit\u00e0 dei credenti. La maggior parte dei cristiani italiani \u00e8 cattolica, ma esistono cospicue minoranze di ortodossi, maggiormente stranieri provenienti da paesi dell'Europa orientale, di protestanti, sia italiani e sia stranieri, e di altri gruppi che si dichiarano cristiani (sebbene tale classificazione sia oggetto di controversie da parte delle chiese cristiane storiche), per la maggior parte testimoni di Geova e mormoni. \nCattolicesimo.\nSecondo un sondaggio Doxa, nel 2019 erano cattolici il 66,7% degli italiani, pari a circa 40 milioni di persone. Secondo un sondaggio Ipsos, nel 2017 erano cattolici il 74,4% degli italiani, pari a circa 45 milioni di persone. Secondo il rapporto Eurispes del 2016, il 71,1% dei cittadini italiani si dichiarava cattolico di cui il 25,4% cattolico praticante, in calo rispetto al 2006, quando i cattolici erano l'87,8% della popolazione di cui i praticanti il 36,8%.\nIl cattolicesimo \u00e8 pi\u00f9 presente nell'Italia meridionale (78,5%), nel centro (75,6%) e nelle isole (71,0%), mentre \u00e8 meno presente nell'Italia del nord-est (64,6%) e soprattutto nel nord-ovest (49,2%). L'aderenza al cattolicesimo \u00e8 pi\u00f9 forte nella fascia d'et\u00e0 oltre i 65 anni (76,9%), mentre scende fino a circa met\u00e0 della popolazione nella fascia d'et\u00e0 15-34 (54,5%). \u00c8 inoltre pi\u00f9 comune essere cattolico per le donne (73,7%) che per gli uomini (59,1%). Come in molti paesi occidentali, il processo di secolarizzazione \u00e8 crescente, soprattutto tra i giovani, anche se non manca la presenza di movimenti cattolici (Azione Cattolica, Giovent\u00f9 Francescana, AGESCI, Comunione e Liberazione, il Cammino neocatecumenale, il Movimento dei Focolari, ecc.) e di comunit\u00e0 laiche in cui i cattolici intendono vivere la loro religione con un particolare esperienza di vita (Comunit\u00e0 di Sant'Egidio, Nomadelfia, Pro Civitate Christiana, ecc.), talvolta con difficili rapporti con le gerarchie religiose evidenti nella storia delle numerose comunit\u00e0 cristiana di base presenti in Italia.\nSono presenti anche comunit\u00e0 cattoliche di rito orientale (\"uniate\") come ad esempio la Chiesa greco-cattolica ucraina.\nVetero-cattolicesimo.\nLe chiese vetero-cattoliche sono un insieme di chiese indipendenti che si autodefiniscono \"cattoliche\" sebbene non siano in comunione con la Chiesa cattolica. In Italia sono presenti piccolissime comunit\u00e0, come ad esempio la Chiesa vetero-cattolica italiana, nessuna delle quali \u00e8 sotto la giurisdizione dell'Unione di Utrecht delle Chiese vetero-cattoliche dalla chiusura della missione italiana nel 2011, ad eccezione della comunit\u00e0 di Bolzano che \u00e8 stata posta sotto la giurisdizione della Chiesa vetero-cattolica d'Austria. Parrocchie e comunit\u00e0 che un tempo erano parte della missione ultraiactense sono oggi sotto la giurisdizione della Chiesa d'Inghilterra o della Chiesa episcopale americana.\nLa Chiesa vetero cattolica romana, nella quale si colloca anche la Chiesa ortodossa in Italia (chiesa autocefala nata nel 1991, da non confondere con le chiese ortodosse \"storiche\", con le quali non \u00e8 in comunione; oggi nota come Chiesa Vecchio-Cattolica in Italia)dipende invece dalla Chiesa Cattolica Nordica (parte dell'Unione di Scranton), ed \u00e8 riconosciuta dal Patriarcato greco-ortodosso di Antiochia e dal Patriarcato greco-ortodosso di Alessandria e di tutta l'Africa come una \"chiesa ortodossa di rito occidentale\".\nCristianesimo ortodosso.\nLa Chiesa ortodossa rappresenta in Italia la seconda confessione cristiana dopo la cattolica, con oltre 1.887.300 fedeli di cui circa 900.000 sono della Chiesa ortodossa romena, 150.000 della Chiesa ortodossa ucraina, 90.000 della Chiesa ortodossa moldava e quote minori di altre Chiese ortodosse (russa, greca, bulgara, serba, montenegrina, macedone ecc.). Il suo numero \u00e8 cresciuto molto nel primo decennio del XXI secolo, a seguito della forte immigrazione da paesi dell'Europa orientale.\nInoltre \u00e8 presente anche una piccola comunit\u00e0 di ortodossi vecchio-calendaristi che gestiscono il Monastero di San Serafino di Sarov a Pistoia.\nCristianesimo ortodosso orientale (monofisismo).\nIn Italia sono presenti piccole comunit\u00e0 e alcuni luoghi di culto delle chiese monofisite (pre-calcedoniane) copta, etiope, eritrea e armena.\nProtestantesimo.\nIl protestantesimo conta in Italia circa 620.000 fedeli compresi gli stranieri, suddivisi in molte confessioni. I pentecostali sono i pi\u00f9 numerosi con 250.000 fedeli al 2020 e comprendono le Assemblee di Dio in Italia \u2014 che costituiscono la pi\u00f9 grande organizzazione protestante in Italia \u2014 ed altri fedeli suddivisi in altre correnti pentecostali minori fra le quali la Federazione delle chiese pentecostali con circa 50.000 fedeli, la Chiesa apostolica italiana con circa 9.800 membri e le Congregazioni cristiane pentecostali, e chiese legate a specifici gruppi etnici come a esempio la Chiesa universale del Regno di Dio, legata alla comunit\u00e0 brasiliana.\nSeguono le altre confessioni protestanti, soprattutto i \"protestanti storici\" con 71.000 fedeli nel complesso, contando per\u00f2 in questo numero anche gli anglicani (che generalmente sono invece considerati una corrente a s\u00e9 stante), oltre che: valdesi, battisti, luterani, metodisti, calvinisti, presbiteriani e altri. Seguono la Chiesa cristiana evangelica dei fratelli o assemblee dei fratelli con 23.900 seguaci, e i \"protestanti radicali\", quali ad esempio quaccheri e unitariani.\nAnglicanesimo.\nLa chiesa anglicana \u00e8 una congregazione eterogenea composta da gruppi pi\u00f9 o meno vicini al cattolicesimo o al protestantesimo, storicamente definite nelle due principali correnti di Chiesa Alta (filocattolica) e Chiesa Bassa (filoprotestante). Oggi le principali correnti sono: anglo-cattolici (\"via media\"), neo-liberali, riformati, evangelicali, pentecostali/carismatici.\nIn Italia sono presenti venti cappellanie e congregazioni della chiesa anglicana e delle sue derivazioni episcopali che si stima offrano servizi religiosi a fino a 100.000 persone all'anno.\nAnabattismo.\nL'anabattismo (da non confondere con il successivo battismo) \u00e8 un movimento religioso nato in Europa nel XVI secolo, nell'ambito della Riforma radicale, e che presenta notevoli differenze rispetto al protestantesimo \"storico\".\nAnche in Italia sorsero nel Cinquecento, soprattutto nella Repubblica di Venezia, fiorenti comunit\u00e0 anabattiste e nel 1550 ebbe addirittura luogo, a Venezia, un Sinodo anabattista con sessanta delegati.\nTuttavia, oggi l'anabattismo \u00e8 quasi assente in Italia, contando meno di 400 membri suddivisi in diverse congregazioni tra i quali i mennoniti.\nRestaurazionismo e altri.\nSebbene le chiese cristiane \"storiche\" contestino la definizione di \"cristiano\" per molte confessioni afferenti al restaurazionismo, esse si autodefiniscono generalmente tali. Tra i movimenti del restaurazionismo i pi\u00f9 numerosi sono i testimoni di Geova con 425.000 membri al 2020, che iniziarono a stampare la \"Torre di Guardia\" gi\u00e0 dal 1903, i mormoni con 28.100 fedeli e che nel 2019 hanno inaugurato il grande Tempio di Roma Italia, e le chiese dell'avventismo che contano circa 20.000 membri al 2020. Sono inoltre presenti numerose altre chiese minori, ad esempio gli scismi dei testimoni di Geova, quali la Chiesa del Regno di Dio e altri.\nIl movimento della scienza cristiana \u00e8 presente in Italia a partire dal 1897.\nDal 2010 \u00e8 attiva in Italia anche la Federazione delle Assemblee Rastafariane.\nAlcune di queste chiese sono legate a specifiche comunit\u00e0 etniche, come ad esempio la Iglesia ni Cristo, tipicamente filippina.\nEbraismo.\nLa religione pi\u00f9 antica presente in Italia \u00e8 l'ebraismo, di cui a Roma \u00e8 segnalata una presenza ininterrotta fin dai tempi precedenti la comparsa del cristianesimo. La sinagoga di Ostia Antica, del I secolo e di cui sono oggi visibili resti archeologici, \u00e8 stata la pi\u00f9 antica sede di culto ebraico in Europa occidentale e una dei pi\u00f9 antichi luoghi di culto e della diaspora ebraica, posteriore solo alla sinagoga di Delo. La seconda pi\u00f9 antica d'Italia, di cui sono stati rinvenuti resti, \u00e8 stata invece la Sinagoga di Bova Marina, del IV secolo.\nLa comunit\u00e0 ebraica in Italia si aggira intorno alle 41.500 persone nel 2020, di cui 5.000 sono stranieri residenti.\nEbraismo ortodosso.\nL'Ebraismo ortodosso (da non confondere con il successivo Ebraismo Ultraortodosso, cio\u00e8 le varie correnti del Chared\u00ec, Chassidismo e Ortodossia Moderna) \u00e8 la denominazione pi\u00f9 antica e maggioritaria dell'ebraismo rabbinico. La maggior parte delle comunit\u00e0 italiane aderenti all'Unione delle comunit\u00e0 ebraiche si riferiscono a questa scuola.\nEbraismo riformato.\nL'Ebraismo riformato, chiamato anche \"Liberale\" o \"Progressista\", ha avuto origine nel XIX secolo in Germania. In Italia sono presenti comunit\u00e0 ebraiche riformate a Milano, Firenze e Roma.\nEbraismo ultraortodosso.\nL'Ebraismo ultraortodosso \u00e8 un insieme di correnti religiose tra le quali Chared\u00ec, Chassidismo e Ortodossia Moderna, che si basano su una strettissima osservanza di precetti religiosi. In Italia esistono piccole comunit\u00e0 e luoghi di culto ultraortodossi, specialmente del movimento Chabad Lubavitch (ramificazione del Chassidismo), che \u00e8 presente a Bologna, Camaiore (LU), Firenze, Milano, Roma, Trieste, Valenza (AL) e Venezia.\nIslam.\nLa storia dell'Islam in Italia ha radici antiche ed \u00e8 legata al dominio arabo sulla Sicilia tra l'827 e il 1091; successivamente la presenza musulmana scomparve, ma negli ultimi decenni il numero di fedeli \u00e8 cresciuto in Italia anche a seguito dell'immigrazione proveniente dai paesi islamici. L'Islam \u00e8 la seconda religione pi\u00f9 numerosa in Italia dopo il cattolicesimo, con circa 2.200.000 fedeli. \nL'Unione delle comunit\u00e0 e organizzazioni islamiche in Italia (UCOII) \u00e8 la pi\u00f9 diffusa e radicata organizzazione islamica italiana riunendo 122 associazioni sia territoriali sia di settore e gestendo circa 80 moschee e 300 luoghi di culto non ufficiali. La Grande Moschea di Roma fu progettata nel 1984 dall'architetto Paolo Portoghesi.\nSunnismo.\nLa quasi totalit\u00e0 dei musulmani in Italia sono sunniti e per la maggior parte, circa il 60%, arrivati in Italia dai paesi balcanici (in maggioranza da Albania, Kosovo e Bosnia ed Erzegovina), in seguito alle instabilit\u00e0 politico-sociali venutesi a creare nelle regioni dopo le guerre jugoslave e la guerra del Kosovo; di tutti i musulmani presenti in Italia solo 457.500 sono cittadini italiani al 2020.\nSciismo.\nSi stima il numero complessivo di sciiti in Italia in 15.450 unit\u00e0, cio\u00e8 circa l'1,48% del totale dei musulmani.\nSufismo.\nSono presenti anche confraternite sufi, tra le quali la Muridiyya che secondo una stima riunisce circa due terzi dei senegalesi in Italia.\nAhmadiyya.\nL'Ahmadiyya \u00e8 un movimento religioso musulmano, nato nel 1889 a Qadian, nel Punjab, e oggi diffuso a livello internazionale. In Italia il movimento \u00e8 registrato come associazione, con il nome di \u201c\"The Ahmadiyya Muslim Jama\u2019at Italia\"\u201d, con sede nazionale a San Pietro in Casale (BO).\nBuddhismo.\nIl buddhismo in Italia ha una storia relativamente recente, legata agli sviluppi culturali e sociali del XX secolo, fin dalle attivit\u00e0 della Societ\u00e0 Teosofica. L'interesse per il buddhismo, tuttavia, si afferma in maniera consistente in Italia soprattutto a partire dagli anni '60 e '70, da una parte grazie alle numerose traduzioni di testi chiave delle diverse scuole buddhiste \u2014 ma anche con il contributo di popolari opere letterarie e cinematografiche come \"Piccolo Buddha\" di Bernardo Bertolucci, dall'altra tramite il crescente influsso migratorio proveniente da paesi come Cina e Sri Lanka.\nIn base ai dati statistici del CESNUR, nel 2020 vi erano nella penisola italiana 208.800 buddhisti tra i cittadini italiani, cui vanno aggiunti i 124.000 buddhisti tra i residenti stranieri di origine asiatica/estremo-orientale, per un totale di 332.000 buddhisti che rappresentano lo 0,55% della popolazione della penisola.\nIn Italia sono presenti diverse correnti del Buddhismo, la maggior parte delle quali, come ad esempio Therav\u0101da, Mah\u0101y\u0101na, Vajray\u0101na, Zen e Seon, si sono riunite nel 2000 nell'Unione Buddhista Italiana,con sede a Roma.\nBuddhismo cinese.\nLe tradizioni afferenti al buddhismo cinese sono ampiamente diffuse tra i cinesi in Italia. A tali tradizioni appartengono numerosi templi tra i quali il Tempio Buddhista Cinese Putuoshan dell'Esquilino, il Tempio Buddhista Huayi, anch'esso a Roma e il Tempio Buddhista Puhua di Prato.\nBuddismo tibetano.\nPer quanto concerne le tradizioni buddhiste tibetane, cio\u00e8 Mah\u0101y\u0101na e Vajray\u0101na, in Italia sono presenti prestigiose istituzioni, quali ad esempio l'Istituto Lama Tzong Khapa di Pomaia (PI) e Merigar West (\"Tempio della Grande Contemplazione)\", ad Arcidosso (GR), nel cui perimetro sorge anche un grande st\u016bpa.\nBuddhismo giapponese e zen.\nIl buddismo giapponese tradizionale \u00e8 rappresentato in Italia soprattutto dalle correnti zen. Questa tradizione religiosa si \u00e8 evoluta a partire dalla tradizione Mah\u0101y\u0101na, prima in Cina e poi nel sud-est asiatico e in Giappone. In Italia sono presenti numerosi templi dove si pratica questa forma di buddhismo, ad esempio il tempio Shinnyoji di Firenze, afferente al monastero giapponese Daijoji. La comunit\u00e0 Enso-ji Il Cerchio gestisce due monasteri della scuola zen \"S\u014dt\u014d-sh\u016b\": uno a Milano e uno a Berceto, nei pressi di Parma.\nSoka Gakkai.\nIl Soka Gakkai \u00e8 un nuovo movimento religioso derivato dal Nichiren Sh\u014dsh\u016b giapponese che in Italia conterebbe fino a 85.000 fedeli. Pur essendo membro dell'Unione Buddhista Europea, non \u00e8 parte dell'Unione Buddhista Italiana.\nInduismo.\nL'altra religione di origine indica, l'induismo, in Italia \u00e8 praticata quasi esclusivamente da residenti originari dal subcontinente indiano, 163.000 al 2020, mentre i cittadini italiani ind\u00f9 sono 50.000, per un totale di 213.000 induisti nella penisola italiana, lo 0.35% della popolazione, inclusi anche i membri della setta Hare Krishna e dei vari gruppi del Vi\u1e63\u1e47uismo gau\u1e0d\u012bya. In Italia sono presenti numerose scuole induiste afferenti a diverse tradizioni.\nInduismo tradizionale.\nAd Altare (SV) si trova il monastero induista tradizionale \"Swaami Gitananda Ashrama Marici\", che comprende il grande matha (tempio) di \"\u015ar\u012b Lalit\u0101 Maha Tripurasundar\u012b\". Sono inoltre presenti in Italia alcuni templi, tra i quali \"Shri Hari Om\" di Pegognana.\nHare Krishna e altri movimenti neoinduisti.\nIn Italia sono presenti diversi movimenti neoinduisti, tra i quali il principale \u00e8 quello Hare Krishna, presente con nove centri.\nNel paese si annoverano anche affiliati ai movimenti Self-Realization Fellowship Ananda Marga e seguaci degli insegnamenti di Sathya Sai Baba.\nSikhismo.\nNel corso del XIX e XX secolo si sono diffusi in Italia altri movimenti religiosi, in particolare il sikhismo, anche a causa della forte immigrazione. I sikh e movimenti da essi derivati contano 21.500 aderenti nel 2020. Il sikhismo \u00e8 una religione monoteista, e il loro libro sacro \u00e8 il \"Guru Granth Sahib Ji\".\nIn Italia sono presenti circa 40 gurdwara (templi).\nAltre religioni orientali e iraniche.\nAl 2020, il CESNUR stima a circa 98.000 i seguaci di altre religioni orientali, includendo in questo gruppo le religioni cinesi, le religioni giapponesi (3.600), tra le quali il S\u00fbky\u00f4 Mahikari, e lo zoroastrismo iraniano. Inoltre \u00e8 presente una comunit\u00e0 bah\u00e1'\u00ed di circa 4.500 persone. Sarebbero presenti in Italia anche un centinaio di seguaci del Falun Gong, che anche in Italia veicola il proprio credo tramite le performance della compagnia teatrale Shen Yun Performing Arts. Invece, a differenza di altri paesi europei, in Italia \u00e8 quasi totalmente assente il giainismo. \nBahaismo.\nLa fede bah\u00e1'\u00ed \u00e8 \u00e8 una religione monoteistica nata in Iran durante la met\u00e0 del XIX secolo, i cui membri seguono gli insegnamenti di Bah\u00e1'u'll\u00e1h (1817-1892). Questa religione \u00e8 presente in Italia dagli inizi del Novecento, portata da credenti americani e iraniani che soggiornavano nella penisola durante i loro pellegrinaggi per raggiungere 'Abdu'l-Bah\u00e1 in Terra Santa. La comunit\u00e0 bah\u00e1'\u00ed in Italia si aggira intorno alle 4.500 persone nel 2020, presenti in 300 localit\u00e0 sparse sul territorio nazionale.\nRadha Soami.\nIl Radha Soami \u00e8 una religione nata a fine XIX secolo, che si pone come sintesi tra il Sikhismo (pertanto contenente anche elementi dell'Islam Sufi) e l'Induismo di corrente Sat Mat. La sua classificazione \u00e8 oggetto di controversie tra chi la considera una religione a s\u00e9 stante e chi una branca del Sikhismo. Talvolta \u00e8 invece considerata un'organizzazione induista. \nIn Italia sono presenti dagli anni '70 con quattro gruppi..\nTaoismo.\nIl taoismo \u00e8 rappresentato in Italia da alcune organizzazioni: la Chiesa Taoista d'Italia fondata nel 2013 dal maestro Li Xuanzong (Vincenzo di Ieso), l'Associazione taoista italiana fondata nel 2015 dal gran maestro cinese You Xuande e presieduta dal maestro You Lidao (Giuseppe Siani), e l'associazione Il Grande Risveglio retta dal maestro Chen Feilong (Marco Montagnani). La Chiesa taoista d'Italia e l'Associazione taoista italiana afferiscono entrambe al taoismo della scuola Xuanwu dei Monti Wudang (\u6b66\u5f53\u7384\u6b66\u6d3e \"W\u01d4d\u0101ng Xu\u00e1nw\u01d4 p\u00e0i\"). L'associazione Il Grande Risveglio rappresenta invece la dottrina sincretica della Via per Rinvenire l'Autentico (\"Xiu Zhen Dao\"), di base taoista, ma integrante altre tradizioni cinesi e non cinesi.\nLa Chiesa taoista d'Italia ha sede a Caserta presso il \"Tempio della Suprema Armonia\". L'Associazione taoista italiana ha sede a Roma e ha contribuito alla fondazione dell'Associazione taoista europea nel 2017, con sede in Sardegna. L'associazione Il Grande Risveglio ha sede a Chiusi della Verna (AR), presso il \"Tempio delle Sei Armonie\", fondato nel 2012 e residenza di una comunit\u00e0 semi-monastica.\nYiguandao.\nL'organizzazione religiosa cinese Yiguandao (\u4e00\u8d2f\u9053) \u00e8 presente tra i Cinesi in Italia. Il primo luogo di culto dello Yiguandao \u00e8 stato inaugurato nel 2011 nel quartiere di Torpignattara di Roma. Lo Yiguandao affonda le radici in un'antica tradizione cinese di organizzazioni religiose popolari di salvazione: il culto \u00e8 reso alla Venerabile Madre Eterna (\u7121\u751f\u8001\u6bcd \"W\u00fash\u0113ng L\u01ceom\u01d4\"), matrice suprema primordiale anche detta Splendente Deit\u00e0 Suprema (\u660e\u660e\u4e0a\u5e1d \"M\u00edngm\u00edng Sh\u00e0ngd\u00ec\"), attraverso una serie di intermediari tra cui il dio delle arti marziali Guangong (\u95dc\u516c) e la dea della misericordia Guanyin (\u89c2\u97f3). Lo Yiguandao \u00e8 anche caratterizzato da una dottrina millenaristica rappresentata da Maitreya, atteso come futuro messaggero della Madre Eterna.\nShintoismo.\nSebbene in Italia non ci siano luoghi di culto ufficiali dello Shintoismo giapponese affiliati alla \"Jinja Honcho\" del Giappone, a Massarosa (LU) \u00e8 presente un \"jinja\" (santuario shintoista) dedicato ad Amaterasu, la dea del sole, edificato da privati e cosiddetto \"galleggiante\" perch\u00e9 il sacrario principale \u00e8 costruito su un isolotto artificiale in un laghetto. L'intera area sacra \u00e8 accessibile passando attraverso un \"torii\" dal quale parte il \"sand\u014d\" che conduce alla parte pi\u00f9 sacra dell'area. In prossimit\u00e0 dell'ingresso, \u00e8 presente anche un \"ch\u014dzuya\" (tempietto per i riti di purificazione). Il luogo di culto \u00e8 indicato anche come \"tempio buddhista shintoista\", secondo la tradizione s\"hinbutsu sh\u016bg\u014d\".\nRajneeshismo.\nTra i nuovi movimenti religiosi, il movimento di Osho Rajneesh (i cosiddetti \"arancioni\"), spiritualit\u00e0 con caratteristiche sincretiche di origine gianista ma che incorpora elementi di svariate tradizioni e filosofie, \u00e8 tra i pi\u00f9 significativi numericamente, contando secondo alcune stime fino a 4.000 aderenti.\nMovimenti del potenziale umano, religioni ufologiche, New Age e Next Age.\nIl CESNUR al 2020 stima 30.000 membri di movimenti del potenziale umano tra scientology (che \u00e8 anche una religione ufologica, cio\u00e8 la cui fede si basa su entit\u00e0 aliene), e 20.000 membri di movimenti New Age e Next Age, comprendente una grande variet\u00e0 di organizzazioni che combinano sincreticamente concetti tratti dalle religioni storiche.\nTra le realt\u00e0 New Age pi\u00f9 significative, si annovera la Federazione Damanhur, a Vidracco (TO), dove \u00e8 presente anche il Tempio dell'Umanit\u00e0.\nUn'altra religione ufologica della quale \u00e8 presente in Italia un piccolo gruppo di seguaci \u00e8 il movimento raeliano.\nAntica sapienza esoterica e Via della Mano Sinistra.\nSecondo i dati forniti dal CESNUR nel 2020 circa 13.300 persone aderiscono a movimenti esoterici, di \"antica sapienza\" e della \"Via della Mano Sinistra\". Tra questi: 2.850 teosofi, 2.100 rosacrociani, 2.000 martinisti, ermetici, kremmerziani e aderenti ad altri gruppi di magia cerimoniale, 1.500 gnostici, 1.000 spiritisti, e 350 satanisti. Sono inoltre presenti numerosi circoli archeosofici.\nNeopaganesimo, neosciamanesimo e neostregoneria.\nSecondo i dati del CESNUR nel 2020 in Italia vi erano circa 3.200 aderenti a religioni neopagane, neosciamaniche o di neostregoneria.\nIl neopaganesimo romano-italico \u00e8 rappresentato dalla Via romana agli dei, cui aderiscono organizzazioni come l'Associazione Tradizionale Pietas, Communitas Populi Romani, il Movimento Tradizionale Romano, la Societas Hesperiana pro Culto Deorum, e la Federazione Pagana di Claudio Simeoni.\nVi sono poi pagani afferenti ad altre religioni europee, come l'etenismo germanico cui aderiscono la Comunit\u00e0 Odinista, il Tempio del Lupo (wolfsangismo), l'associazione \u0386sa-\u00d3dhinn (ramo italiano dell'Asatru Folk Assembly), e l'associazione Bosco di Chiatri (vanatr\u00fa); il kemetismo tradizionalista rappresentato dall'associazione Ankheperura; il druidismo rappresentato dal Cerchio Druidico Italiano e dall'Ordine Druidico Italiano Bosco dell'Awen; l'ellenismo e la wicca.\nReligioni africane e afroamericane.\nNelle comunit\u00e0 di immigrati africani si annoverano alcuni seguaci di religioni tradizionali, come ad esempio il Juju e altre religioni animiste. Il fenomeno, molto limitato numericamente, \u00e8 venuto alla conoscenza del pubblico tramite inchieste giornalistiche.\nSono presenti in Italia anche piccole comunit\u00e0 di fedeli di religioni sincretiche come la Santeria, l'Umbanda, il Vud\u00f9, il Canbombl\u00e9, la Chiesa del Santo Daime, il culto della Santa Muerte e altri ancora.\nQueste religioni, sebbene molto minoritarie, hanno avuto grande eco sui mass media.\nIrreligiosit\u00e0, ateismo e agnosticismo.\nSecondo il sondaggio SWG del 2021, i credenti senza religione di riferimento sarebbero l'8% della popolazione. Essi sono costituiti da variegate forme di spiritualit\u00e0 non istituzionale, come ad esempio i deisti.\nIn Italia esistono anche organizzazioni di ateismo, umanesimo secolare e agnosticismo, quali l'Unione degli atei e degli agnostici razionalisti e l'Associazione nazionale del libero pensiero \"Giordano Bruno\".\nNon vi sono dati precisi circa la consistenza numerica degli atei e degli agnostici, in quanto entrambe le categorie sono spesso mescolate tra loro e con la categoria generica dei non religiosi (che pu\u00f2 comprendere anche credenti che non si identificano in nessuna religione istituzionale).\nSecondo il sondaggio Ipsos del 2017, gli italiani che non si identificano in nessuna religione (compresi credenti che non aderiscono nessun culto in particolare, atei e agnostici) sarebbero il 22.6% degli italiani, pari a circa 13 milioni di persone,\nConcordato e Intese.\nLa costituzione italiana sancisce il diritto per tutti di professare liberamente qualunque fede religiosa (art. 3, 19, 20 e 21), tuttavia i rapporti tra lo stato con le singole confessioni religiose vengono regolati da appositi accordi, richiamati nell'art. 7 per la Chiesa Cattolica e nell'art. 8 per tutte le altre confessioni non cattoliche. Per quanto riguarda la prima, tale accordo prende il nome di Concordato, redatto nel 1929 (Patti Lateranensi) e modificato nel 1984. Gli accordi con le altri religioni prendono invece il nome di Intese e possono essere richieste con apposita procedura da tutti gli enti di culto, dotati di personalit\u00e0 giuridica, che abbiano chiesto e ottenuto lo status di \"confessione religiosa\" in base alla legge 1159/1929 e al suo regolamento di attuazione, il regio decreto 28 febbraio 1930, n.289.\nLa Chiesa Cattolica e le confessioni che hanno stretto un'Intesa godono di diversi vantaggi, tra i quali la ripartizione della quota dell'otto per mille del gettito IRPEF. Si possono inoltre dedurre ai fini fiscali atti di liberalit\u00e0 fino a \u20ac 1.032,91 a loro favore.\nIntese firmate e mai perfezionate.\nIn alcuni casi, come ad esempio con l'UCOII, non si \u00e8 ancora riusciti ad arrivare ad una bozza di intesa nonostante l'apertura delle trattative, mentre in altri, esse sono state firmate ma successivamente non sono perfezionate dal parlamento, e pertanto non sono mai entrate in vigore:\nIntese firmate e in attesa di perfezionamento legislativo.\nAttualmente risultano firmate e in attesa di perfezionamento legislativo le seguenti intese:\nEnti di culto ufficialmente riconosciuti come confessione religiosa.\nAd oggi, alcune altre decine di enti di culto sono riconosciuti ufficialmente come confessione religiosa in base alla legge 1159/1929, passo necessario per la successiva eventuale stipula di un'intesa con lo stato italiano. Qualunque ente di culto pu\u00f2 fare domanda di riconoscimento sottoponendo il proprio statuto al prefetto della provincia dove ha sede, il quale avvier\u00e0 la pratica. In caso di esito positivo della stessa, verr\u00e0 emanato un apposito decreto del presidente della repubblica."}
{"id": "244825", "revid": "767487", "url": "https://it.wikipedia.org/wiki?curid=244825", "title": "Gli angeli di Borsellino", "text": "Gli angeli di Paolo Borsellino \u00e8 un film del 2003, diretto dal regista Rocco Cesareo.\nTrama.\nIl film \u00e8 un racconto di Emanuela Loi, agente di polizia di scorta a Paolo Borsellino, e narra dei 57 giorni (23 maggio-19 luglio 1992) che separano i due attentati mortali ai due giudici siciliani. L'Agente Loi viene interpretato dall'attrice Brigitta Boccoli, mentre la sorella dell'agente (Claudia) viene interpretato da Benedicta Boccoli (sorella di Brigitta Boccoli)\nStoria.\nEmanuela Loi dopo aver ottenuto il diploma magistrale, in attesa di chiamata, decise di fare un corso in polizia. Venne presa nel 119\u00ba corso Alievi Agenti presso la scuola di Trieste. A differenza della sorella Claudia viene ammessa in polizia e viene subito trasferita a Palermo, lasciando il suo ragazzo Andrea. Emanuela viene messa nel reparto scorte, ma questo non la preoccupa perch\u00e9 non \u00e8 affidata a soggetti a rischio. Si stabilisce presso il complesso delle Tre Torri destinato a poliziotti e carabinieri fuori sede. Incomincia a fare diversi piantonamenti. Intanto conosce una ragazza di nome Francesca sarda come lei e incominciano a fare amicizia, a uscire per coprire il vuoto di mancanza dei parenti. Nel giugno del 1992 viene assegnata al giudice Paolo Borsellino: conosce Vincenzo Limuli suo ex compagno della scuola allievi agenti di Trieste ormai assegnato anche lui a Borsellino che le raccomanda di stare attenta ai rischi che corre. Emanuela ormai entra a far parte della famiglia di lavoro Quarto Savona ventuno ma non \u00e8 cos\u00ec poi tanto contenta del ruolo affidato tanto che quando andava in vacanza dai suoi amati genitori non riusc\u00ec a dir loro del ruolo affidato, solo la sorella Claudia lo sapeva. Emanuela cerca di godersi quei pochi giorni rimasti con la sua famiglia e il suo ragazzo Andrea, anche lui molto preoccupato dell'incarico di Emanuela. Dopo una serata in discoteca, con l'amica Francesca, fa un incidente con la sua Fiat bianca; allora Vincenzo, Walter, Agostino, Claudio e Francesca decidono di regalargliene un'altra. La domenica del 19 luglio 1992 Emanuela e i suoi colleghi sono pronti per scortare il giudice Borsellino in via Mariano D'Amelio dove abitava la madre del giudice. A un certo punto cinquanta chili di tritolo esplosero trucidando il corpo della povera Emanuela e dei suoi colleghi e del giudice. A Francesca diedero il compito di accompagnare la sorella Claudia, la mamma e il pap\u00e0 per rivedere l'ultima volta la figlia che purtroppo non le fu concesso perch\u00e9 il corpo della ragazza era irriconoscibile. Fu la prima donna a restare uccisa in servizio e ad entrare nella scorta di un soggetto a rischio. il 5 agosto 1992 venne preposta alla Medaglia d'oro al Valor Civile come i suoi colleghi e la Sardegna come tutta Italia le ha dedicato piazze, parchi, scuole elementari, medie e superiori, vie e commemorazioni.\nDa anni sua sorella Claudia gira tutta italia e nelle scuole d'Italia per raccontare il sacrificio di sua sorella e del bisogno della lotta alla mafia.\nLe sono dedicate anche associazioni dirette da Claudia e anche da Salvatore Borsellino fratello del giudice Paolo Borsellino per cui Emanuela sacrific\u00f2 la vita."}
{"id": "244828", "revid": "532958", "url": "https://it.wikipedia.org/wiki?curid=244828", "title": "Jama Musse Jama", "text": "Biografia.\nNato in Somaliland e fuggito durante la guerra, vive da anni a Pisa, presso la cui universit\u00e0 si \u00e8 laureato in matematica divenendo poi ricercatore. Si occupa di etnomatematica, ma anche di linguistica computazionale (forte di un dottorato di ricerca conseguito all'Universit\u00e0 Orientale di Napoli) e inoltre ha pubblicato opere sui due principali giochi tradizionali somali, il \"layli goobalay\" (un mancala) e lo \"shax\" (una variante del mulino).\nHa pubblicato anche opere di carattere politico, in particolare sulla situazione dei diritti umani nel suo paese di origine; il suo saggio \"Gobannimo bilaash maaha\" (\"la libert\u00e0 non \u00e8 gratis\", 2007) \u00e8 stato premiato come miglior libro dell'anno in lingua somala dalla Somali Women's Agenda. Il 27 settembre 2014 ha ricevuto a Pistoia il Premio Nazionale \"Cultura della Solidariet\u00e0\""}
{"id": "244831", "revid": "125704952", "url": "https://it.wikipedia.org/wiki?curid=244831", "title": "Il latitante (film 2003)", "text": "Il latitante \u00e8 un film poliziesco del 2003, diretto da Nin\u00ec Grassia, che ha curato anche soggetto, sceneggiatura e musiche originali.\n\u00c8 l'ultimo (di una serie di almeno sette) film di Nin\u00ec Grassia ambientati a Napoli e dintorni. Con questa pellicola, il regista chiude la sua lunga carriera nel mondo del cinema, iniziata nel 1978.\nTrama.\nIl giovane operaio Nicola Di Falco, per procurarsi i soldi per curare il padre malato, \u00e8 costretto a rivolgersi al boss camorrista Don Antonio Cantalamessa offrendogli la sua collaborazione ai loschi affari del boss napoletano.\nDurante uno scontro a fuoco tra la polizia e i camorristi un poliziotto viene ucciso, e proprio il protagonista viene accusato dall'ispettore di polizia Francesco Sarnataro, che \u00e8 anche lo zio del ragazzo ammazzato, di essere l'autore materiale dell'omicidio. Il poliziotto per vendicarsi giura a sua volta di voler uccidere Di Falco.\nA questo punto Di Falco, aiutato da alcuni boss della malavita, abbandona la moglie e i figli e si allontana da Napoli. Diventato cos\u00ec un latitante si nasconde prima a Palermo, e poi successivamente, braccato dall'ispettore, si trova costretto a spostarsi a Reggio Calabria ed infine a Roma. Il desiderio di tornare a casa per\u00f2 ha il sopravvento e cos\u00ec ritorna a Napoli.\nEgli vorrebbe fuggire a Casablanca con la moglie, ma verr\u00e0 tradito proprio da Cantalamessa. Dopo una sparatoria tra poliziotti e camorristi, Di Falco rimarr\u00e0 ucciso proprio nello scontro a fuoco per mano dal commissario Criscimano, capo della Mobile e di Sarnataro.\nRiprese.\nIl film \u00e8 ambientato a Napoli ed in altre localit\u00e0 del sud Italia. Le riprese iniziarono a novembre 2002 e durarono tre settimane.\nProduzione.\nDa segnalare varie scene d'azione, con impiego di controfigure: gli \"stuntman\" sono coordinati da Ottaviano Dell'Acqua. Alla produzione (casting ed organizzazione) del film collabora Michele Lunella."}
{"id": "244832", "revid": "767487", "url": "https://it.wikipedia.org/wiki?curid=244832", "title": "Il Natale rubato", "text": "Il Natale rubato \u00e8 un film del 2003, diretto dal regista Pino Tordiglione. Il film \u00e8 stato presentato in anteprima il 4 settembre 2003 durante la 60\u00aa Mostra internazionale d'arte cinematografica di Venezia, dove ha ricevuto il Premio \"Mediterraneo Cinema\". Il film ha inoltre ricevuto la Targa d'Argento dal Presidente della Repubblica Carlo Azeglio Ciampi.\nTrama.\nIl film trae ispirazione da un fatto di cronaca avvenuto a Fontanarosa nella notte tra il 13 ed il 14 dicembre 1982, quando fu rubato l'antico e monumentale presepe, vanto artistico e storico di quel paese. I responsabili del furto non sono mai stati identificati. \nProtagonista del film \u00e8 Patrizio Rispo nelle vesti di Fortunato, un umile bracciante agricolo, rimasto presto vedovo, che conduce una vita tranquilla nel piccolo paese irpino. Improvvisamente sua figlia, Filomena, \u00e8 colpita da un male la cui cura richiede spese molto elevate. Avvilito gi\u00e0 dalla perdita della moglie e ostinato a non lasciarsi portare via anche la figlia, Fortunato decide di rubare il prezioso presepe esposto nella Chiesa del paese, vendendone poi le pregiate statuine. Con i soldi guadagnati riesce a pagare le cure della figlia che in breve tempo si riprende completamente. Tuttavia resta in Fortunato un forte senso di colpa per il gesto commesso, rimorso che lo spinge a costituirsi al locale comando di polizia, portando come prova di accusa l'ultima statuina del presepe che ancora possiede. Data la fama di uomo giusto e umile di cui gode il contadino, i carabinieri stentano a credere alle sue parole, avviando un'analisi sull'autenticit\u00e0 della prova da lui fornita. Il film termina con un lieto fine: i carabinieri, pur verificando la colpevolezza di Fortunato, capiscono la drammaticit\u00e0 della situazione in cui si \u00e8 venuto a trovare il povero bracciante, decidendo di non arrestarlo."}
{"id": "244833", "revid": "438678", "url": "https://it.wikipedia.org/wiki?curid=244833", "title": "Il posto dell'anima", "text": "Il posto dell'anima \u00e8 un film del 2003, diretto da Riccardo Milani, girato prevalentemente a Vasto, in provincia di Chieti e in altre localit\u00e0 del parco nazionale d'Abruzzo, Lazio e Molise.\nTrama.\nUna multinazionale statunitense nel settore degli pneumatici decide di chiudere la filiale italiana a Vasto per tagliare i costi e delocalizzare la produzione. Gli operai iniziano quindi una lotta serrata con iniziative di ogni genere, costellate per\u00f2 da contrasti interni specie tra i responsabili sindacali e che s'insinuano tra le mura domestiche. La comparsa di alcuni gravi casi di malattia, dovuta alle condizioni di lavoro, riporter\u00e0 i militanti a unirsi.\nI temi.\nLa situazione precaria degli operai italiani degli inizi del XXI secolo nella cornice di un paesino dell'Abruzzo: San Sebastiano dei Marsi, borgo marsicano in provincia dell'Aquila, presentato nel film come \"San Marcellino\" . Sono messi a fuoco gli aspetti pi\u00f9 semplici della vita di operai e cittadini il loro provincialismo misto alla forte intensit\u00e0 di passioni e valori che li distingue, nella lotta per la chiusura della fabbrica di copertoni nella zona industriale di Vasto.Tonino, interpretato da Silvio Orlando \u00e8 il personaggio maggiormente permeante e filosofico; legato alla contestazione per principio affronta l'incertezza senza retrocedere leale ai compagni e alla verit\u00e0. Resiste anche a Nina, la fidanzata che ama appassionatamente da diciotto anni, e che lo vuole a Milano, dove si \u00e8 trasferira per lavoro e che vede nella vita lontano dal paese un miglioramento per entrambi. Nina lo scoraggia anche se la protesta acquista visibilit\u00e0 nazionale, insiste sul fallimento della lotta operaia, condotta senza appoggi, n\u00e9 struttura necessaria per affrontare il muro di gomma della societ\u00e0 internazionale. Il tema del diritto a restare nei luoghi di nascita, lavorando, affiora insieme a quello delle morti sul lavoro, del cedimento dell'autorit\u00e0 nazionale di fronte al profitto privato internazionale, con il conseguente deterioramento del territorio e di risorse senza alcuna considerazione del sacrificio della popolazione nel lavoro.\nProduzione.\nIl film \u00e8 stato girato quasi tutto a Vasto, nella localit\u00e0 al mare di Punta Penna dove \u00e8 sito il faro e la fabbrica del film, nella piazza del Duomo di Vasto (scena della pupazza bruciata), e nel paese di Cupello, dove vive il protagonista, con scene anche a Pescasseroli (Parco Nazionale d'Abruzzo), e San Sebastiano dei Marsi.\nLe scene della valle sono state girate nei dintorni di Schiavi d'Abruzzo, nel Parco Nazionale della Majella. Altre scene sono state girate a Bruxelles.\nCollegamenti esterni.\n "}
{"id": "244834", "revid": "767487", "url": "https://it.wikipedia.org/wiki?curid=244834", "title": "Il pranzo della domenica", "text": "Il pranzo della domenica \u00e8 un film del 2003, diretto da Carlo Vanzina.\nTrama.\nLa vita di Franca Malorni, esponente della buona borghesia della Capitale, cambia di colpo quando il marito (un affermato avvocato matrimonialista) muore. Le sue morbose attenzioni si riversano, cos\u00ec, sulle tre figlie: Barbara, Sofia e Susanna, tutte sposate, obbligate ogni domenica a recarsi a pranzo da lei con le rispettive famiglie. Durante una di queste riunioni, Franca ha un incidente domestico e si rompe un femore. Nel corso della sua degenza, lunga e faticosa, emergono i piccoli dissidi ed i problemi che si celano dietro la facciata di famiglia perfetta.\nBarbara fa la casalinga, \u00e8 sposata con Maurizio, proprietario di un vivaio, ed \u00e8 affetta da una grave depressione, dovuta principalmente alla mancanza di figli. Durante lo svolgimento del film, Barbara riesce a guarire dalla depressione e, dopo un viaggio a Venezia, scopre di essere incinta. Alla fine si vede il battesimo del bambino, che a detta della nonna \"\u00e8 un Malorni fatto e finito\".\nSofia fa la casalinga, \u00e8 sposata con Nicola, giornalista sportivo con tendenze politiche di sinistra e i due hanno quattro figli. Verso l'inizio del film Nicola, ospite in una trasmissione sportiva, accusa in diretta televisiva Silvio Berlusconi di non pensare ai reali problemi dell'Italia e di dedicarsi unicamente al calciomercato. Nel corso del film Sofia chiede al cognato Maurizio di far assumere il marito da qualcuno. Maurizio allora parla con il direttore di una rivista botanica, che assume Nicola come giornalista. Le cose non vanno bene perch\u00e9 Nicola litiga con il suo primo intervistato, un ricchissimo marchese. Quando viene a sapere che Sofia si \u00e8 rivolta a Maurizio per farlo assumere, Nicola litiga con la moglie, che va via di casa, rifugiandosi da una sua amica in campagna. In una delle ultime scene del film, i due si riappacificano e Nicola partecipa a \"L'eredit\u00e0\", riuscendo a vincere 350.000\u20ac.\nSusanna fa la commessa in una boutique, \u00e8 sposata con Massimo, avvocato matrimonialista, esperto nel ridurre sul lastrico i mariti infedeli e i due hanno una figlia. In realt\u00e0 egli stesso ha numerose relazioni e, quando la moglie lo viene a sapere, lo caccia di casa e chiede la separazione. Susanna quindi frequenta il medico che cura Franca, ma si capisce che lo fa solo per ripicca. Alla fine Susanna decide di ritornare con il marito, ormai pentito dei suoi tradimenti, ma si rivolge a lui in veste di avvocato, per ottenere un risarcimento economico dalle varie donne di suo marito.\nPunto centrale della storia \u00e8 Franca, che attira l'attenzione delle figlie, che la assistono solo per dovere poich\u00e9 hanno un rapporto molto conflittuale. Tutti i personaggi comunque, si rivolgono a Franca per avere consiglio e sar\u00e0 proprio lei che, fingendo un aggravamento delle sue condizioni, far\u00e0 ritornare Sofia a casa, sproner\u00e0 Barbara ad essere felice e convincer\u00e0 Susanna a perdonare il marito. L'ultima scena del film si svolge alcuni mesi dopo, a casa di Franca, con tutta la famiglia di nuovo riunita e la donna, correndo a chiamare la cameriera perch\u00e9 porti dello spumante, cade rovinosamente a terra, lasciando presagire una nuova frattura del femore."}
{"id": "244835", "revid": "200568", "url": "https://it.wikipedia.org/wiki?curid=244835", "title": "Neuerburg", "text": "Neuerburg \u00e8 una citt\u00e0 di 1.496 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "244837", "revid": "23390", "url": "https://it.wikipedia.org/wiki?curid=244837", "title": "Niki Vendola", "text": ""}
{"id": "244838", "revid": "23390", "url": "https://it.wikipedia.org/wiki?curid=244838", "title": "Nicki Vendola", "text": ""}
{"id": "244839", "revid": "23390", "url": "https://it.wikipedia.org/wiki?curid=244839", "title": "Nicky Vendola", "text": ""}
{"id": "244840", "revid": "23390", "url": "https://it.wikipedia.org/wiki?curid=244840", "title": "Nicola Vendola", "text": ""}
{"id": "244841", "revid": "1543377", "url": "https://it.wikipedia.org/wiki?curid=244841", "title": "Arvaniti", "text": "Gli arvaniti (cos\u00ec detti \"\u03b1\u03c1\u03b2\u03b1\u03bd\u03af\u03c4\u03b5\u03c2\"/\"arvanites\" dai greci, essi stessi chiamati \"arb\u00ebresh\u00eb\" o \"arb\u00ebror\u00eb\"/\"\u03b1\u03c1b\u03b5\u0330\u03c1\u03b5\u03c3\u0308\u03b5\u0330\" nella propria parlata albanese, detta arvanitica), ovvero gli albanesi di Grecia, sono una popolazione albanese di religione cristiano-ortodossa stanziata storicamente in Grecia (in modo particolare nel Peloponneso).\nOriginari dell'Albania e dell'Epiro, si stanziarono nell'attuale stato greco tra il XII e il XIII secolo, creando numerosissimi villaggi, dei quali circa 900 sono ancora oggi esistenti, influenzando e costituendo l'elemento dominante della popolazione di parti del Peloponneso e dell'Attica fino al XIX secolo.\nMolti degli attuali \"arb\u00ebresh\u00eb\" di Grecia, pur parlando nell'ambiente domestico la lingua albanese, si identificano oggi come \"greci\" e non si considerano generalmente appartenenti all'Albania o alla nazione albanese, questo come risultato di un processo di assimilazione iniziato nel XX secolo volto alla creazione di uno stato greco \"puro\"&lt;ref name=\"Trudgill/Tzavaras 1977\"&gt;Trudgill/Tzavaras (1977).&lt;/ref&gt;.\nLe comunit\u00e0 di \"arvanit\u00eb\" nell'Epiro e in zone a nord della Grecia confinanti con l'Albania usano definirsi \"Shqiptar\u00eb\" (cos\u00ec come usato dagli albanesi d'Albania). Gli \"arvanit\u00eb\", al contrario degli \"arb\u00ebresh\u00eb\" in Italia, non sono formalmente riconosciuti come minoranza linguistica presente sul territorio, cos\u00ec come le altre minoranze linguistiche dell'attuale Grecia.\nDistribuzione geografica.\nComunit\u00e0 albanesi della Grecia.\nLe regioni con una forte presenza tradizionale di \"arvanit\u00eb\" si trovano in una zona compatta della Grecia sud-orientale: l'Attica (in particolare l'Attica orientale), la Beozia meridionale, il nord-est del Peloponneso, la parte sud dell'isola di Eubea, la parte nord dell'isola di Andro e diverse isole del Golfo Saronico, tra cui Salamina. In alcune parti formarono una solida maggioranza fino al 1900. Alcune zone della capitale Atene (l'antica zona \"Plaka\", dall'albanese antico) e delle sue periferie furono interamente albanesi fino alla fine del XIX secolo.\nEsistono insediamenti arvaniti anche in altre parti del Peloponneso e in Ftiotide (villaggi di Livanates, Malesina e Martino). Altri paesi e localit\u00e0 albanesi sono: Spata, Koropi, Lagonisi, Thive, Livadhja, Aspropirgos, Varibob, Porto Rafti, Vlachokiriakeika, Kalyvia Thorikou. La cittadina di Maratona contiene un nucleo abitato arvanita.\nIn totale si contano in Grecia 900 centri tra villaggi, paesi e cittadine di lingua e cultura albanesi arvanit.\nGli insediamenti pi\u00f9 grandi e con una significativa presenza di albanesi arvaniti sono (tra parentesi i nomi originali delle varie localit\u00e0 in lingua albanese locale):\nStoria.\nLo stanziamento di popolazioni di origine albanese in territorio greco risale al XIII secolo e raggiunse il suo picco nel XIV secolo. Le cause di tali migrazioni non sono molto chiare; probabilmente furono insediati dai Bizantini e dai feudatari locali per ripopolare zone demograficamente depresse, come similmente accadde agli Arb\u00ebresh\u00eb nel sud Italia.\nL'arvanitico rappresenta un antico dialetto albanese, probabilmente molto simile a un ipotetico proto-albanese comune, con forti influssi dalla lingua greca, appartenente al sottogruppo linguistico \"tosco\" e simile al dialetto degli arb\u00ebresh\u00eb. Gli arvaniti non hanno tuttavia ottenuto dallo stato greco lo status di minoranza linguistica, come nel caso degli Arb\u00ebresh\u00eb in Italia.\nNel XVIII secolo la comunit\u00e0 arvanitica raggiunse una certa autonomia con il patriarcato di Giannina e il governatore albanese ribelle Al\u00ec Pasci\u00e0 di Tepeleni.\nLa presenza della comunit\u00e0 di lingua albanese \u00e8 particolarmente problematica nell'ambito dei rapporti tra Grecia e Albania e dei forti sentimenti nazionalistici coinvolti. La ripresa di una massiccia immigrazione albanese nella Grecia settentrionale, iniziata negli anni novanta del XX secolo, complica ulteriormente la questione.\nMolti degli albanesi d'Italia, stanziatisi nel Bel Paese a causa delle conquiste turche, provengono proprio da questa popolazione albanese di religione cristiano-ortodossa stanziata da secoli in diverse regioni della Grecia.\nSociet\u00e0.\nLingua.\nMentre gli arvaniti erano riconosciuti come albanesi in Grecia a tutti gli effetti fino al XX secolo, la politica dello stato greco volta all'assimilazione degli immigrati al fine di creare una nazione greca senza minoranze, ha spinto la popolazione albanese a desiderare - pi\u00f9 di ogni altro - di esprimere la propria identit\u00e0 etnica come greca piuttosto che albanese. Il processo \u00e8 stato talmente invasivo che le nuove generazioni arvanite hanno sviluppato un atteggiamento di rifiuto per le loro origini albanesi, sia come cultura che come lingua.\nPoich\u00e9 l\"arb\u00ebrishtja\" \u00e8 quasi solo una lingua parlata e viene tramandata oralmente, gli arvaniti non hanno alcuna familiarit\u00e0 con la lingua albanese standard utilizzata in Albania, in Kosovo o in Macedonia, e non usano l'albanese standard n\u00e9 nelle comunicazioni private n\u00e9 sui media arvaniti. Il problema della vicinanza linguistica o della vicinanza tra l'albanese dell'Albania e l'albanese di Grecia \u00e8 diventato oggetto di attenzione pubblica soprattutto dagli anni novanta del XX secolo, quando un gran numero di albanesi ha iniziato a trasferirsi in Grecia per scampare al comunismo ed \u00e8 entrato in contatto con le comunit\u00e0 locali di \"arb\u00ebresh\".\nDagli anni ottanta ci sono stati diversi sforzi organizzati per preservare il patrimonio culturale e linguistico degli albanesi di Grecia. La pi\u00f9 grande organizzazione di promozione dell\"arb\u00ebrore\" \u00e8 la \"Lidhja Arb\u00ebresh i Greqis\u00eb\" (\u0391\u03c1\u03b2\u03b1\u03bd\u03af\u03c4\u03b9\u03ba\u03bf\u03c2 \u03c3\u03cd\u03bb\u03bb\u03bf\u03b3\u03bf\u03c2 \u0395\u03bb\u03bb\u03ac\u03b4\u03bf\u03c2).\nIl caso degli \"allvanos\u00ebt\".\nGli albanesi che risiedono in Grecia e che sono cittadini dello stato greco sono divisi in due \"gruppi\": quelli che sono chiamati dai greci \"arvaniti\" e quelli chiamanti, sempre dai greci, \"allvanos\" o \"alvanos\" (nella propria lingua parlata \"shqip\u00ebtar\u00eb\"). Le istituzioni greche hanno deliberatamente diviso i due gruppi per voler dimostrare in ogni modo, anche falsando la storia, che essi non sono collegabili etnicamente tra loro. Gli albanesi conosciuti con il nome di allvanos vivono nella provincia contesa della Ciamuria o Chameria. I principali centri abitati sono: Ioannina, Igoumenitsa, Corf\u00f9, Narta, Preveza, Konica, Bilisht-Florina, Vodena. Sono numerosissimi i villaggi che fino al 1945 erano abitati prettamente da albanesi, in maggioranza musulmani.\nCultura.\n\"Fara\".\n\"Fara\" (in greco: \u03c6\u03ac\u03c1\u03b1, dalla parola albanese \"far\u00eb\"/prole, \"fis\"/trib\u00f9) \u00e8 un modello di discendenza simile alle trib\u00f9 nell'Albania settentrionale e nell'attuale Montenegro di lingua albanese. Gli arvaniti furono organizzati in \"far\u00eb\" principalmente durante il dominio dell'Impero Ottomano. L'antenato apicale era un capo militare e il nome della famiglia riunita dentro il \"cara\" prendeva il nome da lui. Nei villaggi arvaniti ogni \"far\u00eb\" era il responsabile, anche nella conservazione della stirpe. Documenti genealogici sono stati conservati come documenti storici nelle biblioteche locali. \nDi solito, c'era pi\u00f9 di un \"far\u00eb\" in un villaggio albanese e talvolta erano organizzati in parenti che avevano conflitti di interesse. Questi parenti non durarono a lungo, perch\u00e9 ogni \"leader\" voleva essere l'unico dei parenti e non voleva essere sotto altra direzione.\nIl ruolo delle donne \"arb\u00ebrore\".\nLe donne mantenevano una posizione relativamente forte nella societ\u00e0 tradizionale \"arb\u00ebresh\" della Grecia, con ruoli negli affari pubblici per quanto riguarda le varie famiglie (\"fara\") e potevano portare le armi. Le vedove potevano ereditare i titoli e i beni dei loro mariti e quindi ottenere ruoli di comando all'interno della \"fra\", come l'eroina Laskarina Bouboulina, per esempio.\nMusica e canti.\nIl repertorio dei canti tradizionali e delle canzoni popolari degli \"arb\u00ebresh\" di Grecia \u00e8 molto ampio e fornisce preziose informazioni sui valori e i valori sociali della comunit\u00e0 albanese storicamente stanziata in questi luoghi. Le melodie e i balli rispecchiano la societ\u00e0 del periodo post-medievale e Ottomano nei Balcani. La musica greca d'oggi, non solo quella popolare ma anche quella commerciale, risente chiaramente dell'influenza della musica arvanita."}
{"id": "244851", "revid": "1776051", "url": "https://it.wikipedia.org/wiki?curid=244851", "title": "Pont-la-Ville (Svizzera)", "text": "Pont-la-Ville (toponimo francese; in tedesco \"Ponnendorf\", desueto) \u00e8 un comune svizzero di 599 abitanti del Canton Friburgo, nel distretto della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244854", "revid": "1442080", "url": "https://it.wikipedia.org/wiki?curid=244854", "title": "The Battle of Los Angeles", "text": "The Battle of Los Angeles \u00e8 il terzo album in studio del gruppo musicale statunitense Rage Against the Machine, pubblicato nel 1999 per conto della Epic Records (Sony).\nDescrizione.\n\"The Battle of Los Angeles\" \u00e8 uscito tre anni dopo il precedente \"Evil Empire\". Profondamente diverso dai precedenti, l'album \u00e8 pervaso come sempre da testi di protesta e dal suono classico della chitarra di Tom Morello, che riesce sempre a creare riff ed effetti sonori che danno potenza ai pezzi, come in \"Sleep Now in the Fire\", nel cui testo vengono attaccate alcune operazioni effettuate dagli Stati Uniti in tempo di guerra, come la bomba di Hiroshima e il Napalm utilizzato in Vietnam.\nLa canzone \"Calm Like a Bomb\" fa parte della colonna sonora di \"Matrix Reloaded\", film del 2003 con Keanu Reeves. \"Guerrilla Radio\" fa invece parte della colonna sonora del videogioco \"Tony Hawk's Pro Skater 2\".\nI videoclip girati per i singoli \"Sleep Now in the Fire\" e \"Testify\" sono stati diretti dal regista Michael Moore, famoso soprattutto per aver diretto il documentario \"Fahrenheit 9/11\", che tratta degli attacchi terroristici subiti dagli Stati Uniti l'11 settembre del 2001.\nL'album debutt\u00f2 alla posizione numero 1 nella classifica top 200 di \"Billboard\", e nel 2003 ottenne anche la posizione 426\u00b0 nella lista dei 500 migliori album di tutti i tempi secondo \"Rolling Stone\"."}
{"id": "244856", "revid": "7336", "url": "https://it.wikipedia.org/wiki?curid=244856", "title": "Elementi chimici", "text": ""}
{"id": "244858", "revid": "7336", "url": "https://it.wikipedia.org/wiki?curid=244858", "title": "Farmaci", "text": ""}
{"id": "244859", "revid": "7336", "url": "https://it.wikipedia.org/wiki?curid=244859", "title": "Fertilizzanti", "text": ""}
{"id": "244861", "revid": "7336", "url": "https://it.wikipedia.org/wiki?curid=244861", "title": "Doc", "text": ""}
{"id": "244862", "revid": "767487", "url": "https://it.wikipedia.org/wiki?curid=244862", "title": "La grande famiglia (album)", "text": "La grande famiglia \u00e8 il secondo album in studio del gruppo folk Modena City Ramblers, oltre che il primo album da solista per Stefano \"Cisco\" Bellotti, che - dopo l'abbandono della band da parte di Alberto Morselli (voce nel primo album insieme allo stesso Cisco) - diviene voce e immagine del gruppo fino al novembre 2005, quando decide a sua volta di lasciare i Modena City Ramblers. Il disco presenta canzoni impregnate di quel folk irlandese/modenese proprio del gruppo emiliano. Proprio ad \"Albertone\" Morselli \u00e8 dedicata la penultima traccia del disco, \"La strada\", augurio di buona fortuna per un \"hermano querido\". Nella foto di gruppo della copertina compare Davide \"Dudu\" Morandi, che diventer\u00e0 membro dei Modena City Ramblers 10 anni dopo.\nLe canzoni.\nNumerose in quest'album le collaborazioni, come quella di Paolo Rossi, in \"Clan Banlieue\", \"La fola dal Magalas\" e \"Le lucertole del folk\".\nPresente inoltre nel disco la collaborazione dei fratelli Severini, voce e chitarra dei Gang. In particolare, Marino Severini ha duettato con Cisco in \"La locomotiva\", cover di una fortunata canzone di Francesco Guccini.\nAltra partecipazione importante \u00e8 la voce di Mara Redeghieri degli \u00dcstmam\u00f2 in \"Clan Banlieue\", \"Santa Maria del pallone\" e \"Al Dievel/La marcia del Diavolo\" (canzone partigiana dedicata al \"comandante Diavolo\" Germano Nicolini, accusato e incarcerato per un omicidio che non aveva commesso)."}
{"id": "244863", "revid": "767487", "url": "https://it.wikipedia.org/wiki?curid=244863", "title": "Elvenking", "text": "Gli Elvenking sono un gruppo musicale power metal italiano formatosi a Sacile nel 1997. Tra i gruppi metal italiani pi\u00f9 apprezzati in altri Paesi, si caratterizzano per le svariate influenze che compongono il loro sound, fra cui metal, folk, hard rock, pop, rock progressivo e musica classica.\nStoria.\nGli esordi e Heathenreel (1997-2001).\nGli Elvenking vengono formati nel 1997 dai chitarristi Aydan e Jarpen. Nel 1998 entrano nella band il cantante Damnagoras e il batterista Zender. Sin dagli inizi il gruppo suona una combinazione di heavy metal e folk, uniti anche a sonorit\u00e0 pi\u00f9 estreme. Nel 2000 gli Elvenking pubblicano il loro primo lavoro, il demo \"To Oak Woods Bestowed\", registrato al New Sin Studios di Loria. Il demo riscuote un discreto successo e la band firma cos\u00ec un contratto con l'etichetta tedesca AFM Records. Sempre nel 2000 il bassista Gorlan entra a fare parte della band.\nNel luglio del 2001 gli Elvenking pubblicano il loro primo full length, intitolato \"Heathenreel\". L'album di debutto della band viene registrato e mixato ai Fredman Studios, in Svezia, da Fredrik Nordstrom. L'album viene accolto da un notevole successo in tutta Europa e gli Skyclad, band che gli Elvenking hanno sempre dichiarato essere una loro grande fonte di ispirazione, li ingaggiano per una serie di concerti insieme.\nIl tour di supporto all'album \"Heathenreel\" alimenta molto l'interesse nei confronti della band. Dopo alcuni show in Italia, gli Elvenking debuttano all'estero nell'edizione del 2002 dello Sziget Festival, insieme agli Edguy, e al Bloodstock Festival, insieme ai Gamma Ray e ai Blind Guardian.\nCambio di cantante e WYRD (2002-2004).\nNel 2002 Damnagoras decide di lasciare la band e viene cos\u00ec sostituito da Kleid. Il nuovo frontman abbandona l'approccio molto vocalico di Damna, orientandosi verso sonorit\u00e0 pi\u00f9 power metal, che caratterizzeranno molto l'album successivo degli Elvenking. Nel medesimo anno si aggiunge al gruppo anche il violinista Elyghen: da questo punto la presenza fissa di un violinista sar\u00e0 un grande tratto distintivo della band.\nNell'aprile del 2004 gli Elvenking pubblicano il loro secondo album, \"WYRD\". Registrato e mixato in Germania con Achim Kohler, l'album \u00e8 ispirato al libro \"The Way of the Wyrd\" dello scrittore inglese Brian Bates, il quale ha spesso collaborato con la band nella stesura dei testi. \"WYRD\" riesce a replicare il buon successo del predecessore, \"Heathenreel\", dimostrando che gli Elvenking non sono un fenomeno passeggero.\nNonostante la buona popolarit\u00e0 raggiunta i rapporti tesi all'interno del gruppo portano all'abbandono della band da parte di Kleid: sempre nel 2004 il cantante Damnagoras rientra a fare parte degli Elvenking. Tuttavia, alla fine dell'anno, quando il gruppo inizia a lavorare al loro terzo album, il chitarrista Jarpen decide di lasciare il gruppo, ma la band decide di rimanere con un solo chitarrista, Aydan.\n\"The Winter Wake\" e il successo europeo (2005-2006).\nProlungato il contratto con l'etichetta AFM Records, per tutto il 2005 la band lavora al nuovo album, \"The Winter Wake\". Il terzo full length degli Elvenking viene registrato in Italia e mixato in Finlandia con Nino Laurenne, chitarrista dei Thunderstone, che collaborer\u00e0 alla realizzazione di gran parte del successivo lavoro degli Elvenking. Pubblicato nel gennaio del 2006, l'album \u00e8 considerato tuttora il manifesto del sound degli Elvenking, contenendo alcuni fra i pi\u00f9 grandi successi del gruppo, tra i quali \"Trows Kind\", \"Swallowtail\", \"The Wanderer\", \"Rats Are Following\", \"Neverending Nights\" e la title track \"The Winter Wake\", che vede la collaborazione di Schmier, frontman dei thrashers tedeschi Destruction.\nIl tour di supporto a \"The Winter Wake\" vede una crescita considerevole del successo della band in Europa, con la partecipazione a festival come Scaligero, Tradate Iron Fest, Dong Open Air (con Finntroll e Skyclad), Rock Hard Festival, nonch\u00e9 la partecipazione al Pestpop Festival con Saxon e Epica. La band viene anche ingaggiata come opening act per i tour europei di Jon Oliva's Pain, Doro Pesch e Sonata Arctica.\nThe Scythe (2007-2008).\nTerminato il tour la band registra immediatamente il quarto album \"The Scythe\", che viene pubblicato nel settembre 2007. L'album, un concept sulla figura della morte, segna una svolta notevole nel sound degli Elvenking, che introducono elementi death metal e sonorit\u00e0 pi\u00f9 moderne a scapito della componente folk, spiazzando una parte dei fan della prima ora. Dall'album viene estratto il singolo \"The Divided Heart\", il cui video riscuote un considerevole successo su YouTube e viene trasmesso dalla MTV tedesca e svedese.\nNel frattempo, la band decide di tornare alla formazione a due chitarre e ingaggia momentaneamente il chitarrista Rafahel.\nIl tour di supporto a \"The Scythe\" porta la band a esibirsi con Vision Divine, Primal Fear e Gotthard. La band appare anche al Rockin' Field di Milano con i Mago De Oz e debutta negli Stati Uniti all'edizione 2008 del ProgPower Festival di Atlanta.\nTwo Tragedy Poets (2008-2009).\nIl full length successivo, \"Two Tragedy Poets (...and a Caravan of Weird Figures)\", pubblicato nel 2008, segna un ritorno totale della band alle sonorit\u00e0 folk. Quasi interamente acustico, include nuovo materiale e versioni acustiche di alcuni fra i brani pi\u00f9 celebri degli album precedenti, nonch\u00e9 la cover di \"Heaven Is a Place on Earth\" di Belinda Carlisle. Il successivo tour porta la band in Svizzera, Germania, Paesi Bassi, Repubblica Ceca, Ungheria, Inghilterra, e termina con uno show al celebre Summer Breeze Open Air nel 2009.\nAll'inizio del 2009 viene ufficializzato l'ingresso nella line-up del chitarrista Rafahel e poco dopo l'ingresso di Lethien a sostituire Elyghen.\nRed Silent Tides (2010-2011).\nGli Elvenking non cessano di sperimentare con il loro sound e, con il produttore tedesco Dennis Ward, realizzano \"Red Silent Tides\". L'album, pubblicato nel 2010, segna una svolta quasi radicale nel sound degli Elvenking, che ridimensionano considerevolmente la componente folk a vantaggio di un power metal pi\u00f9 lineare e melodico. La reazione dei fans \u00e8 contrastante, tuttavia i due singoli estratti \"The Cabal\" e \"Your Heroes Are Dead\" riscuotono un grande successo su YouTube ed entrano immediatamente fra i classici live della band insieme a brani come \"Dawnmelting\" e \"Runereader\".\nIl tour di \"Red Silent Tides\" porta la band in tutta Europa con Primal Fear e Kissin' Dynamite; segue poi un tour da headliner in Italia.\nRitorno alle origini e Era (2011-2013).\nL'estenuante attivit\u00e0 porta nel 2011 all'abbandono dei membri storici Zender e Gorlan. La band si trova cos\u00ec a dovere ricostruire l'intera sezione ritmica e ingaggia Symohn alla batteria e Jakob al basso. La nuova formazione debutta nell'autunno del 2011 durante il \"10 Years in Heathenry\" tour, una serie di date italiane celebrative del decennale del primo album \"Heathenreel\". La band si reca successivamente in Finlandia per registrare con Nino Laurenne il successore di \"Red Silent Tides\". Nella primavera del 2012 gli Elvenking diventano \"special guest\" dei Rhapsody Of Fire ai loro concerti in Austria, Repubblica Ceca e Polonia; subito dopo intraprendono un tour estivo con le Crucified Barbara.\nIl nuovo album \"Era\", pubblicato nel mese di settembre del 2012, segna un ritorno degli Elvenking alle sonorit\u00e0 folk che caratterizzavano i loro primi lavori; tuttavia l'album \u00e8 nel complesso estremamente vario e racchiude in s\u00e9 tutti i generi che hanno influenzato la band negli anni passati. Preceduto di pochi giorni dal video del brano \"The Loser\" (che ottiene un discreto successo) l'album \"Era\" debutta immediatamente nella top 100 tedesca e riceve reazioni molto positive dalla stampa.\nIl tour di supporto si svolge nell'autunno del 2012, poi il gruppo inizia a lavorare sul nuovo album nel mese di ottobre 2013.\nThe Pagan Manifesto (2014).\nVerso la fine del mese di febbraio 2014 gli Elvenking rendono disponibile in rete il teaser del loro nuovo lavoro, dal titolo \"The Pagan Manifesto\". Il loro ottavo album in studio viene pubblicato il 9 maggio dello stesso anno e contiene il singolo \"Elvenlegions\", gi\u00e0 pubblicato il 21 marzo 2014 e del quale \u00e8 uscito anche un video ufficiale.\nThe Night Of Nights (2015) - Live.\nDopo l'uscita dell'ottavo album \"The Pagan Manifesto\" la band ha suonato molti concerti, e ha deciso di pubblicare il suo primo album dal vivo, registrando il concerto a Pordenone. Questo album live riassume la loro carriera in venticinque brani, i quali sono sia brani famosi sia altri mai suonati live come \"Seasonspeech\" dell'album Heathenreel. Su YouTube sono presenti i video ufficiali di \"Pagan Revolution\" e \"Seasonspeech\" pubblicati da AFM Records.\nSecrets of the Magick Grimoire (2017).\nA settembre del 2017 il gruppo annuncia l'entrata nella band del nuovo batterista Lancs e la pubblicazione di un nuovo album, \"Secrets of the Magick Grimoire\", in uscita il 10 novembre dello stesso anno attraverso l'etichetta discografica AFM Records. L'uscita del disco \u00e8 anticipata dal rilascio di tre singoli, \"Draugen's Maelstrom\" il 5 ottobre, \"The Horned Ghost and the Sorcerer\" il 20 ottobre e \"Invoking the Woodland Spirit\" il 3 novembre.\nReader Of The Runes - Divination (2019).\nNel 2019 gli Elvenking hanno pubblicato il nuovo album, \"Reader Of The Runes - Divination\", attraverso l'etichetta AFM Records preceduto dai singoli \"Under the Sign of a Black Star\", \"Silverseal\" e \"Divination\". Torna Symohn alla batteria mentre entra a fare parte della band Headmatt, gi\u00e0 conosciuto per essere il chitarrista per la band Feline Melinda e la band Chaos Factory."}
{"id": "244864", "revid": "6340", "url": "https://it.wikipedia.org/wiki?curid=244864", "title": "The battle of Los Angeles", "text": ""}
{"id": "244866", "revid": "78273", "url": "https://it.wikipedia.org/wiki?curid=244866", "title": "Maria Sklodowska-Curie", "text": ""}
{"id": "244873", "revid": "339392", "url": "https://it.wikipedia.org/wiki?curid=244873", "title": "Talbot Sunbeam Ti", "text": ""}
{"id": "244874", "revid": "371529", "url": "https://it.wikipedia.org/wiki?curid=244874", "title": "Live &amp; Rare (Rage Against the Machine)", "text": "Live &amp; Rare \u00e8 il terzo album dei Rage Against the Machine, pubblicato il 1\u00ba ottobre 1998 dalla Epic Records in tiratura limitata in Giappone per promuovere la tourn\u00e9e asiatica.\nL'album contiene le versioni live di alcuni brani dell'omonimo album di debutto della band e del secondo album \"Evil Empire\", accanto a B-side inedite.\nIn questo album, a parte le canzoni gi\u00e0 presenti nei due precedenti lavori da studio, che in questo album troviamo in versione dal vivo, abbiamo la cover del pezzo \"Fuck tha Police\" degli N.W.A, gruppo Hip Hop nel quale militavano tra gli altri Dr. Dre e Ice Cube, e in un'altra versione dell'album, viene accreditato come pezzo numero 13 \"The Ghost of Tom Joad\" di Bruce Springsteen. Il pezzo \"Intro (Black Steel in the Hour of Chaos)\" \u00e8 interpretato insieme a Chuck D dei Public Enemy, mentre \"Hadda be Playing on the Jukebox\" \u00e8 l'interpretazione musicale di un poema del poeta della Beat Generation Allen Ginsberg. L'inedito \"Darkness\", conosciuto anche come \"Darkness of Greed\", \u00e8 presente nella colonna sonora del film \"Il corvo\" del 1994 con Brandon Lee."}
{"id": "244875", "revid": "436907", "url": "https://it.wikipedia.org/wiki?curid=244875", "title": "Dave Grohl", "text": "Grohl \u00e8 inoltre il fondatore del supergruppo musicale Probot, nel quale ha riunito alcuni grandi esponenti della musica heavy metal come Lemmy Kilmister (Mot\u00f6rhead), Max Cavalera (Soulfly, Sepultura), Mike Dean (Corrosion of Conformity), Lee Dorrian (Cathedral, Napalm Death) e Cronos (Venom), oltrech\u00e9 membro del supergruppo Them Crooked Vultures, composto anche da Josh Homme (Queens of the Stone Age, Kyuss, Eagles of Death Metal) e da John Paul Jones (Led Zeppelin).\nNel corso della sua carriera ha collaborato come batterista con vari artisti, come i Queens of the Stone Age per la realizzazione di \"Songs for the Deaf\" (2002) e di \"...Like Clockwork\" (2013), con i Killing Joke per il loro album omonimo del 2003 e con Liam Gallagher per il brano \"Everything's Electric\" (2022).\nGrohl ha iniziato la sua carriera da musicista negli anni ottanta come batterista per molte band della zona di Washington, tra le quali va ricordata la band punk rock Scream.\nBiografia.\nPrimi anni.\nQuando Dave Grohl \u00e8 ancora un bambino, la sua famiglia si trasferisce dall'Ohio, a Washington. Dopo tre anni di permanenza a Washington, i suoi genitori si separano, e lui sceglie di andare a vivere con la madre.\nAll'et\u00e0 di 12 anni, inizia a suonare per la prima volta la chitarra. Prende lezioni, ma si stanca subito, e inizia a suonare in qualche piccolo gruppo con amici. Un anno dopo, mentre d'estate si trova a casa della cugina, nasce in lui l'interesse per il punk rock. Infatti la cugina Tracy, durante la sua permanenza, lo porta a vedere numerosi concerti punk, ed egli ritorna a Washington convertito dalla scoperta di questo genere musicale.\nDurante la frequentazione della Thomas Jefferson High School, Grohl suona la chitarra in una band chiamata Freak Baby. Tuttavia, non gli piace il modo di suonare del batterista, e quindi inizia a provare a suonare la batteria lui stesso. Quando il bassista lasci\u00f2 il gruppo, il batterista pass\u00f2 al basso e Grohl prese il posto del batterista.\nNegli anni a seguire, Grohl suona in molti gruppi locali, tra cui il gruppo hardcore punk Mission Impossible, e quello hardcore/post-punk Dain Bramage. Durante gli anni in cui si sviluppa come batterista, cita come uno dei suoi maggiori ispiratori John Bonham, batterista dei Led Zeppelin, e alla fine si tatua su un braccio anche il logo con i tre cerchi, simbolo dello stesso Bonham.\nScream.\nAll'et\u00e0 di 16 anni, fa un provino per una delle sue band locali preferite, gli Scream. Con sua sorpresa, il gruppo lo inserisce nella formazione. Non molto tempo dopo abbandona anche gli studi per dedicarsi a tempo pieno a suonare la batteria. Nei successivi quattro anni, va in tour con la band, registra un paio di album dal vivo e uno da studio, \"Fumble\", nel quale scrive e canta uno dei pezzi \"Gods Look Down\".\nUno dei gruppi che piacciono a Grohl in quel periodo sono i Melvins, che riesce anche a conoscere personalmente grazie all'attivit\u00e0 live della propria band. Durante una pausa del tour dei Melvins del 1990, Buzz Osborne, chitarrista e cantante della band, invita un paio di amici a vedere gli Scream dal vivo. I suoi amici si chiamavano Kurt Cobain e Krist Novoselic.\nNirvana.\nQualche mese dopo, gli Scream si sciolgono in seguito all'abbandono del gruppo da parte del bassista, e Grohl chiama Osborne per chiedergli aiuto. Osborne, sapendo che sia Cobain che Novoselic erano rimasti impressionati in maniera positiva dal modo di suonare di Grohl, gli d\u00e0 il numero di telefono di Novoselic. Viene quindi invitato da Novoselic ad andare a un loro concerto a Seattle, che si tiene al Motor Sports Garage, il primo concerto che vedeva alla batteria Dan Peters dei Mudhoney (Grohl confess\u00f2 nel 2005 alla rivista \"Rolling Stone\", che pass\u00f2 la maggior parte di quel concerto a parlare fuori dal locale con un amico). Successivamente egli fece il provino con i Nirvana, e presto ne entr\u00f2 a fare parte a tempo pieno.\nAl tempo in cui Grohl si un\u00ec ai Nirvana, il gruppo aveva gi\u00e0 registrato vari demo per il seguito del loro album di debutto, \"Bleach\", insieme al produttore Butch Vig in Wisconsin. Inizialmente l'album doveva essere pubblicato dalla Sub Pop Records, ma il gruppo cercava qualche accordo con una delle major che si erano dimostrate interessate ai demo. Grohl pass\u00f2 i primi mesi con i Nirvana girando per gli uffici delle major alla ricerca di un buon accordo, che finalmente fu trovato con la DGC Records. Nella primavera del 1991 i Nirvana entrarono in studio per registrare l'album \"Nevermind\".\nDopo la pubblicazione, l'album super\u00f2 ogni aspettativa in fatto di vendite, e divenne un enorme successo, che port\u00f2 il gruppo alla fama mondiale. Allo stesso tempo, Grohl combatteva alla ricerca della sua posizione all'interno del gruppo. Bench\u00e9 il suo modo di suonare fosse stato uno degli elementi significativi per il successo dei Nirvana, pensava che egli sarebbe stato solo un altro dei tanti batteristi che avevano militato nel gruppo. Nei suoi pensieri, i Nirvana erano coloro che registrarono \"Bleach\", e il suo inserimento nel gruppo aveva drasticamente alterato il suono di quel lavoro, e non necessariamente in maniera positiva. Nonostante avesse scritto canzoni per svariati anni, egli non propose i suoi lavori al vaglio degli altri componenti per paura di danneggiare l'alchimia del gruppo stesso. Preso da questi dubbi, nel 1992 Grohl decise di registrare i suoi brani in maniera autonoma, pubblicandoli all'interno di un demo intitolato \"Pocketwatch\", pubblicato sotto lo pseudonimo di Late! dall'etichetta discografica indipendente Simple Machines.\nNei successivi anni, i contributi ai testi da parte di Grohl aumentarono. Nei mesi iniziali della sua permanenza a Seattle, Cobain lo sent\u00ec al lavoro su un pezzo intitolato \"Color Pictures of a Marigold\", e i due alla fine ci lavorarono insieme. Durante le registrazioni di \"In Utero\", il gruppo decise di registrare il brano e lo incluse come lato B del singolo \"Heart-Shaped Box\" con il titolo di \"Marigold\". Grohl contribu\u00ec, sempre nelle sessioni di registrazione di \"In Utero\", alla composizione del riff di chitarra principale del pezzo \"Scentless Apprentice\".\nPrima del tour europeo del 1994, i Nirvana programmarono una sessione di registrazione ai Robert Lang's Studio a Seattle, per lavorare su alcuni brani per un ipotetico seguito di \"In Utero\". Poich\u00e9 per la maggior parte dei tre giorni programmati Cobain risult\u00f2 assente, Grohl e Novoselic decisero di lavorare sui brani composti da Grohl; da quelle sessioni nacquero brani come \"Exhausted\", \"Alone+Easy Target\", \"Big Me\", \"February Stars\" e \"Butterflies\", inseriti successivamente nell'album di debutto dei Foo Fighters. Nell'ultimo giorno di sessione, Cobain si present\u00f2 e i Nirvana registrarono il brano \"You Know You're Right\", l'ultimo da loro composto prima della scomparsa di Cobain avvenuta nell'aprile 1994.\nFoo Fighters.\nIn seguito alla morte di Cobain, Grohl si ritir\u00f2 per un certo periodo dalle scene, incerto sul suo futuro. Pens\u00f2 di continuare a suonare come batterista in qualche altro gruppo e suon\u00f2 quindi per qualche tempo con i Tom Petty and the Heartbreakers, periodo che incluse una memorabile esibizione al \"Saturday Night Live\". Petty gli chiese di rimanere in pianta stabile, ma lui si rese conto che il suo futuro era altrove.\nProgramm\u00f2 quindi una sessione di registrazione in studio, sempre presso i Robert Lang's Studio di Seattle, e registr\u00f2 in brevissimo tempo un demo con quindici pezzi con il nome di Foo Fighters. Ad eccezione della chitarra solista in \"X-Static\", suonata da Greg Dulli degli Afghan Whigs, in questo demo Grohl suon\u00f2 tutti gli strumenti. Inizi\u00f2 quindi la solita trafila del giro delle case discografiche, in cerca di qualcuna che si fosse interessata al suo lavoro. Il responsabile dei Nirvana, Gary Gersh, nel frattempo aveva assunto la presidenza della Capitol Records e chiese a Grohl di firmare un contratto con la casa discografica da lui rappresentata. Egli accett\u00f2, e il suo demo venne quindi remixato da Rob Schnapf e Tom Rothrock, e nel 1995 venne perci\u00f2 pubblicato \"Foo Fighters\".\nGrohl non pens\u00f2 di iniziare una carriera solista, e si diede da fare quindi per cercare altri musicisti da inserire all'interno del suo nuovo gruppo. Accettarono l'invito il chitarrista Pat Smear (gi\u00e0 annoverato tra le file dei Nirvana come turnista durante i tour), e due membri dei Sunny Day Real Estate, il bassista Nate Mendel e il batterista William Goldsmith.\nAlla fine del 1995 i Foo Fighters vennero chiamati a contribuire con una canzone al telefilm \"X-Files\". Durante una pausa del tour, la band entr\u00f2 in studio e registr\u00f2 un pezzo di Gary Numan, \"Down in the Park\". Nel febbraio del 1996, Grohl e sua moglie fecero una breve apparizione nell'episodio \"The Pusher\" del suddetto telefilm.\nDopo una tourn\u00e9e che dur\u00f2 oltre un anno per promuovere l'album di esordio, Grohl fece ritorno a casa e inizi\u00f2 a scrivere la colonna sonora del film del 1997 \"Touch\". Anche in questo caso, oltre a cantare, suon\u00f2 tutti gli strumenti, eccezion fatta per la title track, nella quale la voce venne affidata alla cantante dei Veruca Salt, Louise Post, e per la canzone \"This Loving Thing (Lynn's Song)\" dove la voce e la chitarra sono del chitarrista degli X, John Doe.\nDurante le sessioni di registrazione del secondo album, nacquero delle tensioni tra Grohl e Goldsmith, il batterista. Grohl accus\u00f2 Goldsmith di non sforzarsi abbastanza, come lui avrebbe voluto, e quindi decise di ri-registrare lui stesso alcune parti di batteria. Goldsmith, che stava combattendo contro la sindrome del tunnel carpale, dovuta ad anni di lavoro dietro la batteria, non prese bene la decisione di Grohl e abbandon\u00f2 la band (in una successiva intervista Grohl ammise che probabilmente la band era rientrata troppo presto in studio dopo il lungo tour per la promozione dell'album di esordio). Il gruppo decise quindi di abbandonare le sessioni di registrazioni di Seattle, e si trasfer\u00ec a Los Angeles, dove registr\u00f2 con Grohl dietro la batteria.\nGli sforzi videro la luce nel maggio del 1997, con l'uscita del secondo album \"The Colour and the Shape\", che port\u00f2 la band ad essere sempre presente su tutte le radio che trasmettevano rock. Da questo lavoro furono estratte varie hit, tra cui \"Everlong\", \"My Hero\" e \"Monkey Wrench\". Giusto prima che l'album venisse pubblicato, si un\u00ec al gruppo l'ex-batterista della band di Alanis Morissette, Taylor Hawkins.\nNel settembre dello stesso anno, Pat Smear abbandon\u00f2 la band, giustificandosi con la necessit\u00e0 di stabilizzarsi dopo una vita passata in tour. Smear venne quindi rimpiazzato dall'ex-compagno di Grohl negli Scream, Franz Stahl (Stahl lasci\u00f2 la band prima della registrazione del terzo album, e fu rimpiazzato da Chris Shiflett, turnista e chitarrista dei No Use for a Name, che diventer\u00e0 membro a tempo pieno durante le registrazioni del quarto album \"One by One\").\nI continui viaggi e l'attivit\u00e0 dal vivo di Grohl, andavano di pari passo con la popolarit\u00e0 del gruppo. Durante le sue non frequenti pause viveva tra Seattle e Los Angeles, prima di trasferirsi ad Alexandria in Virginia. Ed \u00e8 qui che stabil\u00ec la sua base per la registrazione nel 1999 del terzo album, \"There Is Nothing Left to Lose\".\nQuasi alla fine del 2001, la band rientra in studio di registrazione per lavorare alla produzione del quarto album. Dopo quattro mesi passati in studio a registrare, Grohl accetta l'invito da parte di Josh Homme dei Queens of the Stone Age, e aiuta la band per la registrazione dell'album \"Songs for the Deaf\", realizzato nel 2002 (Grohl appare anche nel video del singolo \"No One Knows\"). Dopo un breve tour in America con i Queens of the Stone Age, Grohl richiama gli altri membri della band e registra nuovamente l'album nel suo studio in Virginia. Nel 2002 usc\u00ec quindi il quarto album, intitolato \"One by One\".\nDopo due anni passati fra tour e collaborazioni con altri gruppi, la band trasferisce interamente lo studio di registrazione di Grohl da Alexandria in Virginia, in un magazzino vicino a Los Angeles. Ed \u00e8 qui che verr\u00e0 registrato il quinto album, un doppio, \"In Your Honor\", pubblicato il 14 giugno 2005. Nell'album si trovano collaborazioni con altri artisti come John Paul Jones dei Led Zeppelin, Josh Homme dei Queens of the Stone Age e Norah Jones. Questo lavoro si distingue molto dai precedenti, essendo un doppio LP, con la peculiarit\u00e0 di avere un disco elettrico e uno acustico. Seguono a questo album Skin and Bones 2006, il primo CD live dei Foo Fighters, registrato durante due date del tour acustico a Los Angeles al Pantages Theatre, ed Echoes, Silence, Patience &amp; Grace 2007, ultimo disco registrato allo studio 606 di Los Angeles, in cui il gruppo ritrova la collaborazione del produttore del fortunato The Colour and the Shape, Gil Norton.\nNel 2009 il gruppo pubblica \"Greatest Hits\", una raccolta dei pi\u00f9 grandi successi dei Foo Fighters nella quale sono stati aggiunti gli inediti \"Wheels\", \"Word Forward\" e una versione acustica di \"Everlong\". Il 12 aprile 2011 \u00e8 uscito il settimo album \"Wasting Light\", prodotto da Butch Vig (lo stesso produttore di \"Nevermind\" dei Nirvana), preceduto di qualche settimana dal singolo \"Rope\". Successivamente ha fatto il suo esordio il film-documentario sulla storia del gruppo \"Foo Fighters: Back and Forth\" del regista James Moll. Il 29 settembre 2012 Grohl annunci\u00f2 la temporanea pausa del gruppo, il quale ritorn\u00f2 a registrare nel gennaio 2013 l'ottavo album \"Sonic Highways\", pubblicato nel novembre 2014. Il 15 settembre 2017 esce il nono album in studio della band, \"Concrete and Gold\", mentre il 5 febbraio 2021 esce il decimo album in studio della band \"Medicine at Midnight\".\nAltri progetti e collaborazioni.\nNel 1999 produce il CD \"Into the Pink\" della band statunitense Verbena. Nel 2000 la band chiese la collaborazione di Brian May dei Queen, per la registrazione di una cover dei Pink Floyd, \"Have a Cigar\", pezzo che era gi\u00e0 stato registrato da utilizzare come lato B per qualche singolo. L'amicizia fra i due gruppi port\u00f2 Grohl e Taylor Hawkins ad accompagnare Brian May e Roger Taylor (batterista dei Queen) nell'esibizione per la Rock and Roll Hall of Fame nel 2001, dove eseguirono il pezzo \"Tie Your Mother Down\", con Grohl alla voce in sostituzione di Freddie Mercury. In seguito May collaborer\u00e0 per il pezzo dell'album \"One by One\", \"Tired of You\", e anche per un pezzo mai edito, \"Knucklehead\".\nNel 2002 collabora quindi con Josh Homme alla realizzazione dell'album dei Queens of the Stone Age, \"Songs for the Deaf\". Nel frattempo stava scrivendo e registrando pezzi per un progetto metal. Riusc\u00ec quindi a riunire cantanti come Lemmy Kilmister dei Mot\u00f6rhead, Cronos dei Venom e Max Cavalera dei Sepultura per eseguire i pezzi da lui scritti. E nel 2003 il progetto venne realizzato sotto il nome di Probot. Sempre nel 2003 Grohl torner\u00e0 alla batteria per suonare nell'album dei Killing Joke dal titolo \"Killing Joke 2003\".\nNel 2001 e 2006 invece collabora agli album dei Tenacious D, e appare anche nel video del primo singolo del primo album omonimo, \"Tribute\", nel quale impersona il diavolo. Nel 2003 aiuta Chan Marsall dei Cat Power per l'album \"You are Free\". Nel 2004 suona molti dei pezzi dell'album pubblicato nel 2005 dei Nine Inch Nails, \"With Teeth\". Compare anche nella canzone \"Bad Boyfriend\", nell'album dei Garbage del 2005, \"Bleed Like Me\". Oltre a collaborare come batterista, egli contribu\u00ec anche come chitarrista per la realizzazione della reinterpretazione di Neil Young, \"I've Been Waiting for you\", nell'album di David Bowie del 2002, \"Heathen\". Nel 2006 suona come batterista, al posto di Jason Morris, nell'album \"Four on the Floor\" dei Juliette &amp; the Licks, gruppo dell'attrice americana Juliette Lewis. Nel 2006, inoltre, ha anche preso parte come attore nel film \"Tenacious D e il destino del rock\", con Jack Black, Meat Loaf, Ronnie James Dio e Kyle Gass interpretando la parte di Satana. Il primo giugno 2008 \u00e8 guest star al concerto di Paul McCartney all'Anfield di Liverpool. Sempre con l'ex Beatle, nel febbraio 2009 suona alla cerimonia dei Grammy Awards.\nNel 2009 Dave \u00e8 impegnato nel progetto Them Crooked Vultures, un nuovo supergruppo con Grohl alla batteria, John Paul Jones (ex membro dei Led Zeppelin) al basso e Josh Homme (membro dei Queens Of The Stone Age) alla chitarra e alla voce. L'album che prende il nome dalla band, \u00e8 stato pubblicato il 17 novembre 2009. Dave Grohl ha collaborato all'album \"Slash\" del chitarrista Slash (Velvet Revolver e Guns N' Roses) uscito nell'aprile 2010.\nNel 2013 dirige il documentario \"Sound City\", da cui \u00e8 stata pubblicata la colonna sonora \"\"; nello stesso anno inoltre ha diretto il videoclip del singolo \"By Crooked Steps\" dei Soundgarden. Nello stesso anno ha inoltre collaborato con il gruppo musicale svedese Ghost producendo e registrando \"If You Have Ghost\", un EP di cover.\nIl 9 agosto 2018 Grohl ha pubblicato il singolo solista \"Play\", brano strumentale di circa 23 minuti accompagnato dal relativo documentario incentrato sulla genesi e registrazione dello stesso.\nIl 4 febbraio 2022 esce il singolo \"Everything's Electric\" di Liam Gallagher, scritto da quest'ultimo con Grohl."}
{"id": "244887", "revid": "33921", "url": "https://it.wikipedia.org/wiki?curid=244887", "title": "Claviceps purpurea", "text": "Claviceps purpurea (Fr.) Tul., 1853 \u00e8 un ascomicete del genere \"Claviceps\" parassita delle graminacee.\nIl suo nome comune \u00e8 il termine francese \"ergot\", che in italiano significa \"sperone\".\nDetta specie, infatti, genera nelle piante infette degli sclerozi simili a speroni o spesso \u2014 come nel caso della segale \u2014 delle escrescenze a forma di corna, da cui anche il nome comune di segale cornuta per indicare il cereale affetto da ergotismo.\n\"Claviceps purpurea\" \u00e8 la specie pi\u00f9 studiata e conosciuta per i suoi rilevanti effetti nella contaminazione di alimenti confezionati con cereali da essa attaccati.\nGli speroni della segale cornuta sono corpi fruttiferi del fungo stesso contenenti diversi alcaloidi velenosi o psicoattivi del gruppo delle ergotine (tra cui l'acido lisergico) che presentano vari tipi di effetti sui soggetti che li assumono.\nTali alcaloidi, essendo vasocostrittori, compromettono la circolazione; inoltre interagiscono con il sistema nervoso centrale, agendo in particolare sui recettori della serotonina.\nCiclo vitale.\nLa riproduzione del fungo ha luogo in primavera, quando dallo sclerozio spuntano dei corpi fruttiferi formati da un peduncolo e da una capocchia rossa (\"Claviceps purpurea)\".\nNella capocchia si trovano gli aschi che aprendosi liberano le ascospore.\nQuando le spore raggiungono i fiori della segale (o di altri cereali) producono un micelio di ife che, penetrando in profondit\u00e0, causa la degenerazione dell'ovario (\"Sphacelia segetum\").\nLe ife producono dei conidi e una secrezione dolciastra che prende il nome di melata.\nQuest'ultima attrae gli insetti che fungono da vettori delle spore su altre spighe, spargendo la contaminazione.\nDopo aver infettato l'ovario, il fungo produce una grande quantit\u00e0 di ife che si compattano a formare lo sclerozio (\"Sclerotium clavus\").\nIn autunno lo sclerozio cade sul terreno.\nTrascorso l'inverno il fungo ricomincia il suo ciclo vitale la primavera seguente.\nErgotismo.\nL'intossicazione da ergot, detta \u00abergotismo\u00bb, era conosciuta nel medioevo con il nome di \u00abfuoco di Sant'Antonio\u00bb (soprannome in seguito attribuito anche all'herpes zoster), \u00abfuoco sacro\u00bb o \u00abmale degli ardenti\u00bb.\nIl fenomeno era noto gi\u00e0 fin dal XVII secolo, tanto che nel 1676 gli scienziati francesi riuscirono a convincere le autorit\u00e0 a proibire l'uso della segale in luogo del frumento per preparare il pane.\nL'ergotismo era spesso fatale e aveva sempre effetti devastanti sulle comunit\u00e0 che ne erano colpite.\nEsso poteva presentarsi in due forme: \"ergotismus convulsivus\", caratterizzato da sintomi neuroconvulsivi di natura epilettica, oppure \"ergotismus gangraenosus\", che provocava gangrena alle estremit\u00e0 fino alla loro mummificazione.\nGli alcaloidi della segale cornuta sono resistenti anche alle alte temperature dei forni di cottura del pane e ci\u00f2 \u00e8 ritenuto essere all'origine di molti fenomeni di allucinazione e superstizione tipici di realt\u00e0 campestri in epoca preindustriale.\nPare infatti riconducibile a ergotismo l'ondata di fenomeni registrati a fine Seicento a Salem, nel Massachusetts, che diedero origine alla pi\u00f9 grande caccia alle streghe sul suolo americano.\nParimenti attribuibili a effetti allucinatori da ergotismo sono, altres\u00ec, presunti eventi soprannaturali quali le cosiddette apparizioni (si citino a esempio Lourdes o F\u00e1tima), caratterizzate dall'accadere sempre in un contesto socio-economico di estrema povert\u00e0 e di scarsa alfabetizzazione, in cui il nutrimento pi\u00f9 diffuso era il pane di segale verosimilmente infetto da ergotismo e in cui i fenomeni allucinatori erano pesantemente influenzati dalle esperienze pregresse.\nUna possibile ipotesi circa il nome \"Fuoco di Sant'Antonio\" \u00e8 che nel Nord Europa, dove il pane veniva fatto con la segale, spesso si contraeva questa malattia, dovuta al fungo che infettava la segale. I malati, recandosi in pellegrinaggio verso i santuari di sant'Antonio in Italia, man mano che scendevano verso Sud cambiavano alimentazione mangiando pane di grano, e ci\u00f2 attenuava o eliminava i sintomi dell'intossicazione. Tale effetto veniva attribuito a un miracolo per opera di sant'Antonio.\nRecenti ricerche hanno messo in discussione questa prima ipotesi: nelle regioni meridionali italiane i cereali pi\u00f9 diffusi per il consumo domestico furono la segale (\"Secale cereale\" e prima del II millennio \"Secale strictum\"), l'orzo e altri cereali secondari, soprattutto in Basilicata, Calabria e nelle zone interne della Sicilia e della Puglia.\n\u00c8 da notare che se da un lato la segale era pi\u00f9 di oggi coltivata anche in Italia, essa era, per il clima maggiormente asciutto ed anche arido, molto meno affetta dalla Claviceps e quindi in paesi caldi ed asciutti tale eventi si verificavano pi\u00f9 raramente.\nEvitando le coltivazioni in luoghi inadatti attualmente si limitano infezioni massicce. \nAnche in passato, con una gestione non basata eccessivamente su fame e disperazione, le spighe di segale vistosamente infestate (l'infestazione \u00e8 palese) erano estratte e bruciate; comunque una selezione manuale forse approssimativa, poteva facilmente indurre inquinamento minore dei cibi, e quindi a fenomeni di allucinazione diffusa, anche se evitavano gli effetti degenerativi pi\u00f9 devastanti.\nIl grano era destinato all'esportazione e alla tavola dei proprietari terrieri.\nDocumenti sanitari, veterinari e agricoli attestano la presenza dell'ergotismo tra le comunit\u00e0 rurali povere ed emarginate, numerose sono le tracce della malattia nel folklore e nella religiosit\u00e0 popolare.\nL'ordine antoniano, deputato alla cura delle \"epidemie\", \u00e8 presente con una notevole diffusione capillare in tutto il meridione italiano fin dal XIII secolo.\nNel 1853 Louis Ren\u00e9 Tulasne chiarisce il complesso ciclo riproduttivo del fungo e nel 1943 il chimico svizzero Albert Hofmann scopre gli importanti effetti psichedelici di alcuni alcaloidi contenuti nell'ergot, in particolare dell'acido lisergico e del composto di sintesi suo derivato, la dietilamide dell'acido lisergico (LSD).Casi di ergotismo sono documentati a Milano nel 1795 e a Torino nel 1798.\nIn tempi pi\u00f9 recenti, nel 1951, un verosimile fenomeno di ergotismo si verific\u00f2 in un paese della Francia meridionale, Pont-Saint-Esprit, che colp\u00ec circa 250 persone che ebbero sintomi vari da allucinazioni, visioni, aggressioni a vicini e sanitari e tentativi di suicidio.\nDifesa.\nLa prevenzione dell'ergotismo consiste nell'uso di sementi di grano indenni da sclerozi o frammenti di sclerozi del fungo. Inoltre vi sono severi controlli prima della macinazione del grano, con l'eliminazione dei chicchi contaminati; queste misure ostacolano il verificarsi di casi di ergotismo a danno degli esseri umani. Non infrequenti invece le intossicazioni di animali, essendo i foraggi meno controllati.\nUso in medicina.\nNel 1818 la segale cornuta fu introdotta nella pratica ostetrica.\nGli studiosi hanno catalogato i cinquanta alcaloidi ivi presenti in tre gruppi fondamentali: il primo \u00e8 quello dell'ergotamina, utilizzabile per la cura dell'emicrania; il secondo \u00e8 quello ergotossina; il terzo \u00e8 invece quello dell'ergometrina, che stimola la muscolatura uterina ed \u00e8 indicata per regolare le contrazioni post-partum e nelle endometriti.\nErgot e misticismo.\nNel medioevo nacque un ordine religioso dedicato alle cure degli affetti da ergotismo, i canonici regolari di Sant'Antonio di Vienne, nel 1774 uniti all'ordine di Malta.\nAlcuni studiosi ritengono che durante la celebrazione mistico-religiosa greca dei misteri eleusini i partecipanti ingerissero, sia all'interno di una bevanda detta \"kikeon\", sia nel pane cucinato con grano contaminato dalla \"Claviceps purpurea\", l'ergot."}
{"id": "244894", "revid": "1305772", "url": "https://it.wikipedia.org/wiki?curid=244894", "title": "Localizzazione", "text": ""}
{"id": "244897", "revid": "287204", "url": "https://it.wikipedia.org/wiki?curid=244897", "title": "Numero di Riesel", "text": "In matematica, un numero di Riesel \u00e8 un numero naturale dispari formula_1 tale che ogni intero della forma formula_2 sia un numero composto, ovvero non sia un numero primo.\nIn altre parole, quando formula_1 \u00e8 un numero di Riesel, tutti i numeri del seguente insieme sono composti:\nNel 1956, Hans Riesel dimostr\u00f2 che esistono infiniti interi formula_1 tali che formula_2 non \u00e8 primo per ogni intero formula_7. Egli mostr\u00f2 che il numero 509203 ha questa propriet\u00e0, e lo stesso vale per i numeri nella forma :formula_8.\nPer dimostrare che un certo numero \u00e8 un numero di Riesel, bisogna trovare un \"insieme ricoprente\". Un insieme ricoprente \u00e8 un insieme di numeri primi piccoli tali che ogni membro di una certa successione sia divisibile per uno di essi, ed \u00e8 chiamato cos\u00ec perch\u00e9 si dice che \"ricopre\" quella successione. Gli unici numeri di Riesel comprovati pi\u00f9 piccoli di un milione hanno i seguenti insiemi ricoprenti:\nUn problema tuttora irrisolto \u00e8 il cosiddetto problema di Riesel, ovvero la determinazione del pi\u00f9 piccolo numero di Riesel.\nNon essendo stato individuato alcun insieme ricoprente per valori di formula_1 inferiori a 509203, si congettura che questo sia il numero di Riesel pi\u00f9 piccolo. Ad ogni modo, 75 valori di formula_1 inferiori a 509\u00a0203 hanno restituito solo numeri composti per tutti i valori di formula_7 provati finora. I pi\u00f9 piccoli fra di essi sono 2\u00a0293, 9\u00a0221, 23\u00a0669, 26\u00a0773, 31\u00a0859, 38\u00a0473, 40\u00a0597, 46\u00a0663, 65\u00a0531, 67\u00a0117 e 74\u00a0699. Sono stati individuati i fattori primi di 21 numeri grazie al progetto Riesel Sieve (analogo a Seventeen or Bust per i numeri di Sierpinski)."}
{"id": "244900", "revid": "767487", "url": "https://it.wikipedia.org/wiki?curid=244900", "title": "Rossens (Gibloux)", "text": "Rossens (toponimo francese; in tedesco \"Rossing\", desueto) \u00e8 una frazione di 1\u00a0293 abitanti del comune svizzero di Gibloux, nel Canton Friburgo (distretto della Sarine).\nStoria.\nGi\u00e0 comune autonomo che il 1\u00ba gennaio 1972 aveva inglobato il comune soppresso di Illens, il 1\u00ba gennaio 2016 \u00e8 stato accorpato agli altri comuni soppressi di Corpataux-Magnedens, Farvagny, Le Gl\u00e8be e Vuisternens-en-Ogoz per formare il nuovo comune di Gibloux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244901", "revid": "819238", "url": "https://it.wikipedia.org/wiki?curid=244901", "title": "Ferrovia Decauville", "text": "Le ferrovie Decauville sono ferrovie a scartamento ridotto il cui binario \u00e8 formato da elementi prefabbricati che possono essere montati e smontati velocemente. Sono usate quasi esclusivamente per il trasporto di merci quali minerali, legno, torba, argilla e sabbie.\nTradizionalmente era caratterizzata dai binari leggeri posati con poca cura e da treni formati da vagoni a due assi con cassa con sezione a V basculante sui due lati per lo scarico del materiale. Le ferrovie Decauville hanno avuto un utilizzo esteso nell'industria del primo 1900, per il trasporto sia all'esterno sia all'interno degli stabilimenti industriali. \nAttualmente sono ferrovie moderne, percorse da grosse locomotive, i veicoli sono spesso dotati di gancio automatico, le rotaie sono adatte a sostenere grossi carichi, i sistemi di sicurezza sono molto avanzati anche in funzione delle difficili condizioni di lavoro, spesso in spazi angusti, con poca visibilit\u00e0 e rischio di esplosione o incendio.\nStoria.\nNel 1872 in Francia l'ingegnere Corbin ide\u00f2 e costru\u00ec un sistema di ferrovia portatile con scartamenti di 33, 47 e 68\u00a0cm con binari in legno, per uso agricolo e industriale. I vagoncini avevano un solo asse, solo il primo del convoglio ne aveva due, e si appoggiavano sul vagone precedente. La trazione era solo manuale o al massimo animale.\nNel 1873 l'ingegnere Paul Decauville (1846-1922) present\u00f2 il proprio sistema di ferrovie portatili. I binari erano in acciaio a scartamento di 0,4\u00a0m con rotaie Vignoles da 4,5\u00a0kg/m e i vagoni avevano tutti 2 assi. Il sistema Decauville risult\u00f2 subito migliore rispetto al Corbin, utilizzato dallo stesso Decauville l'anno precedente, anche perch\u00e9 vi si pot\u00e9 usare la trazione a vapore. Il sistema venne poi modificato gradualmente portando lo scartamento a 60\u00a0cm e usando rotaie da 7 a 9, e poi a 12\u00a0kg/m. Queste ferrovie ebbero un grande successo e divennero presto la principale attivit\u00e0 di Decauville. La ditta Decauville poteva costruire una ferrovia completa \"chiavi in mano\" cio\u00e8 progettava il sistema di trasporto e forniva tutto il materiale necessario, la posa in opera e la formazione del personale. \nNegli anni successivi altri costruttori anche non francesi riuscirono a fornire lo stesso tipo di servizio. Tra di essi si segnalano Koppel e P\u00e9tolat.\nI primi utilizzatori furono i grandi agricoltori e gli stabilimenti industriali. Il successo nella coltivazione della barbabietola da zucchero \u00e8 dovuto al fatto che riuscivano a trasportare in poco tempo il raccolto agli stabilimenti di lavorazione riducendo di molto le perdite dovute ai tempi di trasporto necessari prima del loro utilizzo.\nDalla fine del XIX secolo l'esercito francese install\u00f2 queste ferrovie nelle fortificazioni dell'Est della Francia, pensandole adatte solo al servizio in installazioni stabili. Contemporaneamente l'esercito germanico svilupp\u00f2 un sistema di ferrovie portatili allo scopo di rifornire la linea del fronte in un'ipotetica guerra, anche in una situazione di fronte instabile. Questa idea risult\u00f2 vincente durante la Prima Guerra Mondiale, quando fu evidente che i camion non erano adatti a portare armi, rifornimenti e uomini su strade che allora erano quasi sempre sterrate. La Francia, con il Regno Unito e gli Stati Uniti, convertirono allora le proprie ferrovie all'utilizzo sui campi di battaglia. Il massimo sviluppo delle ferrovie Decauville si ebbe proprio durante la Grande Guerra con realizzazioni di ferrovie a scartamento di 60\u00a0cm su tutti i fronti.\nDurante L'Esposizione Universale del 1889 a Parigi, Decauville realizz\u00f2 una linea a scartamento di 0,6\u00a0m con una lunghezza di circa 3\u00a0km, all'interno della stessa, che andava da Champ de Mars a Les Invalides. Durante l'Esposizione questa ferrovia trasport\u00f2 6.323.446 passeggeri paganti senza un solo incidente. Le locomotive a vapore erano del tipo Mallet, rodiggio BB, e le carrozze erano prese direttamente dal catalogo Decauville. A seguito di questa prova il Ministero dei Trasporti autorizz\u00f2 la costruzione di linee a scartamento di 0,6\u00a0m per il trasporto pubblico.\nTecnica.\nLa trazione dei treni inizialmente fu manuale o animale, con cavalli o buoi. Le locomotive a vapore furono usate solo in seguito con l'aumento delle necessit\u00e0 di trasporto e il loro miglioramento tecnico. Attualmente si usano locomotive Diesel, ad accumulatori o elettriche.\nI vagoni originali erano tutti a due assi senza freni. In seguito sono stati costruiti vagoni specifici, anche a carrelli, per i vari tipi di trasporto e di servizio. Esistono vagoni a tramoggia per lo scarico automatico, cisterne per liquidi, piatti, per trasporto persone.\nLa caratteristica originale era quella di essere costituita da pezzi di binario prefabbricati di piccola dimensione (a costituzione del tutto analoga a quelli della modellistica ferroviaria) che venivano posati con minima preparazione del terreno (livellamento e compattazione), uniti con giunzioni standard. Potevano costituire anche reti complesse, che potevano essere rimosse e riutilizzate. Nelle installazioni pi\u00f9 pesanti si usano binari costruiti in maniera tradizionale.\nA volte le Decauville fanno parte di sistemi di trasporto composti di altri impianti, per esempio funicolari, teleferiche, strade. Per esempio gli impianti idroelettrici SONDEL in Valtellina o le ferrovia marmifera di Lasa in Alto Adige.\nIn italiano col termine \"Ferrovia Decauville\" di fatto si intendono tutte le ferrovie a scartamento di 0,6\u00a0m anche se non direttamente legate al costruttore Decauville.\nSolo nei sistemi pi\u00f9 complessi si rende necessario il segnalamento. Nei passaggi a livello che tagliavano le strade pi\u00f9 grandi si usavano strumenti di segnalazione e protezione.\nImpiego e attivit\u00e0.\nLe ferrovie Decauville sono usate anche per il traino delle barche nei canali e nelle chiuse (ferrovie per strada alzaia); per la loro facile installazione su suoli instabili e paludosi furono utilizzate nelle bonifiche, (come quella dell'Agro Pontino), per il trasporto di materiale in grandi cantieri, cave e miniere, per il rifornimento delle isole, come ferrovie per il trasferimento delle macerie nelle citt\u00e0 dopo le distruzioni delle guerre.\nAttualmente sono usate in situazioni particolari, tra le quali\nL'esercizio della ferrovia era cadenzato dal tipico rumore metallico dello scorrimento dei vagoncini robusti ma strutturalmente molto semplici, sui numerosissimi giunti dei binari. Non sempre vi era la dotazione delle locomotive o di altri mezzi di trazione, soprattutto in caso di percorsi brevi ed in spazi angusti.\nEra assolutamente comune spostare i singoli vagonetti - anche carichi - soltanto con la forza muscolare o con il tiro di cavalli. Spesso il materiale rotabile (vagoncini) era unificato e presente nella stessa costituzione in tutti gli impianti di una regione, in altri casi furono fatti speciali arrangiamenti in piccola serie per impianti particolari.\nLa gestione ferroviaria era in genere molto semplice, come detto di norma era senza sistemi di segnalazione: le bassissime velocit\u00e0, e la presenza di personale presso i vagoncini li rendevano inutili.\nUna forma alternativa di ferrovie Decauville erano le \"ferrovie pionieristiche\" o \"Ferrovia dei Pionieri\", cio\u00e8 delle associazioni giovanili dei Paesi del blocco sovietico. Queste furono costruite e in alcuni casi funzionano ancora, a scopo ludico o formativo nelle grandi citt\u00e0 come Berlino, Magdeburgo, Dresda, Halle e altre. Con queste ferrovie i giovani, maschi e femmine, imparavano a gestire una vera ferrovia con i suoi regolamenti e apparecchiature, sotto la supervisione di adulti.\nSituazione odierna.\nL'utilizzo negli anni \u00e8 diminuito molto, sono state sostituite da autocarri e da nastri trasportatori, rimangono in uso in alcune situazioni particolari come luoghi in cui la qualit\u00e0 del terreno (p.e. palude/ferrovia di torbiera) o lo spazio disponibile (miniera/ferrovia di cava) rendono impossibile l'uso di altri mezzi di trasporto, oppure dove la realizzazione negli scorsi decenni di queste ferrovie rende non conveniente il passaggio ad altri sistemi di trasporto, come per esempio le ferrovie per gli impianti idroelettrici in Valtellina. \nEsistono casi di ferrovie industriali che sono state in parte convertite all'utilizzo turistico come quello del Lac d'Artouste, sui Pirenei, e quella del Lac d'Emosson, tra Francia e Svizzera. Vengono ancora usate in grandi cantieri sotterranei con lo scavo di grandi tunnel come l'AlpTransit sotto il passo del San Gottardo. In queste installazioni recenti lo scartamento \u00e8 di 0,9m, mentre sembra pi\u00f9 raro il tradizionale 0,6m. Tra le pi\u00f9 recenti installazioni si segnalano il cantiere per lo scavo del tunnel ferroviario del monte Zucco tra le stazioni di Perarolo di Cadore e Calalzo di Cadore, lo scavo dei tunnel della variante di valico dell'autostrada A1, lo scavo della stazione Alta Velocit\u00e0 di Bologna.\nGermania: esistono ancora decine di ferrovie torbiere.\nAustralia: circa 4000\u00a0km di ferrovie a scartamento di 610mm=2piedi, usate per la raccolta della canna da zucchero. Sono ferrovie moderne ed efficienti che assolvono pienamente al loro compito di trasportare grandi quantit\u00e0 di merce in poco tempo durante il periodo del raccolto. \nIrlanda: ferrovie a scartamento di 0,914m/3' per la raccolta della torba per le centrali termoelettriche.\nAlcune sono state costruite appositamente per il trasporto passeggeri e in aree turistiche come la miniera di Predoi-Prettau, la grotta di Postumia (SLO), il P'tit Train de St-Trojan sull'isola di Oleron (F), le spiagge di Barril e Caparica (P).\nNegli ultimi 20 anni sono state create, in tutto il mondo, varie ferrovie museo o turistiche che utilizzano questo tipo di ferrovie."}
{"id": "244904", "revid": "709565", "url": "https://it.wikipedia.org/wiki?curid=244904", "title": "Pitti (popolo)", "text": "I Pitti (di incerta origine, forse pre-celtica) erano una confederazione di trib\u00f9 stanziate, prima ancora della conquista romana, in quella che pi\u00f9 tardi diventer\u00e0 la Scozia orientale e settentrionale, fino al X secolo. Si opposero strenuamente all'invasione di Roma, e per ben tre volte riuscirono a passare il Vallo di Adriano, nel III secolo. I Pitti vivevano a nord dei fiumi Forth e Clyde. Si suppone fossero stati i discendenti dei Caledoni e di altre trib\u00f9 nominate dagli storici romani o trovate nel planisfero di Tolomeo. La terra dei Pitti, conosciuta anche come Pittavia, gradualmente venne ad assorbire il regno di D\u00e1l Riata per formare il Regno di Alba. Alba si estese assorbendo il territorio britannico e berniciano e dall'XI secolo l'identit\u00e0 pitta viene ad essere descritta con un nuovo termine che definisce \"Scotti\" questa mescolanza di genti del Nord. \nL'archeologia fornisce qualche aspetto della societ\u00e0 dei Pitti. Sebbene molto poco sia rimasto dei documenti scritti, la loro storia fin dal tardo VI secolo \u00e8 conosciuta tramite una variet\u00e0 di fonti, compresa la \"Historia ecclesiastica gentis Anglorum\" di Beda, le \"vite dei santi\", come quelle di Columba e di Adomn\u00e1n, e vari annali irlandesi. Sebbene l'impressione popolare che li caratterizzava potesse essere quella di un popolo oscuro e misterioso, invero i Pitti non lo furono affatto. Pur se confrontate con il carattere generale del Nord, Centro ed Est Europa, nella Tarda antichit\u00e0 e nell'alto medioevo, la storia e la societ\u00e0 dei Pitti sono bene attestate.\nEtimologia e fonti.\nSono state proposte due possibili etimologie per il loro nome. La prima prevede che esso derivi dal latino \"pictus\" (plurale: \"picti\") che significa dipinto, forse a causa della loro abitudine di pitturarsi o tatuarsi i corpi nudi. Una seconda ipotesi etimologica suggerisce una derivazione dal gaelico \"peicta\" o dal gallese \"peith\", \"combattente\".\nNon si conosce con quale nome i Pitti usassero definirsi. I gaelici d'Irlanda e D\u00e1l Riata chiamavano i Pitti \"Cruithne\". C'erano anche dei \"Cruithne\" nell'Ulster, in particolare i sovrani del regno di D\u00e1l nAraidi. I britanni e i primi gallesi meridionali li conoscevano come \"Prydyn\" o \"pryd\". I termini \"cruth\" in antico inglese e \"pryd\" in gallese deriverebbero dal celtico comune \"*k\u02b7ritus\", significherebbero \"forma\" e sono indicati come ulteriori riferimenti alla pratica dei Pitti di tatuare i propri corpi. Da essi sarebbero derivate le attuali forme \"Pechts\" in scozzese e \"Fichti\" in gallese.\nSebbene sia rimasto poco di scritto dei Pitti, la loro storia, a partire dal tardo VI secolo in poi, \u00e8 conosciuta da una variet\u00e0 di fonti, comprese le vite dei santi (come quella di Columba di Iona, scritta da san Adomn\u00e1n) e da diversi annali irlandesi. \u00c8 dunque fuorviante e lontana dal vero l'idea dei Pitti come di un popolo oscuro e misterioso.\nVengono citati per la prima volta in un panegirico del 297 d.C. scritto dal retore di origine gallica Eumenio, che li cita associandoli agli Irlandesi come nemici dei Britanni.\nAmmiano Marcellino dice che i Pitti sono formati da \"Dycalidones\" (una storpiatura del nome di Caledoni) e \"Verturiones\".\nNe parla anche Claudio Claudiano nei panegirici \"De Consulatu Stilichonis\" e \"De bello Gothico\" dedicati al generale Stilicone citandoli come nemici sconfitti dal generale in Britannia.\nIsidoro di Siviglia pare che parli del fatto di tatuarsi e dice che \u00absi tatuano il corpo secondo il loro rango\u00bb.\nStoria.\nI mezzi con i quali la confederazione pitta si era formata nella Tarda Antichit\u00e0 da un certo numero di trib\u00f9 restano sconosciuti, sebbene si supponga che la reazione alla crescita dell'Impero Romano potesse essere un fattore determinante.\nLa terra dei Pitti \u00e8 stata precedentemente descritta come la casa dei \"Caledoni\". Altre trib\u00f9 dissero di avere vissuto nell'area inclusi i \"Verturiones\", \"Taexali\" e \"Venicones\". Escludendo i Caledoni, i nomi possono essere di seconda o terza mano: forse cos\u00ec come vennero riferiti ai romani dai relatori in lingua Brittonica o gallica.\nLa storia \"documentata\" pitta inizia nei Secoli bui. Sembra che, per l'intero periodo, essi non fossero il potere dominante nella Britannia Settentrionale. I Gaelici di D\u00e1l Riata controllarono la loro regione per un certo tempo, ma subirono una serie di sconfitte nel primo terzo del VII secolo. Gli Angli di Bernicia ebbero la meglio sui regni confinanti dei Britanni, e il vicino regno anglico di Deira (Bernicia e Deira pi\u00f9 tardi vennero denominate Northumbria), divenendo il pi\u00f9 potente regno della Britannia. I Pitti furono probabilmente tributari della Northumbria fino al regno di Bridei map Beli, quando gli Angli subirono una sconfitta nella battaglia di Dunnichen arrestando la loro espansione verso nord. I Northumbri continuarono a dominare la Scozia meridionale per il resto del periodo pitto.\nNel regno di \u00d3engus mac Fergusa (729\u2013761), D\u00e1l Riata fu fortemente soggetta al re pitto. Sebbene abbia avuto i suoi propri re dal 760 circa in poi, pare che D\u00e1l Riata non si ristabil\u00ec. Uno degli ultimi re pitti, Caustant\u00edn mac Fergusa (793\u2013820), mise suo figlio Domnall sul trono di D\u00e1l Riata (811\u2013835). I tentativi dei Pitti di ottenere un simile predominio sui Britanni di Alt Clut (Dumbarton) non ebbero successo.\nL'Epoca vichinga port\u00f2 grandi cambiamenti in Britannia ed Irlanda, non meno in Scozia che altrove. Il regno di D\u00e1l Riata venne distrutto, certamente nella met\u00e0 del IX secolo, quando Ketil Flatnose si disse avesse fondato il Regno delle isole. Anche la Northumbria soccombette ai Vichinghi, i quali fondarono il Regno di York, e quello di Strathclyde fu gravemente colpito. Il re di Fortriu E\u00f3gan mac \u00d3engusa, il re di D\u00e1l Riata \u00c1ed mac Boanta, e molti altri, furono uccisi in una grande battaglia contro i Vichinghi nell'839. L'ascesa di C\u00ednaed mac Ailp\u00edn (Kenneth MacAlpin) intorno all'840, nel periodo successivo a questo disastro, port\u00f2 al potere la famiglia che avrebbe presieduto negli ultimi giorni del regno dei pitti fondando il nuovo regno di Alba, sebbene C\u00ednaed stesso non fosse mai stato altro che il re dei pitti.\nQuando era al trono il nipote di C\u00ednaed, Caustant\u00edn mac \u00c1eda (900\u2013943), il Regno dei Pitti divenne il Regno di Alba. Il mutamento da terra dei Pitti ad Alba non pu\u00f2 essere stato rilevante inizialmente; invero, dato che non sappiamo il nome pitto della loro terra, c'\u00e8 da supporre che non ci sia stato affatto un cambiamento. I Pitti, insieme con la loro lingua, non sparirono improvvisamente del tutto. Il processo di gaelicizzazione continu\u00f2 sotto Caustant\u00edn e suoi successori. Quando gli ultimi abitanti di Alba furono pienamente gaelicizzati, diventando Scotti, probabilmente durante l'XI secolo, i Pitti furono presto dimenticati. Successivamente essi sarebbero riapparsi in miti e leggende.\nRe e regni.\nLa storia antica della patria dei Pitti \u00e8 insicura. Nei periodi successivi sono esistiti dei re che hanno governato su regni separati; un re, talvolta due, pi\u00f9 o meno dominavano i loro vicini inferiori. \"De Situ Albanie\", un tardo documento, la \"Cronaca Pitta\" (Pictish Chronicle), il \"Duan Albanach\", insieme a leggende irlandesi, sono stati utilizzati per dimostrare l'esistenza dei sette regni pitti. Questi sono elencati come segue:\nPossono essere esistiti regni pi\u00f9 piccoli. Alcune evidenze suggeriscono che un regno pitto esistesse anche nelle isole Orcadi. \"De Situ Albanie\" non \u00e8 il pi\u00f9 attendibile fra le fonti, e il numero di regni, uno per ognuno dei sette figli di \"Cruithne\", l'eponimo fondatore dei Pitti, possono avere abbastanza terre da non essere creduti. Senza badare all'esatto numero di regni e ai loro nomi, si pu\u00f2 dire che la nazione pitta non fosse mai stata un'unit\u00e0.\nPer la maggior parte della storia pitta documentata, il regno di Fortriu sembra quello dominante, in modo tale che il \"Re di Fortriu\" e il \"Re dei Pitti\" possono significare una e la stessa cosa negli annali. Questo precedentemente si congetturava che giacesse nella zona intorno a Perth e nello Strathearn meridionale, dal momento che un recente lavoro ha convinto coloro che lavoravano nel campo che Moray (un nome che si riferisce ad un'area molto pi\u00f9 vasta dell'Alto Medioevo piuttosto che alla contea di Moray), fosse il centro di Fortriu.\nSi \u00e8 spesso detto che i Pitti praticassero la successione matrilineare in base a quanto raccontano le leggende irlandesi e a quanto viene affermato nella storia di Beda. In realt\u00e0, Beda semplicemente dice che i Pitti usassero la successione matrilineare in casi eccezionali. I re dei pitti, quando Beda scriveva che fossero Bridei e Nechtan, figli di Der Ilei, il quale invero reclam\u00f2 il trono per mezzo della loro madre Der Ilei, figlia di un pi\u00f9 antico re pitto.\nIn Irlanda si attendeva che i re fossero individuati fra coloro che avevano avuto un bisnonno che era stato re. Ai padri regali non succedevano frequentemente al trono i loro figli, non perch\u00e9 i Pitti praticassero la successione matrilineare, ma perch\u00e9 ad essi di solito succedevano i loro fratelli o cugini, uomini probabilmente pi\u00f9 esperti nell'autorit\u00e0 e con il supporto necessario per essere re.\nNella storia dei Pitti, la natura della regalit\u00e0 mut\u00f2 considerevolmente nel corso dei secoli. Mentre i re dovevano essere abili condottieri con successo nella guerra, per mantenere la loro autorit\u00e0, la regalit\u00e0 divenne piuttosto meno personalizzata e pi\u00f9 istituzionalizzata durante questo periodo. La regalit\u00e0 burocratica fu ancora di l\u00e0 a venire quando la terra dei Pitti divenne Alba, ma il sostegno della chiesa, e l'apparente capacit\u00e0 di un piccolo numero di famiglie di controllare il potere regale per buona parte del periodo, che va dal tardo VII secolo in poi, forn\u00ec un considerevole grado di continuit\u00e0. Durante lo stesso periodo, i vicini dei Pitti di D\u00e1l Riata e Northumbria affrontarono difficolt\u00e0 notevoli come la stabilit\u00e0 di successione e l'autorit\u00e0 di cui essi avevano precedentemente beneficiato, tanto da venire a una fine.\nI successivi Mormaer si pensava fossero stati istituiti al tempo dei Pitti, e fossero dunque stati copiati, o ispirati dagli usi praticati in Northumbria. \u00c8 poco chiaro se i Mormaer fossero originariamente i primi re, ufficiali reali o nobili locali, o una qualche combinazione di queste. Inoltre, le contee pitte e le cariche di 'thane', tracce delle quali sono state trovate in periodi successivi, si pensava fossero state adottate dai loro vicini meridionali.\nSociet\u00e0.\nLa cultura materiale dei pitti mostra una societ\u00e0 non facilmente distinguibile da quelle dei vicini gaelici e britanni e neppure molto diversa dagli anglosassoni del sud. Come per la maggior parte dei popoli del nord Europa della tarda antichit\u00e0, i pitti erano agricoltori che vivevano in piccole comunit\u00e0.\nBestiame e cavalli erano un segno evidente di ricchezza e prestigio, le pecore e i maiali venivano invece allevati ampiamente, mentre i toponimi indicano come la transumanza fosse pratica diffusa e comune. Gli animali erano piccoli rispetto a quelli successivi, anche se i cavalli furono importati dalla Britannia in Irlanda per ingrandire i cavalli nativi del luogo. Le testimonianze scultoree attestano che la caccia veniva praticata con i cani e anche, diversamente dall'Irlanda, con i falchi.\nLa produzione di cereali comprendeva frumento, orzo, avena e segale. Le verdure includevano cavoli, verza, cipolle, porri, rape, carote e specie non pi\u00f9 comuni. Sembra che venissero raccolte piante quali aglio, ortiche e crescione. L'economia pastorale presuppone che fossero ampiamente disponibili pellame e cuoio. La lana era la fonte principale per le fibre dei vestiti e anche il lino era molto comune, anche se non \u00e8 chiaro se venisse prodotto per le fibre, per l'olio, o come alimento. Pesce, crostacei, animali marini e balene furono a lungo sfruttati sui litorali e i fiumi. L'importanza degli animali porta a pensare che la carne e i latticini fossero una parte importante della dieta della gente ordinaria, mentre \u00e8 probabile che le \u00e9lite mangiassero soprattutto carne proveniente dall'allevamento e dalla caccia.\nNon si conoscono aree di insediamento pi\u00f9 densamente popolate paragonabili a quelle che si trovavano intorno a importanti fortezze coeve in Gallia e nella Britannia meridionale, n\u00e9 altri centri urbani di rilievo. Non si \u00e8 a conoscenza di citt\u00e0 in Scozia anteriori al XII secolo.\nLa tecnologia d'uso quotidiano non \u00e8 ben attestata, ma dai pochi resti archeologici rinvenuti emerge come questa fosse simile a quella in uso in Irlanda e nell'Inghilterra anglosassone. I pitti all'inizio vennero associati con la pirateria e le scorrerie lungo le coste della Britannia romana. Ancora nel tardo Medioevo la linea di demarcazione tra commercianti e pirati era vaga, ragion per cui \u00e8 logico pensare che fossero entrambi a seconda delle occasioni. Generalmente si pensa che il commercio sia crollato con il collasso dell'Impero romano, cosa, per\u00f2, probabilmente esagerata. \u00c8 comunque vero che ci sono solo poche prove di commerci a lunga distanza con la Pittavia.\n I \"crannog\" (isole artificiali fortificate, costruite in un lago o stagno), che furono costruiti nel Neolitico in Scozia e Irlanda, sarebbero poi stati ricostruiti e in alcuni casi mantenuti in uso al tempo dei pitti. Bench\u00e9 molte chiese fossero in legno, a partire dagli inizi dell'VIII secolo, se non prima, alcune vennero realizzate in pietra.\nUn esempio di arte dei pitti \u00e8 quella delle pietre monumentali, che presentano iscrizioni in latino e ogham non tutte decifrate, perch\u00e9 il significato di questi simboli \u00e8 oscuro. Sono state proposte numerose spiegazioni esoteriche di questi simboli, ma la conclusione pi\u00f9 semplice \u00e8 che questi simboli non siano altro che i nomi di coloro che avevano innalzato queste pietre o che su queste erano commemorati. L'arte dei pitti pu\u00f2 essere classificata come celtica e poi hiberno-sassone. Le arpe sono indicate come tipiche dei pitti, effettivamente l'arpa propriamente detta, in contrasto con la lira, potrebbe aver avuto origine in Scozia. I poeti irlandesi hanno rappresentato i corrispettivi pitti come molto simili a loro stessi.\nReligione.\nSi presume che l'antica religione pitta avesse, in genere, rassomiglianze con il politeismo celtico, sebbene dell'era pre-cristiana restino solo i nomi di luoghi . La data in cui l'\"\u00e9lite\" pitta venne convertita al Cristianesimo \u00e8 incerta, ma ci sono tradizioni che collocano San Palladio nella terra dei Pitti dopo aver lasciato l'Irlanda, e collegano Abernethy a Santa Brigida d'Irlanda. San Patrizio si riferisce ai \"pitti apostati\", mentre il poema \"Y Gododdin\" non segnala i pitti come pagani. Beda scrisse che Niniano di Whithorn (confuso da alcuni con San Finnian di Moville, morto nel 589 circa), avesse convertito i pitti meridionali. Un recente lavoro archeologico a Portmahomack situa la fondazione del monastero l\u00e0, un'area che una volta si disse essere tra le ultime convertite, nel tardo VI secolo. Questa \u00e8 contemporanea a Bridei mac Maelchon e Columba, ma il processo di instaurazione della Cristianit\u00e0 attraverso la terra dei Pitti sar\u00e0 esteso ad un periodo molto pi\u00f9 lungo.\nLa terra dei Pitti non fu unicamente influenzata da Iona e Irlanda. Essa fu anche legata alle chiese in Northumbria, come si \u00e8 visto nel regno di Nechtan mac Der Ilei. L'espulsione riportata dei monaci ed ecclesiastici di Iona fatta da Nechtan nel 717 pu\u00f2 essere stata correlata alla controversia riguardo alla datazione della Pasqua, e alla consuetudine della tonsura dei chierici, dove Nechtan sembra avere favorito gli usi romani, ma pu\u00f2 ugualmente essere stato intenzionato ad aumentare il potere regale sopra la chiesa. Tuttavia, l'evidenza dei nomi dei luoghi suggerisce una vasta area dell'influenza di Iona nella terra dei Pitti. Similmente, il \"C\u00e1in Adomn\u00e1in\" (legge di Adomn\u00e1n, \"Lex Innocentium\") annovera il fratello di Nechtan, Bridei, fra i suoi garanti.\nL'importanza del centro monastico nella terra dei Pitti non fu forse cos\u00ec grande come in Irlanda. In aree che sono state studiate, come Strathspey e Perthshire, sembra che la struttura parrocchiale dell'alto medioevo esistesse nei primi periodi medievali. Tra i siti religiosi maggiori nella terra dei Pitti si annoverano Portmahomack, Cennr\u00edgmonaid (pi\u00f9 tardi St Andrews), Dunkeld, Abernethy e Rosemarkie. Pare che questi siano associati ai re Pitti, dei quali si argomenta un notevole grado di patronato regale e controllo della chiesa.\nIl culto dei Santi fu, come in tutte le terre della Cristianit\u00e0, di grande importanza nella pi\u00f9 recente \"Pittilandia\". Mentre i re possono favorire grandi santi, come San Pietro nel caso di Nechtan, e forse Sant'Andrea nel caso del secondo \u00d3engus mac Fergusa; molti santi minori, alcuni ora oscuri, furono importanti un tempo. Il santo pitto Drostan sembra avere avuto un vasto seguito nel nord nei primi periodi, ma dal XII secolo fu dimenticato. San Serf di Culross fu associato al fratello di Nechtan, Bridei. Sembra, come \u00e8 ben noto nei periodi successivi, che gruppi di nobile stirpe ebbero il loro proprio santo patrono e le loro proprie chiese o abbazie.\nArte.\nL'arte dei Pitti appare su pietre, manufatti metallici e piccoli oggetti di pietra ed osso, avendo similitudini con l'arte sassone e irlandese. Innanzi tutto l'arte dei Pitti si trova sulle molte pietre pitte ubicate in tutta la \"Pittilandia\", da Inverness a Lanarkshire. Un catalogo illustrato di queste pietre fu realizzato da J. Romilly Allen come parte di \"The Early Church Monuments of Scotland\", con liste dei loro simboli e modelli. I simboli e modelli sono costituiti di animali, '\"arpione\", \"specchio e pettine\", \"occhiali\", \"mezzaluna e bastone a V\". Ci sono anche borchie e lenti con pelta e disegni a spirale. I modelli sono curvilinei con incisioni di linee.\nI manufatti metallici pitti si trovano dappertutto nella terra dei Pitti e anche oltre, pi\u00f9 a sud. Gli elementi trovati nel sud sono costituiti da pesanti catene d'argento lunghe oltre 0,5\u00a0m, e si presume possano essere stati dei regali o portati via da predoni. \u00c8 stato suggerito da Stevenson (in \"Wainwright\", \"The Problem of the Picts\") che queste catene formavano parte di collane \"girocollo\".\nLingua.\nLa lingua dei Pitti non \u00e8 sopravvissuta. Le testimonianze sono limitate ai toponimi e alla onomastica trovati sui monumenti e documenti contemporanei. \nL'evidenza dei nomi di luoghi e nomi personali avvalora fortemente il fatto che i Pitti parlassero delle lingue celtiche insulari correlate alle Lingue brittoniche pi\u00f9 meridionali. Un numero di iscrizioni sono state considerate come non-celtiche, e su questa base, \u00e8 stato suggerito che anche le lingue non-celtiche fossero in uso. Francisco Villar include il pitto tra le lingue dal carattere non-indoeuropeo.\nL'assenza di materiale scritto in lingua pitta sopravvissuto non indica una societ\u00e0 pre-letterata. La chiesa certamente richiese l'alfabetizzazione, e del resto essa non avrebbe potuto funzionare senza i copisti per produrre documenti liturgici. L'iconografia pitta mostra libri che si leggono e portano, e il suo stile naturalistico fornisce tutte le ragioni per supporre che tali immagini furono di vita reale. L'alfabetizzazione non era molto estesa, ma tra il clero pi\u00f9 anziano e nei monasteri avrebbe dovuto essere abbastanza comune. \nI nomi di luoghi spesso ci permettono di dedurre l'esistenza di storici insediamenti pitti in Scozia. Quelli prefissati con \"Aber-\", \"Lhan-\", o \"Pit-\" indicano regioni abitate dai Pitti nel passato (per esempio: Aberdeen, Lhanbryde, Pitmedden, Pittodrie, ecc). Alcuni di questi prefissi, come \"Pit-\" (porzione, parte), vennero formati dopo la civilt\u00e0 dei pitti, e possono riferirsi alle precedenti \"contee\" (shires) o \"thanages\".\nL'evidenza della toponomastica pu\u00f2 rivelare anche l'avanzata del gaelico nella terra dei Pitti. Come si \u00e8 notato, Atholl, che significa \"Nuova Irlanda\", viene attestato all'inizio dell'VIII secolo. Questo pu\u00f2 essere un'indicazione dell'avanzamento del gaelico. Anche Fortriu possiede nomi di luoghi che suggeriscono insediamenti gaelici, o influenze gaeliche."}
{"id": "244905", "revid": "254059", "url": "https://it.wikipedia.org/wiki?curid=244905", "title": "Castello di Habsburg", "text": "L'Habsburg o Habichtsburg (in tedesco \"Rocca dell'Astore\") \u00e8 un castello situato nell'omonimo comune del cantone svizzero di Argovia, sulle sponde del fiume Aare, che ha dato il nome alla dinastia degli Asburgo (in tedesco, \"Habsburg\", contrazione di \"Habichtsburg\").\nStoria.\nIl castello venne fatto costruire intorno al 1020 da Radbod d'Asburgo, che lo elesse a residenza per lui e la sua prolifica famiglia, che pi\u00f9 tardi divenne una delle famiglie pi\u00f9 potenti d'Europa. La leggenda racconta che il conte avrebbe costruito la rocca senza mura, fossato e torri di difesa, confidando unicamente nella lealt\u00e0 dei sudditi e dei soldati impiegati a difenderla.\nIl poeta Karl Simrock (1802-1876) celebr\u00f2 l'avvenimento scrivendo:\nSulla base di questo si voleva dimostrare che l'amore e la fedelt\u00e0 sono la migliore difesa per un sovrano, tanto che questa idea caratterizzer\u00e0 l'educazione dei giovani principi asburgici.\nGli Asburgo, dalla rocca, accumulando terre, privilegi e rispetto, arriveranno con Rodolfo I alla ribalta nell'Impero e, un secolo dopo, con Carlo V alla celebrazione mondiale. Nel 1415 persero il castello assieme a tutti i loro possedimenti nel Canton Argovia."}
{"id": "244906", "revid": "838137", "url": "https://it.wikipedia.org/wiki?curid=244906", "title": "Congettura di Gilbreath", "text": "In teoria dei numeri, la congettura di Gilbreath \u00e8 un'ipotesi riguardante i numeri primi.\nSi scriva un elenco di numeri primi:\nsuccessivamente si scriva il valore assoluto della differenza tra due valori consecutivi (3-2=1; 5-3=2; ecc.) sotto il numero pi\u00f9 a sinistra dei due. Si esegua poi la stessa operazione con la risultante sequenza di numeri. Si otterranno delle sequenze come quelle sottostanti.\nIn altre parole, ponendo formula_1 come un valore della sequenza originale, e formula_2 un valore della sequenza ottenuta, si avr\u00e0 questa equazione: \nLa congettura di Gilbreath afferma che il primo valore di queste sequenze sar\u00e0 sempre uguale a 1, eccetto per la sequenza originale dei numeri primi. La congettura \u00e8 stata verificata per i numeri primi fino al valore di 1013.\nLa congettura \u00e8 attribuita a Norman L. Gilbreath, nel 1958."}
{"id": "244907", "revid": "287204", "url": "https://it.wikipedia.org/wiki?curid=244907", "title": "Calcio ai Giochi della XXVIII Olimpiade", "text": "Il torneo di calcio della XXVIII Olimpiade fu il ventiquattresimo torneo olimpico. Si svolse dall'11 al 28 agosto 2004 in cinque citt\u00e0 (Atene, Candia, Patrasso, Salonicco e Volos).\nIl torneo maschile fu vinto per la prima volta dall', che ha anche vinto tutti gli incontri senza mai subire una rete. Il torneo femminile fu vinto per la seconda volta dagli .\nFormato.\nTorneo maschile.\nLe sedici squadre vennero divise in quattro gironi all'italiana di quattro squadre ciascuno.\nLe prime due classificate di ogni girone si sarebbero qualificate per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto.\nTorneo femminile.\nLe dieci squadre vennero divise in tre gironi all'italiana, di cui due da tre squadre ciascuno ed una da quattro.\nLe prime due classificate pi\u00f9 le due migliori terze si sarebbero qualificate per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto."}
{"id": "244909", "revid": "200568", "url": "https://it.wikipedia.org/wiki?curid=244909", "title": "Perm'", "text": "Perm' (in russo: \u041f\u0435\u0440\u043c\u044c) \u00e8 una citt\u00e0 della Russia europea orientale, capoluogo del territorio di Perm' e, pur essendone amministrativamente separata, del \"rajon\" Permskij.\nGeografia fisica.\nTerritorio.\nLa citt\u00e0 di Perm' sorge nell'estrema parte orientale della Russia europea, nel pedemonte occidentale degli Urali centrali, sulle sponde del fiume Kama poco a valle della confluenza in esso dell'affluente \u010cusovaja. Si trova chilometri a est-nord-est della capitale russa Mosca.\nUna piccola curiosit\u00e0 \u00e8 che il periodo geologico del Permiano prende il nome dalla citt\u00e0, a causa di importanti ritrovamenti fossili nelle vicinanze.\nClima.\n\"Fonte: WorldClimate.com\"\nStoria.\nDurante il primo medioevo, la regione di Perm' era popolata da trib\u00f9 ugro finniche pagane che vivevano a sud-est della leggendaria Bjarmaland e a nord est del Volga. Tra il XIII e il XIV secolo, i commercianti di pellicce russi e missionari cristiani prima da Velikij Novgorod e poi da Mosca fondarono i primi insediamenti nell'area.\nNel XV secolo, a causa dei grandi ricavi del commercio delle pellicce, la regione fu oggetto di rivalit\u00e0 tra la Repubblica di Novgorod e il Principato di Mosca e nel 1472 Perm' fu annessa alla Moscovia. Fra il tardo XV secolo ed il primo XVI secolo, soldati, mercanti e monaci cristiani furono seguiti dall'amministrazione zarista e da coloni contadini provenienti dalla Russia occidentale.\nMa il vero sviluppo della moderna Perm' inizi\u00f2 con lo sviluppo degli Urali con Pietro I di Russia. Vasilij Tati\u0161ev riporta che lo Zar in quanto capo delle industrie uraliche fond\u00f2 Perm come maggiore centro degli Urali (insieme a Ekaterinburg). Secondo il calendario giuliano, ricevette lo status di citt\u00e0 il 15 maggio 1723, status che mantenne fino al 1797, quando ottenne l'amministrazione della Gubernija, di cui fu il capoluogo fino al 1929.\nNel XIX secolo Perm' divenne il maggior centro industriale e di commercio con una popolazione di pi\u00f9 di abitanti (1860) e diverse aziende metallurgiche, cartiere e di produzione di battelli a vapore (una con capitale inglese). Nel 1870 fu aperto il teatro dell'opera, nel 1871 fu aperta la prima fabbrica e raffineria di fosforo, mentre nel 1916 nacque l'Universit\u00e0 Statale di Perm' (uno dei pi\u00f9 grandi centri d'educazione superiore di tutta la Russia). Durante il periodo della guerra civile, Perm' fu preda ambita da entrambi gli schieramenti, a causa dei grandi depositi di munizioni al suo interno.\nNel 1930 Perm' crebbe come maggior citt\u00e0 industriale per quanto riguardava le industrie dell'aviazione, costruzioni navali e chimica. Il processo continu\u00f2 fino al 1940, anno in cui l'80% degli abitanti della citt\u00e0 erano impiegati nel settore secondario. Durante la seconda guerra mondiale Perm' fu uno dei maggiori centri sovietici di costruzione meccanica dedicato alla produzione bellica, dove vennero realizzati la maggior parte dei carri armati destinati all'Armata Rossa e, nella GAZ-15 (, stabilimento aeronautico statale), motori aeronautici destinati ai velivoli della Voenno-vozdu\u0161nye sily.\nDal 1940 fino al 1957 la citt\u00e0 fu rinominata \"Molotov\", in onore di Vja\u010deslav Molotov.\nAl giorno d'oggi, Perm' \u00e8 al centro di un grande distretto amministrativo, industriale, scientifico e culturale. \nIstruzione.\nPerm' \u00e8 sede di diverse universit\u00e0 come l'Universit\u00e0 Statale di Perm', il Politecnico Statale di Perm' e l'Accademia Medica.\nEconomia.\nLe maggiori industrie di Perm' oggi includono macchinari, difesa, produzione e raffinazione di petrolio (circa il 3% di tutta l'esportazione russa), chimico e petrolchimico.\nAmministrazione.\nGemellaggi.\nPerm' \u00e8 gemellata con:\nSport.\nCalcio.\nLa squadra principale della citt\u00e0 \u00e8 l'Amkar Perm'."}
{"id": "244910", "revid": "466539", "url": "https://it.wikipedia.org/wiki?curid=244910", "title": "Astrachan'", "text": "Astrachan' ( traslitterato anche \"Astrakhan'\" o \"Astrahan'\") \u00e8 una delle principali citt\u00e0 della parte meridionale della Russia europea, capoluogo dell'omonima \"oblast\"'. La citt\u00e0 \u00e8 situata sul fiume Volga, a dalla sua foce nel Mar Caspio.\nStoria.\nNei pressi dell'odierna Astrachan', prima che assumesse tale nome, sorgeva, tra l'VIII secolo e l'XI secolo d.C. l'antica citt\u00e0 di Itil, o Atil, capitale dell'Impero Khazaro, il cui sito non \u00e8 stato ancora identificato con certezza. Astrachan' fu menzionata per la prima volta da viaggiatori dell'inizio del XIII secolo con il nome di \"Xacitarxan\". Tamerlano la rase al suolo; successivamente, dal 1459 al 1556, Xacitarxan fu la capitale del Khanato di Astrachan'. Le rovine di questo insediamento medievale furono scoperte dagli archeologi 12\u00a0km a monte della citt\u00e0 moderna.\nNel 1556 il khanato fu conquistato da Ivan il Terribile, che fece costruire una nuova fortezza su una collina scoscesa a guardia del Volga. Nel 1569 Astrachan' fu assediata dall'esercito ottomano, che dovette ritirarsi. Un anno dopo il Sultano rinunci\u00f2 alle proprie pretese sulla citt\u00e0, aprendo cos\u00ec l'intero Volga al traffico russo. Nel XVII secolo la citt\u00e0 si svilupp\u00f2 come uno dei crocevia russi verso l'Oriente. Molti mercanti, provenienti dall'Armenia, dalla Persia e da Khiva, si stabilirono in citt\u00e0, creando cos\u00ec un clima variegato e multinazionale.\nNel 1670-71 Astrachan' fu controllata per 17 mesi dai Cosacchi di Stenka Razin. All'inizio del secolo successivo Pietro il Grande costru\u00ec i cantieri navali e fece di Astrachan' la testa di ponte per le guerre contro la Persia. Successivamente Caterina II concesse alla citt\u00e0 importanti privilegi industriali. Nel 1702, 1718 e 1767 vi furono grossi incendi; nel 1719 fu saccheggiata dai persiani; nel 1830 il colera uccise gran parte della popolazione.\nLa citt\u00e0 si ribell\u00f2 un'altra volta contro lo zar nel 1705, quando fu controllata dai cosacchi di Kondratij Bulavin. Un khan calmucco tent\u00f2 un assedio al cremlino pochi anni prima. Nel 1711, divenne capitale di una \"gubernija\", e tra i primi governatori vi furono Artemij Volynskij e Vasilij Tati\u0161\u010dev. Sei anni dopo Astrachan' fu la base per la prima spedizione russa nell'Asia centrale di Aleksandr Bekovi\u010d-\u010cerkasskij.\nIl cremlino di Astrachan' fu costruito tra il 1580 ed il 1620 con mattoni provenienti da Saraj Berke. Le due imponenti cattedrali furono consacrate nel 1700 e nel 1710, rispettivamente. Costruite da architetti di Jaroslavl', mantengono molte caratteristiche tradizionali dell'architettura ecclesiastica russa, mentre le decorazioni esterne sono decisamente barocche.\nNel marzo 1919, dopo una sommossa contro la dittatura bolscevica, furono trucidate tra e persone dalla \u010ceka per ordine di Sergey Kirov in meno di una settimana. Alcune vittime furono legate con dei massi vicino alla nuca e gettate vive nel fiume Volga.\nOggi la citt\u00e0 \u00e8 un importante incrocio di oleodotti.\nSociet\u00e0.\nEvoluzione demografica.\n\"Fonte: mojgorod.ru\"\nGeografia fisica.\nClima.\n\"Fonte: WorldClimate.com\"\nTrasporto.\nAereo.\nL'aeroporto di Astrachan'-Narimanovo \u00e8 la base della compagnia aerea russa \"Astrakhan airlines\". La citt\u00e0 di Astrachan' \u00e8 collegata con i voli di linea delle compagnie aeree russe Aeroflot, Gazpromavia, Kuban Airlines, S7 Airlines, UTair con tutti gli aeroporti principali della capitale russa Mosca: Mosca-\u0160eremet'evo, Mosca-Domodedovo e Mosca-Vnukovo. Inoltre l'aeroporto di Astrachan' \u00e8 collegato ogni settimana con voli di linea con la capitale armena Erevan e con la citt\u00e0 di Aqtau in Kazakistan."}
{"id": "244911", "revid": "287204", "url": "https://it.wikipedia.org/wiki?curid=244911", "title": "Atollo Alif Alif", "text": "Latollo Alif Alif \u00e8 un atollo amministrativo delle Maldive. Rappresenta la met\u00e0 settentrionale dell'Atollo di Ari. La met\u00e0 meridionale \u00e8 occupata dall'Atollo Alif Dhaal.\nIsole abitate.\nBodufulhadhoo Feridhoo Himandhoo Maalhos Mathiveri Rasdhoo Thoddoo Ukulhas.\nIsole disabitate.\nAlikoirah Bathaala Beyrumadivaru Dhin-nolhufinolhu Ellaidhoo Etheramadivaru Fesdhoo Fusfinolhu Fushi Gaagandu Gaathufushi Gangehi Halaveli Kandholhudhoo Kudafolhudhoo Kuramathi Maagaa Maayyafushi Madivarufinolhu Madoogali Mathivereefinolhu Meerufenfushi Mushimasgali Rasdhoo madivaru Velidhoo Veligandu Vihamaafaru.\nIsole turistiche, aeroporti e isole industriali sono considerate disabitate."}
{"id": "244913", "revid": "92723", "url": "https://it.wikipedia.org/wiki?curid=244913", "title": "Perm", "text": ""}
{"id": "244916", "revid": "104485", "url": "https://it.wikipedia.org/wiki?curid=244916", "title": "La Galatea (Miguel de Cervantes)", "text": "La Galatea \u00e8 un romanzo pastorale che pu\u00f2 essere considerato, tra le opere giovanili, la pi\u00f9 impegnativa dello scrittore spagnolo Miguel de Cervantes.\n\"La Galatea\", che era gi\u00e0 stata scritta in parte nel 1582, vide la luce nel 1585 e, pur essendo un'opera giovanile, dimostra l'incipiente maturit\u00e0 del suo autore.\nTrama.\nNel \"Prologo\" Cervantes dichiara la sua posizione spirituale e culturale nell'intraprendere la sua prima grande impresa nel campo delle lettere. Egli dice che scrivere egloghe, in un periodo in cui questo genere letterario \u00e8 ormai in disuso, \u00e8 forse azzardato, ma che in lui prevale l'interesse letterario e ha pertanto pensato che possa essere utile una ricerca espressiva che riesca a migliorare le poetiche e gli orientamenti spirituali che stanno declinando.\nSempre nel \"Prologo\" l'autore si pone la preoccupazione per le questioni di contenuto e di retorica, come quella del verosimile e quella pi\u00f9 propriamente strutturale.\nCervantes propone quindi la necessit\u00e0 di una corretta libert\u00e0 personale e se da un lato concede \"finti pastori\" che possano giustificare alcuni brani elevati, dall'altro ribadisce il suo intento di diletto.\nDopo queste premesse teoriche dove si ricorda il fascino della letteratura italiana rinascimentale e le due opere pastorali di maggior successo in Spagna (la \"Diana\" del Montemayor e \"La Diana enamorada\" di Gil Polo), \"La Galatea\" si annuncia come un piacevole, anche se impegnativo, esercizio letterario.\nLa Galatea, che \u00e8 divisa in sei capitoli, si presenta subito contraddistinta da un forte platonismo che si rif\u00e0 a Leone Ebreo e che risolve in chiave rinascimentale i problemi connessi al contesto dispersivo dei romanzi pastorali.\nL'asse centrale dell'opera \u00e8 la forza serena e capricciosa dell'amore: Elicio ed Erastro sono innamorati della pastorella Galatea, il cui padre ha per\u00f2 deciso di darla in sposa ad un pastore forestiero. Elicio convoca allora tutti i suoi amici per cercare di convincerla a cambiare idea. Qui si conclude la prima parte del romanzo, ma bench\u00e9 Cervantes si proponesse di dare alla luce una seconda parte, l'opera rimane invece inconclusa.\nAccanto alla vicenda principale, si inseriscono diversi racconti di altri personaggi, che vengono a costituire un unico quadro dove le numerose figure si dispongono secondo linee funzionali ben precise creando una grande armonia di insieme.\nAlla bellezza di una natura che non ha solamente funzione decorativa ma che rappresenta il contatto con la vita, corrisponde quella dei personaggi che su quello sfondo bucolico si muovono con pacata lentezza ed esprimono dolcemente i loro lunghi ragionamenti e le loro complicate vicende d'amore, cio\u00e8 di quel sentimento che domina l'universo intero e che quindi non pu\u00f2 che essere purissimo.\nQuesta concezione cos\u00ec pura dell'amore sconfina verso il misticismo quasi pi\u00f9 che al platonismo e rende oggettiva una posizione spirituale oltre che intellettuale.\nL'opera del Cervantes \u00e8 magicamente equilibrata e lo si pu\u00f2 notare, soprattutto nel processo a cui vengono sottoposti i personaggi, che, pur essendo messi a fuoco nelle loro vicende amorose, non giungono mai a turbare con il loro soggettivismo il sereno mondo pastorale.\nL'opera \u00e8 citata nella Biblioteca di Don Chisciotte."}
{"id": "244920", "revid": "671029", "url": "https://it.wikipedia.org/wiki?curid=244920", "title": "Unione di Kalmar", "text": "L'Unione di Kalmar (\"Kalmarunionen\") consistette nell'unificazione, voluta da Margherita I di Danimarca, dei tre regni di Danimarca, Norvegia e Svezia sotto un singolo monarca (unione personale), onde creare un forte stato scandinavo.\nI Paesi rinunciavano alla loro sovranit\u00e0, ma non alla loro indipendenza, e gli interessi divergenti (soprattutto i malumori della Svezia riguardo al dominio danese sull'Holstein) portarono a un conflitto a partire dagli anni trenta del XV secolo, che pose fine all'Unione nel 1523. L'Unione politica della Scandinavia fu un caso unico nella storia.\nL'Unione.\nL'Unione venne formata da Margherita I di Danimarca (1353\u20131412) nella citt\u00e0 svedese di Kalmar, all'epoca vicina al confine danese, dopo che truppe danesi e svedesi nel 1389 avevano sconfitto il re di Svezia, Alberto di Meclemburgo, ed egli non era riuscito a pagare il richiesto tributo di 60.000 marchi d'argento nel giro di tre anni dal suo rilascio.\nRe Alberto, nato nel Sacro Romano Impero, non era amato dalla nobilt\u00e0 svedese, e la ribellione di questa aveva ricevuto l'appoggio dei danesi, che intendevano l'unione come utile a mettere in scacco il crescente potere della Lega Anseatica. La Regina Margherita, che era figlia del re di Danimarca Valdemaro Atterdag e moglie del re di Norvegia Haakon VI, manovr\u00f2 per far s\u00ec che il bisnipote Eric di Pomerania venisse riconosciuto erede al trono norvegese, ed eletto re nelle altre due nazioni. Margherita promise di proteggere l'influenza politica e i privilegi della nobilt\u00e0 sotto l'Unione, ma Eric voleva rafforzare la monarchia.\nConflitto.\nGli svedesi non erano contenti delle frequenti guerre danesi contro Schleswig, Holstein, Meclemburgo e Pomerania, che erano di disturbo alle esportazioni svedesi (soprattutto di ferro) verso il continente. Inoltre, la centralizzazione del governo in Danimarca attir\u00f2 dei sospetti: la Svezia voleva mantenere un certo livello di autogoverno. L'unit\u00e0 dell'Unione si erose negli anni 1430, fino al punto della ribellione armata (la Ribellione di Engelbrecht), che port\u00f2 all'espulsione dei danesi dalla Svezia.\nEric venne deposto (1438\u20131439) da re dell'Unione e gli successe Cristoforo di Baviera (che non aveva figli). Nel vuoto di potere che sorse a seguito della morte di Cristoforo (1448), la Svezia elesse Carlo VIII come re, con l'intento di ristabilire l'Unione sotto la corona svedese. Carlo venne eletto re di Norvegia l'anno seguente, ma i Conti di Holstein erano pi\u00f9 influenti degli svedesi e dei norvegesi messi assieme, e fecero s\u00ec che il Consiglio Segreto di Danimarca nominasse re Cristiano I di Oldenburg. Durante i sette decenni successivi le lotte di potere e le guerre tra Svezia e Danimarca avrebbero dominato l'Unione.\nDopo il successo nella riconquista della Svezia da parte di Cristiano II di Danimarca e il successivo bagno di sangue di Stoccolma nel 1520, gli svedesi diedero il via a una nuova ribellione che scacci\u00f2 nuovamente le forze danesi nel 1521. Con la reclamazione dell'indipendenza, l'elezione di Re Gustavo I dei Vasa, il 6 giugno 1523, ripristin\u00f2 la sovranit\u00e0 della Svezia e dissolse infine l'Unione.\nDissoluzione finale.\nLe ultime strutture dell'Unione di Kalmar resistettero fino al 1536, quando il Consiglio Segreto di Danimarca, nelle ripercussioni di una guerra civile, dichiar\u00f2 unilateralmente la Norvegia una provincia danese, senza consultare i colleghi norvegesi. Essendo la Norvegia un regno ereditario, era nell'interesse del re di mantenere lo status formale della Norvegia come semi-indipendente, per assicurare che futuri membri della dinastia Oldenburg sarebbero stati eletti al trono danese. La Norvegia conserv\u00f2 alcune istituzioni separate e il suo ordinamento giuridico, ma gli ex possedimenti norvegesi di Islanda, Groenlandia e Isole F\u00e6r \u00d8er, passarono direttamente sotto la corona danese. Nel 1814 il re di Danimarca-Norvegia venne costretto a cedere la Norvegia al re di Svezia. A met\u00e0 del XIX secolo ci\u00f2 diede vita al movimento scandinavista, che cercava di riunire le nazioni dell'Unione di Kalmar, eccetto la Finlandia, sotto un solo monarca."}
{"id": "244924", "revid": "1318658", "url": "https://it.wikipedia.org/wiki?curid=244924", "title": "Martin Schongauer", "text": "Biografia.\nIl padre era un orafo proveniente da Augusta che si era trasferito a Colmar, citt\u00e0 dove Schongauer trascorse la maggior parte della sua vita. Nel 1465 frequent\u00f2 l'Universit\u00e0 di Lipsia. Tra il 1466 e il 1469 lavor\u00f2 con Caspar Isenmann, che era molto attratto dai pittori fiamminghi e gli diede la possibilit\u00e0 di viaggiare in Olanda e Borgogna. Qui ebbe modo di conoscere le opere di Rogier van der Weyden, Dieric Bouts e Jan van Eyck, pittori che lo influenzarono notevolmente. Nel 1470 torn\u00f2 a Colmar, dove apr\u00ec una propria bottega e lavor\u00f2 fino alla morte. Tra gli artisti da lui influenzati, si pu\u00f2 citare l'orafo, incisore e scultore Ludwig Krug.\nOpere.\nPoche sono le sue opere pittoriche rimaste. La pi\u00f9 importante sicuramente attribuita a questo maestro \u00e8 una splendida pala d'altare che attualmente si trova nella chiesa di San Martino a Colmar. Il Mus\u00e9e d'Unterlinden di Colmar possiede undici quadri di questo autore, mentre altri suoi dipinti si trovano alla Alte Pinakothek di Monaco (una \"Sacra Famiglia\"), allo Staatliche Museen di Berlino (un\"'Adorazione dei pastori\"), al Paul Getty Museum di Los Angeles (\"Madonna col Bambino\"), e nella collezioni di Compton Verney a Warwick in Inghilterra) (\"Madonna col Bambino\"). Molte furono invece le incisioni su rame che Schongauer vendette non solo in Germania, ma anche in Italia ed Inghilterra. \nNella citt\u00e0 di Breisach in Germania, sul Reno al confine con la Francia, si trova una sua monumentale e importantissima opera. Su tre pareti del duomo di Santo Stefano, Schongauer dipinse nel 1485 (pochi anni prima della sua morte, avvenuta proprio in questa citt\u00e0) il Giudizio Universale al centro, l'Inferno a destra, e il Paradiso a sinistra (di spalle all'altare). Questa enorme pittura muraria fu riscoperta durante un restauro, ma il suo stato di conservazione non \u00e8 fra i migliori perch\u00e9 non fu realizzata con la tecnica dell'affresco, ma a secco.\nSchongauer produsse esclusivamente soggetti religiosi. Si conoscono circa 130 incisioni prodotte da lui e almeno altre 100 prodotte dalla sua bottega con la firma M+S. Tra le pi\u00f9 belle, la \"Passione\" e \"La morte e incoronazione di Maria\" e la serie delle \"Vergini sagge e vergini stolte\" per finire con \"l'adorazione dei Magi\", tutte opere di finezza e qualit\u00e0 eccelse. Simili opere influenzarono non solo il conterraneo Albrecht D\u00fcrer, ma diffuse per l'Europa fornirono modelli a molti artisti: per esempio il giovane Michelangelo ne esempl\u00f2 il suo \"Tormento di sant'Antonio\". \nQuanto a D\u00fcrer questi si rec\u00f2, alla fine del 1491, dalla nat\u00eca Norimberga a Colmar, desideroso di conoscere il maestro che tanto l'aveva ispirato, ma purtroppo, quando vi giunse Schongauer era morto da quasi un anno."}
{"id": "244926", "revid": "287204", "url": "https://it.wikipedia.org/wiki?curid=244926", "title": "Atollo Alif Dhaal", "text": "Latollo Alif Dhaal \u00e8 un atollo amministrativo delle Maldive. Rappresenta la met\u00e0 meridionale dell'Atollo di Ari. La met\u00e0 settentrionale \u00e8 occupata dall'Atollo Alif Alif.\nIsole abitate.\nDhangethi, Dhiddhoo, Dhigurah, Fenfushi, Haggnaameedhoo, Kunburudhoo, Maamingili, Mahibadhoo, Mandhoo, Omadhoo.\nIsole disabitate.\nAlikoirah, Angaagaa, Ariadhoo, Athurugau, Bodufinolhu, Bodukaashihuraa, Bulhaaholhi, Dhehasanulunboihuraa, Dhiddhoofinolhu, Dhiffushi, Dhiggaru, Enboodhoo, Finolhu, Gasfinolhu, Heenfaru, Hiyafushi, Hukurudhoo, Hurasdhoo, Huruelhi, Huvahendhoo, Innafushi, Kalhuhandhihuraa, Kudadhoo, Kudarah, Maafushivaru, Machchafushi, Medhufinolhu, Mirihi, Moofushi, Nalaguraidhoo, Rahddhiggaa, Rangali, Rangalifinolhu, Rashukolhuhuraa, Theluveligaa, Tholhifushi, Thundufushi, Vakarufalhi, Vilamendhoo, Villingili, Villinglivaru.\nIsole turistiche, aeroporti e isole industriali sono considerate disabitate."}
{"id": "244928", "revid": "2153076", "url": "https://it.wikipedia.org/wiki?curid=244928", "title": "Nirvana (Nirvana)", "text": "Nirvana \u00e8 il primo greatest hits e il settimo album dei Nirvana contenente brani provenienti da tutti gli album in studio precedentemente pubblicati (pi\u00f9 alcune cover suonate nell'MTV Unplugged in New York). \u00c8 il terzo album postumo del gruppo di Seattle. Tutti i brani sono apparsi sui principali album a parte due: \"Been a Son\" che in questa versione era stata pubblicata solo nell'EP \"Blew\" e \"Pennyroyal Tea\", che era stata pubblicata in questa versione nel singolo omonimo, distribuito in tiratura limitata in Europa.\nIl disco.\nQuesta raccolta di successi \u00e8 stata frutto di una battaglia legale fra la vedova Cobain e i due restanti Nirvana.\nNel 2001 Grohl e Novoselic annunciarono di comune accordo che entro la fine del 2002 sarebbe stato pubblicato un cofanetto con tutti gli inediti mai pubblicati dei Nirvana e fecero il nome dell'ultima canzone registrata, destinata a essere il singolo dell'album che sarebbe stato pubblicato dal gruppo nel 1994: \"You Know You're Right\" (gi\u00e0 suonato dalle Hole nel loro unplugged con il titolo \"You've Got No Rights\"). Courtney Love, come erede legale del marito, denunci\u00f2 i due musicisti dichiarandosi la deterrente dei diritti sulle canzoni (Kurt Cobain ne era il principale autore). Dopo varie citazioni in tribunale, il 29 settembre 2002 le due parti arrivarono a un accordo che prevedeva la pubblicazione di un best of (\"Nirvana\", appunto), un cofanetto (\"With the Lights Out\") e un album di rarit\u00e0 (\"Sliver: The Best of the Box\")."}
{"id": "244929", "revid": "818367", "url": "https://it.wikipedia.org/wiki?curid=244929", "title": "Quercus pubescens", "text": "La roverella (Quercus pubescens ) \u00e8 la specie di quercia pi\u00f9 diffusa in Italia, tanto che in molte localit\u00e0 \u00e8 chiamata semplicemente quercia. Appartiene alla famiglia delle Fagaceae ed \u00e8 un albero a crescita lenta.\nDescrizione.\nResistente all'aridit\u00e0, \u00e8 capace di adattarsi anche a climi relativamente freddi. \u00c8 facilmente riconoscibile d'inverno in quanto mantiene le foglie secche attaccate ai rami, a differenza delle altre specie di querce. Il principale carattere diagnostico per identificare la specie \u00e8 quello di osservare le foglie o le gemme: sono ricoperte da una fine peluria (pubescenza) che si pu\u00f2 facilmente apprezzare al tatto.\nLe doti di rusticit\u00e0 e plasticit\u00e0 di questa pianta, grazie soprattutto all'enorme vitalit\u00e0 della ceppaia, hanno permesso alla roverella, attraverso i secoli, di resistere agli interventi distruttivi dell'uomo.\nPortamento.\nLa roverella \u00e8 un albero che di rado arriva a raggiungere i 20\u201325 m di altezza, di aspetto tozzo, con chioma ampia, rada e irregolare. Presenta un fusto corto, ramificato a breve altezza in grosse branche, e spesso contorto.\nGemme.\nLe gemme sono grigie, lunghe 8\u201312\u00a0mm, ovali-appuntite e molto pelose (pubescenti). Queste gemme sono molto simili a quelle dell'ippocastano.\nCorteccia.\nLa corteccia \u00e8 di colore grigio-scura poi nerastra, fessurata sin da giovane in piccole scaglie dure a profilo quadrangolare rilevate e rugose. A maturit\u00e0 \u00e8 nerastra, pi\u00f9 fine.\nFoglie.\nLe foglie sono tardivamente caduche, alterne, molto variabili nella forma e dimensioni; in genere ovato-allungate, presentano una lamina cuneata a margine lobato. La pagina fogliare inferiore \u00e8 densamente pubescente (pelosa), con picciolo fogliare di circa 8\u201312\u00a0mm.\nFrutto.\nIl frutto \u00e8 un achenio di forma ovoidale, con striature scure allo stato fresco, portato da un peduncolo molto spesso e peloso. La cupola \u00e8 emisferica e ricopre la ghianda per 1/3 - 1/2 della sua lunghezza.\nDistribuzione e habitat.\nLa roverella \u00e8 distribuita nel bacino del Mediterraneo; in Italia \u00e8 presente con esclusione delle zone pi\u00f9 interne e pi\u00f9 elevate. Si trova principalmente nelle localit\u00e0 pi\u00f9 assolate, nei versanti esposti a sud ad un'altitudine compresa tra il livello del mare e i 1000 m s.l.m. Non ha preferenze per il terreno, potendo vegetare su suoli di diverso tipo, rifuggendo solo da quelli puramente argillosi, anche se spesso domina sulle formazioni calcaree. Forma boschi puri o misti, d'alto fusto o cedui. Nell\u2019Appennino umbro-marchigiano e in Toscana i querceti misti di roverella sono fonte del pregiato tartufo bianco \"(Tuber magnatum)\".\nTassonomia.\nNe sono riconosciute tre sottospecie:\nAvversit\u00e0.\nPu\u00f2 subire gravi attacchi da parte delle larve di alcuni lepidotteri defogliatori, come \"Lymantria dispar\" e la processionaria delle querce.\nI giovani germogli possono essere danneggiati dalla \"Lachnaia italica\".\nUsi.\nIl legno \u00e8 apprezzato ed utilizzato come legna da ardere; fa parte della categoria delle essenze dure, ovvero quei legni che hanno ottimo valore calorifico e lenta combustione. Il legno, anche se simile a quello della Rovere, presenta fibre meno dritte, per cui \u00e8 di pi\u00f9 difficile lavorazione, inoltre tende ad imbarcarsi. Le travi che se ne ottengono vengono usate in edilizia, costruzioni navali e una volta traversine ferroviarie.&lt;br&gt; \nLe ghiande sono dolci e venivano utilizzate non solo per l'alimentazione dei maiali ma anche, nei periodi di carestia, per fare una specie di pane o piadina di ghianda.\nCuriosit\u00e0.\nA Capannori, in localit\u00e0 Gragnano si trova la Quercia delle Streghe, una farnia datata approssimativamente 600 anni. La pianta \u00e8 alta 24 metri, il tronco ha una circonferenza di 4,5 metri e la chioma presenta un diametro di 40 metri\nA Rocchetta a Volturno, localit\u00e0 Rocchetta Bassa, in provincia di Isernia, \u00e8 presente un esemplare di \"quercus pubescens\" (roverella): circonferenza del tronco 6,50 m, altezza 25 m, et\u00e0 anni 250-300.\nA Tricarico, in provincia di Matera, in localit\u00e0 Grottone, vegeta una roverella dell'et\u00e0 stimata di 612 anni che ha un tronco di 6,43 metri di circonferenza e un'altezza di circa 20 metri. \u00c8 inserita nell'elenco degli \"alberi padri\", riconosciuti dalla regione Basilicata come monumenti naturali.\nUn altro esemplare era la Quercia di Santajusta alla Melara, situata nell'agro di Lucera. La roverella aveva un'et\u00e0 stimata di 900 anni, era alta 30 m e aveva una circonferenza del tronco misurata ad un metro da terra di 6,30 m. Purtroppo, il 16 dicembre 2011, dopo un periodo di deperimento a causa di parassiti e malattie e anche all'incuria umana, la quercia \u00e8 stata abbattuta da fortissime raffiche di vento.\nDi 750 anni \u00e8 l'et\u00e0 stimata per la \"Quercia di Donato\", vegetante a Scurcola Marsicana in localit\u00e0 Convento dei Cappuccini. La circonferenza del tronco \u00e8 di circa 6 metri, l'altezza \u00e8 di circa 23 metri.\nLa pi\u00f9 grande sembra comunque essere in Sardegna a Illorai (in localit\u00e0 Sa Melabrina): le sue dimensioni sono di 8,80 metri di circonferenza e 24 di altezza, con un'et\u00e0 plurimillenaria, inserita in un bosco ad evoluzione naturale gestito dall'Ente Foreste della Sardegna."}
{"id": "244930", "revid": "254059", "url": "https://it.wikipedia.org/wiki?curid=244930", "title": "Atollo Meemu", "text": "L'atollo Meemu \u00e8 un atollo delle Maldive. \nIsole abitate.\nDhiggaru, Kolhufushi, Madifushi, Maduvvaree, Mulah, Muli, Naalaafushi, Raimmandhoo, Veyvah.\nIsole turistiche, aeroporti e isole industriali sono considerate disabitate."}
{"id": "244931", "revid": "916580", "url": "https://it.wikipedia.org/wiki?curid=244931", "title": "Roverella", "text": ""}
{"id": "244932", "revid": "6923", "url": "https://it.wikipedia.org/wiki?curid=244932", "title": "Principio di sostituzione di Liskov", "text": "Nella programmazione orientata agli oggetti il principio di sostituzione di Liskov (\"Liskov substitution principle\") \u00e8 una particolare definizione di sottotipo, introdotta da Barbara Liskov e Jeannette Wing nel 1993.\nLa formulazione sintetica del principio \u00e8 la seguente:\n\"Se formula_1 \u00e8 una propriet\u00e0 che si pu\u00f2 dimostrare essere valida per oggetti formula_2 di tipo formula_3, allora formula_4 deve essere valida per oggetti formula_5 di tipo formula_6 dove formula_6 \u00e8 un sottotipo di formula_3.\"\nQuesta nozione di sottotipo \u00e8 quindi basata sulla nozione di sostituibilit\u00e0 secondo cui, se \"S\" \u00e8 un sottotipo di \"T\", allora oggetti dichiarati in un programma di tipo \"T\" possono essere sostituiti con oggetti di tipo \"S\" senza alterare la correttezza dei risultati del programma.\nNella metodologia di programmazione chiamata progettazione per contratto (\"Design by contract\"), questo principio pone alcuni vincoli sulle modalit\u00e0 con cui i contratti possono interagire con l'ereditariet\u00e0:\nInoltre il principio non ammette la presenza di eccezioni pi\u00f9 ampie nelle sottoclassi.\nUn esempio di violazione del principio di sostituzione di Liskov.\nUn esempio tipico in cui viene violato il principio di Liskov (LSP d'ora in poi) \u00e8 quello di una classe Quadrato che derivi da una classe Rettangolo. Si assume che i metodi setter e getter esistano per queste classi sia per la larghezza che per l'altezza. Per la classe Quadrato ci aspettiamo che larghezza ed altezza siano uguali. Se un oggetto Quadrato viene utilizzato in un contesto ove ci si aspetta sia usato un oggetto Rettangolo, si pu\u00f2 verificare un comportamento inatteso perch\u00e9 le dimensioni (larghezza ed altezza) dell'oggetto Quadrato non possono e non dovrebbero essere modificate l'una indipendentemente dall'altra. Questo problema non pu\u00f2 essere sistemato facilmente: se si modificano i metodi setter della classe Quadrato in modo tale che essi preservino le dimensioni uguali, allora questi metodi violeranno le postcondizioni per i metodi setter della classe Rettangolo, postcondizioni che affermano che per il rettangolo la larghezza e l'altezza possono variare in modo indipendente.\nLa violazione del principio LSP, come in questo caso, pu\u00f2 rappresentare o no un problema nella pratica dipendentemente dalle postcondizioni o le invarianze attese dal codice che usa le classi che violano il principio LSP. Se Quadrato e Rettangolo hanno i soli metodi getter (cio\u00e8 sono oggetti che non cambiano), non si verifica alcuna violazione del principio LSP."}
{"id": "244933", "revid": "1543377", "url": "https://it.wikipedia.org/wiki?curid=244933", "title": "Era spaziale", "text": "L'era spaziale \u00e8 un periodo della storia contemporanea che muove i suoi passi dall'esplorazione spaziale e dagli sviluppi culturali e tecnologici che seguirono la corsa allo spazio dopo la met\u00e0 degli anni cinquanta del Novecento.\nLa data di inizio convenzionale dell'era spaziale \u00e8 il 4 ottobre 1957, con il lancio del satellite Sputnik 1 da parte dell'URSS. Il successo sovietico stimol\u00f2 la nascita di una competizione con gli Stati Uniti d'America nel campo dell'astronautica.\nDa allora la partecipazione alle attivit\u00e0 spaziali si \u00e8 allargata a numerose altre nazioni e si \u00e8 aperta a interessi di tipo commerciale. Nei primi anni del XXI secolo un importante aiuto per stimolare l'esplorazione spaziale a scopi commerciali \u00e8 stato fornito grazie al cosiddetto Ansari X Prize.\nIl primo satellite artificiale.\nIl primo satellite artificiale mandato in orbita intorno alla Terra fu lo Sputnik 1 da parte dell'URSS.\nIl programma per realizzare lo Sputnik (in russo \"compagno di viaggio\") era cominciato subito dopo la fine della Seconda guerra mondiale, quando l'Armata Rossa era venuta in possesso della tecnologia con cui i tedeschi avevano realizzato i razzi v2. La preparazione fu tenuta segreta fino all'ottobre del 1957, anno in cui si celebravano i quarant'anni della rivoluzione sovietica, per lanciare un forte messaggio di superiorit\u00e0 tecnica e tecnologica all'Occidente e agli Stati Uniti in particolare. Il successo della prima operazione spaziale dell'URSS\u00a0ebbe un forte impatto mediatico nel mondo. Era il periodo della\u00a0guerra fredda\u00a0tra\u00a0USA\u00a0e URSS e lo sviluppo scientifico-bellico era molto importante per la misurazione della forza delle nazioni.\nLo Sputnik 2 e Laika.\nLo Sputnik 2 fu il secondo satellite artificiale mandato in orbita dai sovietici. Il satellite venne lanciato il 3 novembre\u00a01957, a un mese di distanza dallo\u00a0Sputnik 1. Lo Sputnik 2 fu la prima sonda con a bordo un essere vivente mai mandato nello spazio. Il nome della cagnolina era Kudrjavka\u00a0ma per un errore di traduzione Laika fu considerato il suo nome di battesimo. \nLa sonda era munita di strumenti di monitoraggio per studiare le reazioni dell'organismo dell'animale, che rimase in orbita per circa sette giorni. All'epoca non furono diffuse molte informazioni ufficiali circa le cause della sua morte. Secondo una prima versione resa ufficiale, l'animale sarebbe morto a causa degli sbalzi termici a bordo della navicella, mentre secondo una versione pi\u00f9 recente la causa di morte fu data da asfissia a causa di un guasto all'impianto di aerazione. Il corpo di Laika venne incenerito durante il rientro del satellite nell'atmosfera terrestre.\nLa risposta USA.\nUn anno dopo il lancio dello Sputnik 1, il 1\u00ba ottobre 1958 in risposta al programma spaziale sovietico fu creata la NASA (National Aeronautics and Space Administration), l'agenzia governativa civile responsabile del programma spaziale degli Stati Uniti d'America e della ricerca aerospaziale. La NASA and\u00f2 a sostituire la NACA (National Advisory Committee for Aeronautics) e la tecnologia si spost\u00f2 da quella tradizionale relativa agli aerei alle nuove tecnologie spaziali. \nIl primo compito della NASA fu quello di avviare un programma per l'esplorazione umana dello spazio. Il Progetto Mercury fu avviato nel 1958 con lo scopo di stabilire se l'uomo poteva viaggiare nello spazio. Il 12 aprile 1961 i sovietici ottennero un altro grande risultato lanciando in orbita il primo essere umano nella storia, l'astronauta Jurij Gagarin. Il 5 maggio 1961 l'astronauta Alan Shepard fu il primo americano nello spazio, ai comandi della capsula Mercury 3 lanciata in un volo suborbitale durato 15 minuti. Fu invece John Glenn il primo americano a compiere un'orbita attorno alla Terra il 20 febbraio 1962, durante la missione Mercury 6. \nKennedy e la corsa per la luna.\nIl 25 maggio 1961, davanti al Congresso degli Stati Uniti il presidente John Fitzgerald Kennedy lanci\u00f2 la sua sfida ai sovietici. Il messaggio colse di sorpresa tutti, anche la NASA stessa. Kennedy promise che entro la fine del decennio gli Stati Uniti avrebbero fatto atterrare un uomo sulla Luna e che sarebbe tornato sano e salvo sulla Terra. L'obiettivo venne raggiunto solo nel 1969 ma il presidente non vide mai il successo della missione in quanto fu assassinato il 22 novembre del 1963 a Dallas, in Texas.\nIl programma spaziale, chiamato Programma Apollo, fu concepito durante la presidenza di Dwight D. Eisenhower ma venne messo davvero in pratica solo dopo la dichiarazione di John Kennedy al congresso.\nQuesto obiettivo fu raggiunto durante la missione\u00a0Apollo 11\u00a0 quando, il 20 luglio\u00a01969, i due astronauti\u00a0Neil Armstrong e\u00a0Buzz Aldrin\u00a0sbarcarono sulla Luna, mentre\u00a0Michael Collins (astronauta)\u00a0rimase in\u00a0orbita lunare. Apollo 11 fu seguita da ulteriori sei missioni, l'ultima nel dicembre 1972, che portarono un totale di dodici uomini a camminare sul nostro \"satellite naturale\".\u00a0\nIl \u00a0programma Apollo si svolse tra il 1961 e il\u00a01975\u00a0e fu il terzo programma spaziale di voli umani (dopo\u00a0Mercury\u00a0e Gemini) sviluppato dalla NASA. Il programma utilizz\u00f2 la navicella spaziale Apollo\u00a0e il vettore Saturn, successivamente utilizzati anche per il\u00a0programma Skylab\u00a0e per la missione congiunta americana-sovietica\u00a0\"Apollo-Soyuz \"\".\"\nL'era del programma Apollo si concluse in anticipo rispetto alle previsioni a causa dei costi del programma divenuti insostenibili. Si erano spesi oltre 135 miliardi di dollari.\nIl trattato sullo spazio extra-atmosferico.\nIl Trattato sullo spazio extra-atmosferico (Outer Space Treaty) \u00e8 il trattato internazionale che costituisce la struttura giuridica di base del diritto internazionale aerospaziale.\nIl Trattato \u00e8 stato stipulato inizialmente tra Stati Uniti, Regno Unito e Unione Sovietica (i tre governi depositari) il 27 gennaio 1967, ed \u00e8 poi entrato in vigore il 10 ottobre 1967.\nLe norme del trattato pongono il divieto agli stati firmatari di collocare armi nucleari od ogni altro genere di armi di distruzione di massa nell'orbita terrestre, sulla Luna o su altri corpi celesti o di stazionarli nello spazio extra-atmosferico.\nAltre norme del trattato limitano l'utilizzo della Luna e degli altri corpi celesti esclusivamente per scopi pacifici e ne proibisce invece espressamente l'uso per effettuare test su armi di qualunque genere, condurre manovre militari, o stabilire basi militari, installazioni o fortificazioni.\nIl Trattato inoltre proibisce espressamente agli stati firmatari di rivendicare risorse nello spazio, quali pianeti, satelliti o altri corpi celesti.\nL'Italia e l'Europa nello spazio.\nLa storia dell'Italia nello spazio si sviluppa in Europa, contemporaneamente alle iniziative nazionali dell'ingegnere Luigi Broglio, da molti considerato il padre dell'astronautica italiana. Ma mentre queste iniziative insieme con i successi ottenevano una certa popolarit\u00e0, l'impegno europeo era noto e circoscritto agli addetti ai lavori, sia perch\u00e9 le altre nazioni rimanevano fredde nella comunicazione e nei rapporti, sia perch\u00e9 i risultati, ancora contenuti, riguardavano soprattutto scienziati. \nNella seconda met\u00e0 degli anni cinquanta gli interessi verso lo spazio emersi nei vari paesi europei, soprattutto come conseguenza della mobilitazione dall'Anno geofisico internazionale del 1958, cominciavano a concentrarsi in un orientamento pi\u00f9 unitario. Gli stimoli arrivavano dalle prime imprese sovietiche e americane, dalle attivit\u00e0 militari in campo missilistico, sia in Gran Bretagna sia in Francia, e dalle richieste di alcuni scienziati.\nLe iniziative di Edoardo Amaldi.\nIl seme verso un'iniziativa comune veniva gettato da due fisici, l'italiano Edoardo Amaldi e il francese Pierre Auger, che gi\u00e0 avevano condiviso un'altra grande impresa, la creazione del CERN, il Centro europeo di ricerche nucleari di Ginevra. Amaldi considerava che l'operazione condotta con successo in tempi rapidi nella ricerca subnucleare, mettendo insieme gli sforzi dei vari paesi e garantendo loro un futuro altrimenti impossibile su scala nazionale, potesse e dovesse replicarsi pure nello studio dello spazio.\nQueste idee rientravano nello spirito del decennio seguito alla conclusione della seconda guerra mondiale e vedeva nell'unione degli intenti dei paesi europei il rafforzamento delle disperse opportunit\u00e0 e una via pi\u00f9 rapida per rinascere e crescere dopo i disastri del conflitto. Cos\u00ec nel 1957 a Roma nascevano contemporaneamente la Comunit\u00e0 economica europea (CEE) e l'EURATOM. La prima garantiva una migliore gestione delle risorse e dei mercati, la seconda un coordinamento nelle ricerche per l'impiego dell'energia atomica a fini pacifici. Per la scienza spaziale, che richiedeva ingenti risorse, secondo Amaldi e Auger il CERN era un modello adeguato da replicare.\nNel frattempo in quegli stessi anni in America si stava istituendo anche la NASA (National Aeronautics and Space Administration), l'agenzia governativa civile responsabile del programma spaziale degli Stati Uniti d'America e della ricerca aerospaziale.\nNel 1959 Amaldi scrisse il documento \"Space Research in Europe\", che invi\u00f2 a sei personalit\u00e0 europee, tra cui Cornelis Bakker direttore generale del CERN, \u00c9tienne Hirsch presidente della commissione dell'EURATOM e Francesco Giordani presidente del CNR. Amaldi riteneva che il nuovo organismo dovesse includere anche la costruzione di un vettore spaziale per portare in orbita i satelliti, ma tutto da realizzare al di fuori del mondo della difesa.\nI propositi condivisi da Amaldi e Auger vennero presentati alla comunit\u00e0 scientifica internazionale nel gennaio 1960 nel corso dell'assemblea del COSPAR, il Comitato internazionale per le ricerche spaziali, organizzata a Nizza. Gi\u00e0 nella riunione del 1958 la NASA aveva offerto il suo aiuto alle nazioni amiche per costruire e lanciare satelliti scientifici con vettori statunitensi.\nAument\u00f2 la necessit\u00e0 di discutere fra esperti i contenuti di una collaborazione e a tale scopo si creava il Groupe d'\u00c9tude Europ\u00e9en pour la Collaboration dans le Domaine des Recherches Spatiales (GEERS), che nell'ottobre 1960 riuniva per la prima volta una quarantina di scienziati e ingegneri, met\u00e0 dei quali erano francesi e inglesi. Come presidente del gruppo venne nominato Henry Massey, mentre Luigi Broglio, M. Golay e L. Hulth\u00e9en erano eletti vicepresidenti e Pierre Auger segretario esecutivo. \nL'incontro fu importante perch\u00e9 stabil\u00ec le linee lungo le quali costruire un organismo europeo in cui studiare progetti di satelliti, integrare a bordo i vari strumenti scientifici e prepararli al lancio. Un comitato scientifico doveva definire un piano di attivit\u00e0, mentre gli aspetti amministrativi e di bilancio dovevano essere nelle mani di un consiglio dei rappresentanti degli stati membri, al quale spettavano anche l'approvazione di una strategia e la gestione finanziaria. Un altro aspetto importante riguardava le iniziative europee, che dovevano svolgersi in parallelo con quelle nazionali senza una competizione ma semmai migliorandosi a vicenda.\nVerso la fine del novembre 1960 i delegati scientifici e governativi di 11 paesi si trovavano a Meyrin in Svizzera, nella sede del CERN per studiare bilanci, contribuzioni, aspetti legali dell'accordo e tratteggiare gli obiettivi tecnici e scientifici. Le conclusioni saranno importanti, perch\u00e9 i rappresentanti firmeranno quello che rimarr\u00e0 noto come il Meyrin Agreement, dando vita alla nascita di una commissione per analizzare la collaborazione europea nel campo della ricerca spaziale (COPERS - European Preparatory Commission on Space Research).\nL'ELDO e l'ESRO.\nIl 30 aprile 1962 tra le firme alla convenzione dell'ELDO (European Launcher Development Organisation) c'era anche quella italiana; il governo, stretto tra le sollecitazioni europee e alcuni interessi industriali nazionali, aveva accettato di partecipare. La Gran Bretagna si assumeva l'onere maggiore (39%) seguita da Francia (24%), Germania (19%) e Italia (10%). La sede dell'ente era a Parigi e come primo segretario generale veniva eletto l'ambasciatore italiano Renzo Carrobio. Prima della nomina, il generale italiano Enrico Cigerza aveva coordinato i lavori che portarono alla nascita dell'ELDO.\nIn parallelo all'ELDO si formava anche l'European Space Research Organization (European Space Research Organisation), la cui convenzione veniva firmata nel giugno 1962 dopo che nei mesi precedenti la commissione preparatoria COPERS aveva predisposto un \"Blue Book\" in cui delineava i progetti che le nazioni firmatarie avrebbero condiviso a breve, medio e lungo termine. In esso si prevedeva il lancio di 11 piccoli satelliti, quattro sonde e due grandi satelliti, incluso soprattutto il Large Astronomical Satellite sostenuto dal Regno Unito. I paesi fondatori erano, Regno Unito, Francia, Italia, Repubblica Federale tedesca, Belgio, Paesi Bassi, Svezia, Danimarca, Spagna e Svizzera, mentre Norvegia e Austria entravano con il ruolo di paesi osservatori.\nNei primi anni i delegati italiani all'ESRO erano gli astrofisici Livio Gratton (1910-1991), promotore del Laboratorio di astrofisica spaziale del CNR di Frascati, e Giuseppe Occhialini (1907-1993).\nL'ESRO tra il 1968 e il 1972 mise in orbita, tramite lanciatori americani, 7 satelliti (ESRO 2, ESRO 1A, HEOS 1, ESRO 1B, HEOS 2, TD1, ESRO 4) dedicati ai raggi cosmici, ai raggi X, alle fasce di van Allen, al campo magnetico interplanetario, alle radiazioni ultraviolette e agli strati pi\u00f9 elevati dell'atmosfera.\nLa nascita dell'ESA.\nNell'European Space Conference del dicembre 1972 il ministro dell'industria britannico, Michael Heseltine propose che ogni paese contribuisse ai vari programmi come preferiva in base alla propria disponibilit\u00e0, salvaguardando i rispettivi interessi nazionali. La proposta venne accettata e nella riunione successiva dell'European Space Conference di Bruxelles nel luglio 1973 i ministri la approvavano, rafforzando i legami della cooperazione europea. Perci\u00f2 la Germania guidava il progetto Spacelab, la Francia il programma del vettore chiamato Ariane e la Gran Bretagna il progetto del satellite per telecomunicazioni marittime Marots. L'Italia guardava con interesse nella direzione tedesca ma nello stesso tempo non voleva rimanere esclusa da Ariane. Anche se non aspirava a un ruolo guida, cercava comunque di scegliere una collaborazione che le permettesse di conquistare un ruolo ben distinto, una specializzazione tecnologica sulla quale costruire i futuri sviluppi tecnologici e industriali.\nCon questi accordi nacque cos\u00ec l'European Space Agency (ESA), che sarebbe entrata in vigore formalmente il 15 aprile 1975.\nAlla sua nascita l'ESA, per garantire maggior flessibilit\u00e0 nei rapporti tra le nazioni, stabil\u00ec due aspetti importanti: un programma scientifico da finanziare obbligatoriamente da parte di tutti i paesi in proporzione al loro prodotto interno lordo (PIL); un sistema di piani a scelta sostenuto dai paesi interessati, dal quale derivava un corrispondente ritorno industriale. Era in base a questa seconda possibilit\u00e0 che l'Italia sceglieva di orientarsi, in particolare, in due direzioni: lo sviluppo di applicazioni nel campo delle telecomunicazioni spaziali, mirando ai possibili aspetti commerciali anche nei servizi; la costruzione di strutture abitate per lo spazio nella logica di arrivare, in prospettiva, a un ruolo significativo nei futuri progetti delle stazioni orbitali con astronauti. In seguito si aggiunger\u00e0 il trasporto spaziale con piccoli lanciatori.\nDa Sirio all'ASI.\nAlla fine degli anni sessanta si chiudeva una fase pionieristica delle attivit\u00e0 spaziali italiane e si mettevano le radici per un futuro pi\u00f9 articolato, che univa differenti esigenze, dalla scienza all'industria. Questo era favorito, in particolare, da una scena europea in evoluzione e da un cambio di atteggiamento degli Stati Uniti, meno disponibili nei confronti del Vecchio continente.\nL'Italia intendeva adesso procedere con SIRIO, un satellite artificiale geostazionario sperimentale di telecomunicazioni, il primo a essere progettato e costruito interamente in Italia, compiendo un significativo passo avanti nello studio e nell'utilizzo delle frequenze sino allora utilizzate, esplorando il campo dei 12-18\u00a0GHz.\nIn questo modo, grazie all'esperimento noto come SHF (Super High Frequency) del professor Francesco Carassa, suo ideatore, si sarebbe padroneggiata una tecnologia che presto si sarebbe rivelata necessaria nelle normali telecomunicazioni commerciali, dato il sempre pi\u00f9 intenso affollamento delle bande di frequenza inferiori. Con tale esperimento si dovevano indagare le attenuazioni provocate dai fenomeni atmosferici sulla propagazione dei segnali (la pioggia, per esempio, diventava un ostacolo), mettendo a punto tecniche che ne consentissero comunque l'utilizzo. \nQuando nel 1969 il CIPE approvava il progetto, si prevedeva l'aggiunta di altri esperimenti preparati da alcune universit\u00e0 e dai laboratori del CNR, nonch\u00e9 il lancio di SIRIO nel 1971. La prospettiva si sarebbe per\u00f2 rivelata del tutto irreale per una serie di difficolt\u00e0 che trasformavano il programma in una corsa a ostacoli apparentemente infinita, tanto da essere spesso dichiarato fallito. I primi guai arrivavano dall'ambiente universitario e dalla difficile situazione sociale che stava emergendo con la fine degli anni sessanta. Le proteste studentesche da una parte, e le difficolt\u00e0 economiche dall'altra, provocavano conseguenze negative inevitabili sul mondo industriale. In aggiunta, nel 1973, ad aggravare ulteriormente la scena si presentava la prima crisi energetica. Nell'ottobre di quell'anno la guerra di Egitto e Siria contro Israele, vinta rapidamente dagli israeliani sostenuti dagli Stati Uniti e dall'Europa, comportava come rappresaglia un blocco delle esportazioni di petrolio da parte del paesi arabi produttori appartenenti all'OPEC, causando un aumento dei prezzi. Nazioni pesantemente dipendenti dal greggio come l'Italia ne risentivano quindi in modo pesante. Per il progetto SIRIO, le difficolt\u00e0 derivavano tuttavia soprattutto dalla sua gestione iniziale inconsistente. Si era gi\u00e0 formato un gruppo di lavoro al Centro ricerche aerospaziale di Luigi Broglio, coordinato dall'ingegnere Bruno Ratti. Ma i nuovi organi spaziali appena costituiti, il Comitato governativo CIAS e la Commissione CISPS del CNR, non esercitavano il dovuto ruolo. \nIntanto si creava un Centro di studio per le telecomunicazioni spaziali (CSTS) diretto da Guido Tartara del Politecnico di Milano, all'interno del quale c'era anche Francesco Carassa, che assumeva formalmente la responsabilit\u00e0 dell'esperimento SHF da realizzare per SIRIO. C'era dunque molta incertezza e Bruno Ratti si dimise dalla guida del programma. Era solo l'avvio di una storia turbolenta e i lavori erano di fatto bloccati, perch\u00e9 il CNR non assegnava la necessaria commessa all'industria che doveva realizzare l'opera. Solo nel marzo 1971 si arriv\u00f2 all'approvazione di una legge, la prima che garantiva a SIRIO 18,7 miliardi di lire. Si stipulava cos\u00ec finalmente il primo contratto con la Compagnia industriale aerospaziale (CIA) per uno studio iniziale destinato a esplorare la fattibilit\u00e0 del satellite.\nA Ratti subentrava alla fine dello stesso anno Massimo Trella, anche lui proveniente dall'Universit\u00e0 di Roma e assistente per le attivit\u00e0 cosmiche del ministro della ricerca Camillo Ripamonti. Ma alla direzione del neocostituito Servizio attivit\u00e0 spaziali del CNR, controllore del piano dal novembre 1971, rimaneva per\u00f2 poco pi\u00f9 di un anno. Il programma non marciava. Carassa doveva continuamente rassicurare gli scienziati stranieri impegnati a preparare le ricerche da effettuare con il satellite.\nUn segnale di cambiamento arrivava da un telegramma del 14 ottobre 1972 inviato dal presidente consiglio Giulio Andreotti a Carassa: \n\u201cAutorizzandola comunicare ai partecipanti esteri esperimenti SIRIO mio impegno mantenimento attuale programma provvedendo necessari finanziamenti tramite verifica effettivi costi.\u201d\nNello stesso anno Andreotti appoggiava la nomina del nuovo presidente del CNR Alessandro Faedo, rettore dell'Universit\u00e0 di Pisa e uno dei pionieri dell'informatica italiana: a Pisa venne fondato il Centro Nazionale Universitario di Calcolo Elettronico (CNUCE). Faedo era decisivo per il riavvio del piano. La sua prima mossa vincente era l'insediamento alla guida del Servizio attivit\u00e0 spaziali, al posto di Trella, dell'ingegnere Francesco Scandone, un manager proveniente dalla direzione delle Officine Galileo, nella primavera 1973. Ma ci\u00f2 ancora non bastava, nonostante il CIPE, per due volte nel gennaio e nel novembre di quell'anno, riaffermasse la prosecuzione dei lavori.\nSIRIO venne completato nel 1977 e venne portato alla base statunitense di Cape Canaveral. Il satellite aveva la forma di un tamburo, pesante 229 chilogrammi in orbita e di 143 centimetri di diametro. All'esterno era ricoperto da ottomila celle solari generatrici dell'energia elettrica necessaria al suo funzionamento. Per stabilizzarsi ruotava su s\u00e9 stesso novanta volte al minuto, mentre l'antenna alla sommit\u00e0 contro-ruotava per mantenere l'orientamento fisso verso la Terra. \nPrima venne realizzato un \u201cprototipo di sviluppo\u201d con il quale vennero definiti i vari aspetti. Nel gennaio 1977 era pronto il successivo \u201cprototipo di qualifica\u201d progettato per numerose prove, a cominciare dalla verifica nel vuoto simulato al centro ESTEC dell'ESA nei Paesi Bassi per essere certi che tutto funzionasse a dovere. Seguivano altri test nel centro della societ\u00e0 MBB di Monaco di Baviera (prove elettriche) e intanto si lavorava all'unit\u00e0 di volo, pronta un mese dopo, in febbraio. Contemporaneamente si predisponevano gli elementi per una seconda unit\u00e0 di volo, che per\u00f2 non vennero assemblati: il tutto formava l'unit\u00e0 di riserva, da utilizzare se qualcosa fosse andato male in modo irreparabile sul veicolo principale. \nA bordo di SIRIO c'era il meglio delle capacit\u00e0 spaziali italiane riunite nel consorzio CIA, diretto da Antonio Teofilatto, che partecipava per il 29% alla realizzazione del progetto. La SNIA Viscosa aveva costruito il motore a propellente solido (18% dell'opera), che lo avrebbe portato sull'orbita circolare a 36.000\u00a0km d'altezza intorno all'equatore. Il suo involucro in lega di titanio era stato preparato secondo una tecnologia d'avanguardia da Aeritalia, realizzatrice anche della struttura a tamburo del satellite, per la quale aveva adottando soluzioni avanzate ultraleggere (a sandwich in alluminio con elementi incollati), e del controllo termico (8%). La parte maggiore della fabbricazione (28%) era di Selenia, che aveva preparato l'esperimento SHF con l'antenna contro-rotante, oltre a numerosi altri sistemi relativi ai comandi, all'alimentazione solare, all'accensione del motore. Le societ\u00e0 di Montedison sistemi (Montedel S.p.A-Laben e OTE, 11%) si occupavano degli apparati di telemisura e del trasponditore VHF. Si aggiungevano i sensori di Terra e di Sole per l'orientamento in orbita delle Officine Galileo, le batterie e le unit\u00e0 di controllo dell'alimentazione di CGE-FIAR e, infine, le parti del sistema di propulsione ausiliaria a idrazina per correggere le posizioni del satellite in orbita di OTO-Melara.\nIl lancio del satellite SIRIO-1 avvenne il 26 agosto 1977 per mezzo di un razzo vettore Delta e, gi\u00e0 dopo pochi giorni, in anticipo sul programma, SIRIO fu pronto in orbita a 36.000\u00a0km d'altezza e pienamente operativo. Progettato per una vita operativa di due anni, SIRIO-1 fu in realt\u00e0 utilizzato per circa otto anni, fino al 1985, con sperimentazioni condotte non solo da ricercatori italiani, ma anche da vari Istituti di Regno Unito, Francia, Germania, Finlandia, Paesi Bassi, Stati Uniti e Cina.\nUn evento che suggell\u00f2 la presenza italiana nel settore dello spazio fu uno scambio di giornali trasmessi con il satellite SIRIO: il Corriere della Sera e la Gazzetta dello Sport arrivavano a Pechino, mentre il Quotidiano del popolo (Renmin Ribao) e China Daily giungevano a Milano.\nCon l'esperienza asiatica si concluse dunque la lunga storia di SIRIO, per il quale, in origine, era stata preventivata un vita orbitale di soli due anni. \nUna seconda unit\u00e0 di volo del SIRIO, denominata SIRIO-2 e volta allo studio della sincronizzazione con impulsi laser (a cui parteciparono nel consorzio ancora Selenia e LABEN), fu lanciata il 10 settembre 1982 ma non raggiunse la sua orbita geostazionaria, a causa del fallimento del lanciatore Ariane.\nI risultati di SIRIO si materializzarono in fretta, eliminando i molti dissensi verso il progetto e riuscendo a stabilire come i segnali venissero deformati e attenuati da eventi meteorologici come la pioggia, e quali margini dovevano essere garantiti ai sistemi di trasmissione per superare gli ostacoli posti dalle precipitazioni. Bisognava, in altre parole, aumentare la potenza irradiata da terra e da bordo e la durata delle emissioni nel fascio sottoposto a pioggia. Tutti questi elementi erano indispensabili per progettare i nuovi sistemi di ricetrasmissione con le nuove alte frequenze a 12-18\u00a0GHz.\nIl periodo attuale e le collaborazioni.\nA partire dagli anni novanta, il termine utilizzato per riferirsi alla contemporaneit\u00e0 \u00e8 Era dell'Informazione, giacch\u00e9 l'esplorazione spaziale e le tecnologie connesse sono ormai diventate parte integrante della nostra vita. \nOggigiorno numerose nazioni possiedono programmi spaziali, vi sono centinaia di satelliti in orbita e molti stati che non l'avevano mai fatto prima stanno progettando l'invio di esseri umani nello spazio. \nCon la Caduta del muro e la fine della Guerra fredda si svilupp\u00f2 l'idea di creare una Stazione Spaziale Internazionale che vedeva la partecipazione di Russia, Stati Uniti e altri 14 paesi, tra cui l'Italia (che poi costru\u00ec circa il 50% della stazione spaziale ISS). \nNel 1998, dopo anni di ritardi, la costruzione in orbita incominci\u00f2 con il lancio del primo elemento. Un modulo russo chiamato Zarya (\"Alba\" in russo). A Zarya fu poi collegato il modulo Unity, portato in orbita dalla navetta Endeavour un paio di settimane dopo. Un terzo modulo venne lanciato nel luglio del 200, con un razzo Proton. \nVenne cos\u00ec creato il primo nucleo funzionale della base orbitante; la stazione divent\u00f2 quindi abitabile in modo permanente. Attualmente la stazione spaziale viene usata principalmente come laboratorio di ricerca scientifica con il vantaggio di poter condurre esperimenti con condizioni in assenza di peso.\nNella storia delle attivit\u00e0 spaziali italiane la collaborazione con gli USA, iniziatasi nel 1961 con il professor Luigi Broglio, ha sempre giocato un ruolo importante per acquisire e sviluppare conoscenze scientifiche e tecnologiche. E il mezzo secolo di rapporti intercorsi trovava celebrazione il 25 luglio 2012 nella nuova sede dell'ASI a Roma, con la presenza di Lori Garver, amministratore associato della NASA. In questa occasione vennero ricordati anche i vent'anni trascorsi dal volo del primo astronauta italiano, Franco Malerba. L'avvenimento chiudeva simbolicamente il primo mezzo secolo di attivit\u00e0 spaziale nazionale, dal quale, sia pure con diverse difficolt\u00e0, erano scaturiti nuovi settori di studio accademico e nuovi campi di ricerca, nonch\u00e9 iniziative industriali inesistenti in passato.\nLa scena dello spazio mondiale era nel frattempo cambiata profondamente, soprattutto negli ultimi anni. La Cina aveva presentato e incominciato ad attuare con le prime sonde Chang'e il suo piano di esplorazione lunare, con l'intento di sbarcare i propri taikonauti dopo il 2020. E mentre proseguiva nei voli con le capsule Shenzhou, collaudando sempre nuovi aspetti (nel terzo volo del settembre 2008 il comandante Zhai Zhigang compiva una passeggiata spaziale), nel settembre 2011 Pechino lanciava anche il suo primo laboratorio orbitale Tiangong 1 (Palazzo celeste), passo iniziale verso la costruzione di una stazione spaziale pi\u00f9 grande prevista entro il 2020. E su Tiangong 1 nel giugno 2012 sbarcava un equipaggio formato da Jing Haipeng, Liu Wang e Liu Yang, la prima taikonauta del Celeste impero, maggiore trentatreenne, pilota dell'aviazione. \nTra i paesi dell'Asia si era accesa una corsa allo spazio e oltre al Giappone, che ne era da tempo protagonista, si aggiungeva anche l'India. Quest'ultima si dotava di una notevole capacit\u00e0 di lancio con la quale entrava nel mercato internazionale del trasporto in orbita.\nIn parallelo avviava ambiziosi programmi di esplorazione lunare e marziana, oltre a impegnarsi nella realizzazione di una capsula per il lancio di propri astronauti. Negli Stati Uniti la presidenza di Barack Obama, che vinceva le elezioni nel 2008, portava a un ridimensionamento delle attivit\u00e0 spaziali senza offrire alcuna visione per il futuro, cancellando il programma Constellation varato nel 2004 dal predecessore George W. Bush e che mirava a tornare con gli astronauti sulla Luna e a preparare uno sbarco su Marte. Il Congresso americano bocciava in parte il provvedimento di Obama, facendo rinascere il progetto del grande lanciatore SLS (Space Launch System), avviandone la costruzione assieme alla capsula abitabile Orion MPCV (Multi-Purpose Crew Vehicle). Ma sul loro futuro impiego, Obama dalla Casa Bianca non esprimeva piani precisi. Al contrario si dimostrava un deciso sostenitore dello spazio commerciale, sollecitando proposte e impegni da societ\u00e0 private nel fornire mezzi di trasporto per la Stazione spaziale internazionale rimasta priva di collegamenti da parte americana dopo il ritiro dello Shuttle. Con il supporto finanziario del piano CCP (Commercial Crew Program) della NASA emergevano cos\u00ec tre societ\u00e0, Space Exploration Technologies (SpaceX), Boeing e Sierra Nevada, che preparavano un veicolo abitato. Dall'analogo COTS (Commercial Orbital Transportation) venivano selezionate SpaceX e Orbital Sciences, realizzatrici inoltre di un veicolo automatico per i rifornimenti alla stazione. In questo nuovo corso, gi\u00e0 avviato da Bush nel 2006 e sicuramente Thales Alenia Space Italia, guidata da Luigi Pasquali, che otteneva da Orbital Sciences un contratto, annunciato durante il salone aerospaziale parigino di Le Bourget nel 2009, per la fornitura di nove moduli costituenti la parte pressurizzata della navicella Cygnus studiata dalla Orbital per effettuare i rifornimenti. La Russia, dopo la grande crisi seguita al crollo dell'Unione Sovietica e dopo la condivisione della Stazione spaziale ISS con americani, europei, giapponesi e canadesi, continuava a cercare un difficile rilancio proponendo anch'essa un ritorno sulla Luna. L'Europa, all'inizio del secondo decennio del XXI secolo, pur disponendo di capacit\u00e0 e tecnologie, guardava all'Asia, all'America e alla Russia con grande incertezza, senza esprimere grandi mete. Il 23 marzo l'ESA lanciava il terzo veicolo di rifornimento automatico verso la Stazione spaziale ISS, l'ATV (Automated Transfer Vehicle). Questo veniva battezzato con il nome di Edoardo Amaldi, per ricordarne il ruolo giocato e il coraggio dimostrato nell'aver fatto nascere assieme al francese Pierre Auger un organismo europeo per l'attivit\u00e0 spaziale.\nLa prima italiana nello spazio.\nLa prima donna italiana nello spazio \u00e8 stata Samantha Cristoforetti. \nDopo aver frequentato l'Accademia di Pozzuoli dell'Aeronautica Italiana ed essersi addestrata sia in Italia sia negli Stati Uniti \u00e8 diventata pilota da guerra dopo aver completato l'addestramento della Euro-NATO Joint Jet Pilot eha fatto parte del 132\u00ba Squadrone, 51\u00ba Stormo Bomber, di stanza a Istrana, Italia.\nCristoforetti \u00e8 capitano dell'Aeronautica Italiana. Ha accumulato pi\u00f9 di 500 ore di volo su sei tipi di aerei militari, compresi gli SF-260, T-37, T-38, MB-339A, MB-339CD, AM-X. Ha ricevuto il titolo di volo di \"Best Wingman\" durante l'addestramento con il T-38.\nAssunta dall'ESA nel settembre 2009, nel novembre 2010 ha completato con successo l'addestramento base degli astronauti.\nNel 2011 \u00e8 stata assegnata all'addestramento come Reserve Astronaut e ha quindi completato l'allenamento ai sistemi della ISS, quello per le EVA (le \u201cpasseggiate spaziali\u201d) e ha frequentato corsi riguardanti la navicella Soyuz, per il \u201csedile di sinistra\u201d, ovvero il ruolo di primo ingegnere di volo.\nA luglio 2012 \u00e8 stata assegnata alla missione Futura dell'Agenzia Spaziale Italiana a bordo della Stazione Spaziale Internazionale, il cui lancio con la navicella Soyuz \u00e8 avvenuto il 23 novembre 2014 dal cosmodromo di Baikonour, Kazakistan, insieme con gli astronauti Terry Virts (NASA) e Anton Shkaplerov (Roscosmos). Si tratta della seconda missione di lunga durata dell'ASI sulla Stazione Spaziale Internazionale, ottava missione di lunga durata per un astronauta ESA.\nL'Agenzia Spaziale Italiana ha acquisito diritti nazionali di utilizzo e di opportunit\u00e0 di volo alla Stazione Spaziale Internazionale in cambio dello sviluppo di moduli pressurizzati per il rifornimento logistico della ISS (gli MPLM), e di un modulo abitativo permanentemente attaccato alla Stazione Spaziale Internazionale (Permanent Multipurpose Module). Gli MPLM e il PMM Leonardo sono elementi del programma ISS sviluppati dall'ASI e forniti dall'Italia agli Stati Uniti.\nI voli commerciali e il Commercial Crew Program.\nLa NASA nel corso degli anni ha definito un programma nell'ambito del Commercial Crew Program (CCP). Il programma, che \u00e8 finanziato direttamente dalla NASA ha l'obiettivo di contribuire allo sviluppo di soluzioni commerciali per il trasporto di astronauti sull'ISS.\nNel corso degli anni varie aziende partner private hanno incominciato a sviluppare veicoli propri per questo scopo. Le principali sono SpaceX, che aveva un obiettivo dichiarato per il primo volo con equipaggio per l'estate del 2015, Boeing che dichiar\u00f2 il 2016 come data d'esordio del proprio mezzo abitato, e altre aziende come Sierra Nevada e Blue Origin.\nIl programma di sviluppo delle partnership commerciali per voli con equipaggio comincia ufficialmente nel 2010. Il programma si compone di tre parti: lo sviluppo dei sistemi di trasporto, la certificazione per il volo verso la ISS e la fornitura del servizio di trasporto astronauti vero e proprio.\nLa prima parte di sviluppo dei servizi commerciali, a sua volta, \u00e8 divisa in diverse fasi. La prima fase, denominata Commercial Crew Development (CCDev) \u00e8 cominciata nel 2010 e si \u00e8 chiusa nel 2011. La NASA ha finanziato cinque compagnie private, Blue Origin, Boeing, Paragon, Sierra Nevada e ULA, per un totale di 50 milioni di dollari. Lo scopo di questa prima fase era lo sviluppo di concetti e idee per tecnologie e sistemi di trasporto di astronauti in orbita bassa.\nLa seconda fase, Commercial Crew Development 2 (CCDev-2), \u00e8 cominciata subito dopo, con l'obiettivo di sviluppare concretamente alcuni elementi del sistema di trasporto ipotizzato. Il finanziamento da parte di NASA \u00e8 stato di 315 milioni di dollari, concessi a Boeing, SpaceX, Sierra Nevada e Blue Origin dopo un bando competitivo. Alcuni contratti di collaborazione, senza finanziamento, sono stati concessi inoltre a ULA, ATK ed Excalibur Almaz. Tutte le aziende hanno concluso con successo il CCDev-2 nel 2012, tranne Sierra Nevada che completa l'ultima milestone, con il volo libero della navetta Dream Chaser pi\u00f9 tardi, nel 2013.\nNel 2012 si \u00e8 avviata anche la terza fase di sviluppo, denominata Commercial Crew integrated Capability (CCiCap). Rispetto alle precedenti due fasi, il finanziamento della NASA \u00e8 cresciuto notevolmente, con poco pi\u00f9 di un miliardo di dollari concessi alle tre aziende vincitrici, SpaceX, Boeing e Sierra Nevada, che dovranno sviluppare l'intero sistema di trasporto degli astronauti. Le varie milestone obbligatorie del CCiCap si concluderanno nel 2014, dopo di che seguir\u00e0 l'ultima fase, definita \u201copzionale\u201d da NASA, di cui non si conoscono ancora i dettagli.\nLa seconda parte del programma, quella relativa alle certificazioni, \u00e8 stata avviata nelle ultime settimane del 2012. NASA ha concesso un finanziamento di dieci milioni di dollari ciascuna alle tre aziende coinvolte, anche in questo caso SpaceX, Boeing e Sierra Nevada. Questa prima fase di certificazione prevede una collaborazione tra NASA e partner commerciali per definire procedure e parametri, e si concluder\u00e0 nel 2014. La seconda e ultima fase comincer\u00e0 subito dopo. L'azienda, o le aziende, coinvolte lavoreranno fino al 2017 per certificare il sistema di trasporto. Questa fase di certificazione si concluder\u00e0 con una o pi\u00f9 missioni dimostrative verso la ISS.\nL'ultima parte del programma, quella relativa alla fornitura dei servizi vera e propria, sar\u00e0 avviata nel 2016, con l'obiettivo di cominciare i voli commerciali appena conclusa la fase di certificazione, l'anno successivo.\nPer soddisfare i requisiti della NASA, i fornitori commerciali devono dimostrare che i loro sistemi siano pronti per incominciare i voli regolari verso la stazione spaziale. Due di questi test sono test di volo senza equipaggio, conosciuti come Orbital Flight Test, per Boeing e Demo-1 per SpaceX. Dopo i test di volo senza equipaggio, entrambe le compagnie eseguiranno test di abbandono della missione per valutare la capacit\u00e0 di fuga dell'equipaggio dal veicolo in casi di emergenza. Il test finale sar\u00e0 composto da test di volo dell'equipaggio per la stazione spaziale. Se tutti questi test verranno superati la NASA fornir\u00e0 la certificazione per le missioni di rotazione dell'equipaggio. \nDate programmate dei test di volo:.\nSpaceX ha anche completato un test di abbandono di pad nel 2015. Dopo i voli di test, la NASA esaminer\u00e0 i dati sulle prestazioni e risolver\u00e0 i problemi necessari per certificare i sistemi per le missioni operative. Boeing, SpaceX e il programma di equipaggio commerciale stanno lavorando attivamente per essere pronti per le missioni operative; tuttavia, come per lo sviluppo del volo spaziale umano, l'apprendimento di ciascun test e l'adeguamento necessario per ridurre il rischio per l'equipaggio possono ignorare le date di pianificazione.\nDate di disponibilit\u00e0 anticipate per le missioni operative:\nTurismo spaziale.\nIl volo spaziale \u00e8 oggi ritenuto un settore commerciale molto interessante e in via di sviluppo da parte di numerose compagnie. Alcune aziende private come SpaceX e Blue Horizon si stanno preparando per offrire un servizio di viaggio spaziale turistico. Pur essendo un settore ancora agli inizi, ci sono gi\u00e0 stati dei casi isolati di viaggi spaziali a scopo di intrattenimento finanziati dagli stessi privati al prezzo di molti milioni di dollari.\nI primi viaggi turistici spaziali pubblici dovrebbero essere disponibili dal 2019."}
{"id": "244934", "revid": "287204", "url": "https://it.wikipedia.org/wiki?curid=244934", "title": "Atollo Faafu", "text": "Latollo Faafu \u00e8 un atollo delle Maldive. \nIsole abitate.\nBileddhoo, Dharanboodhoo, Feeali, Magoodhoo, Nilandhoo.\nIsole disabitate.\nBadidhiffusheefinolhu, Dhiguvarufinolhu, Enbulufushi, Faanuvaahuraa, Filitheyo, Himithi, Jinnathugau, Kandoomoonufushi, Maafushi, Maavaruhuraa, Madivaruhuraa, Makunueri, Minimasgali, Villingilivarufinolhu, Voshimasfalhuhuraa.\nIsole turistiche, aeroporti e isole industriali sono considerate disabitate."}
{"id": "244937", "revid": "1544245", "url": "https://it.wikipedia.org/wiki?curid=244937", "title": "Telewizja Polska", "text": "Telewizja Polska S.A., nota attraverso l'acronimo TVP, \u00e8 un'azienda pubblica polacca, interamente controllata dal Ministero delle finanze polacco, responsabile della telediffusione di Stato della Polonia. Gestisce 21 emittenti televisive.\nDal 1993 \u00e8 membro dell'Unione europea di radiodiffusione (UER) insieme a Polskie Radio.\nStoria.\nI primi lavori per la creazione di un'emittente televisiva in Polonia iniziarono nel 1935 nell\"'Istituto Statale delle Telecomunicazioni\" a Varsavia e negli studi della Radio Polacca. La prima trasmissione sperimentale mandata in etere avvenne nel 1937, per\u00f2 questi esperimenti vennero interrotti per via dello scoppio della Seconda guerra mondiale. Si torn\u00f2 alle sperimentazioni televisive nel 1947.\nNel 1952 venne allestito il primo studio per il quale fu creato un gruppo per la conduzione dei programmi. Il primo programma venne emesso il 25 novembre 1952. Tre mesi dopo - il 23 gennaio 1953 - iniziarono le prime trasmissioni regolari di mezz'ora alla settimana. Un anno dopo, il 22 gennaio 1954, venne aperto un altro studio per un programma con un gruppo di giornalisti. Questo programma, agli inizi, venne mandato in onda una volta a settimana e, dal 1\u00ba novembre 1955, tre volte. Quando si ufficializz\u00f2 la prima rete chiamata \"WOT (Warszawski O\u015brodek Telewizyjny)\", il 30 aprile 1956 aumento l'accessibilit\u00e0 della visione di questo canale a un maggior numero di persone. La copertura della stazione fu di circa 55 chilometri. \"WOT\" veniva emesso 5 volte alla settimana. Il 1\u00ba maggio 1956 venne installata un'antenna sul Palazzo della Cultura e della Scienza alta 227 metri. Solo il 1\u00ba febbraio 1961 la trasmissione divenne quotidiana. Il 2 ottobre 1970 iniziarono le trasmissioni di un secondo canale pubblico chiamato TVP2 e si dedic\u00f2 fino ad oggi alla trasmissione di eventi culturali e di divertimento il quale, l'anno dopo, venne adottato il sistema francese a colori S\u00c9CAM, mentre il 1\u00ba novembre 1975 venne costruita un'antenna per la comunicazione satellitare.\nNel 1993 entra nell'Unione europea di radiodiffusione (UER).\nAttivit\u00e0.\nTVP gestisce 21 emittenti televisive:"}
{"id": "244938", "revid": "1776051", "url": "https://it.wikipedia.org/wiki?curid=244938", "title": "Corpataux-Magnedens", "text": "Corpataux-Magnedens (toponimo francese) \u00e8 stato un comune svizzero del Canton Friburgo, nel distretto della Sarine.\nStoria.\nIl comune di Corpataux-Magnedens \u00e8 stato istituito il 1\u00ba gennaio 1999 con la fusione dei comuni soppressi di Corpataux e Magnedens; il 1\u00ba gennaio 2016 \u00e8 stato accorpato agli altri comuni soppressi di Farvagny, Le Gl\u00e8be, Rossens e Vuisternens-en-Ogoz per formare il nuovo comune di Gibloux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "244939", "revid": "287204", "url": "https://it.wikipedia.org/wiki?curid=244939", "title": "Atollo Dhaalu", "text": "Latollo Dhaalu \u00e8 un atollo delle Maldive. Le sue 56 isole si stendono per 23\u00a0km da est a ovest, e per 38\u00a0km da nord a sud. Otto delle isole sono abitate, con una popolazione totale di circa 6.694 abitanti. Aperto al turismo nel 1998, l'atollo \u00e8 diventato un luogo popolare per la subacquea. L'isola capoluogo di Kudahuvadhoo si trova sull'estremit\u00e0 meridionale dell'atollo.\nIsole abitate.\nBandidhoo Gemendhoo Hulhudheli Kudahuvadhoo Maaenboodhoo Meedhoo Rinbudhoo Vaanee.\nIsole disabitate.\nAluvifushi Bodufushi Bulhalafushi Dhebaidhoo Dhoores Enboodhoofushi Faandhoo Gaadhiffushi Hiriyanfushi Hudhufusheefinolhu Hulhuvehi Issari Kandinma Kanneiyfaru Kedhigandu Kiraidhoo Lhohi Maadheli Maafushi Maagau Mal\u00e9faru Meedhuffushi Minimasgali Naibukaloabodufushi Olhuveli Thilabolhufushi Thinhuraa Uddhoo Valla Vallalhohi Velavaroo Vonmuli.\nIsole turistiche, aeroporti e isole industriali sono considerate disabitate."}
{"id": "244940", "revid": "767487", "url": "https://it.wikipedia.org/wiki?curid=244940", "title": "Magnedens", "text": "Magnedens (toponimo francese; in tedesco \"Magnedingen\", desueto) \u00e8 una frazione del comune svizzero di Gibloux, nel Canton Friburgo (distretto della Sarine).\nStoria.\nGi\u00e0 comune autonomo, il 1\u00ba gennaio 1999 \u00e8 stato accorpato all'altro comune soppresso di Corpataux per formare il nuovo comune di Corpataux-Magnedens, il quale a sua volta il 1\u00ba gennaio 2016 \u00e8 stato accorpato agli altri comuni soppressi di Farvagny, Le Gl\u00e8be, Rossens e Vuisternens-en-Ogoz per formare il nuovo comune di Gibloux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244941", "revid": "767487", "url": "https://it.wikipedia.org/wiki?curid=244941", "title": "Corpataux", "text": "Corpataux (toponimo francese) \u00e8 una frazione del comune svizzero di Gibloux, nel Canton Friburgo (distretto della Sarine).\nStoria.\nGi\u00e0 comune autonomo che comprendeva anche le frazioni di Grangeneuve (fino al 1832, quando assegnata al comune di Posieux) e La Tuffi\u00e8re, il 1\u00ba gennaio 1999 \u00e8 stato accorpato all'altro comune soppresso di Magnedens per formare il nuovo comune di Corpataux-Magnedens, il quale a sua volta il 1\u00ba gennaio 2016 \u00e8 stato accorpato agli altri comuni soppressi di Farvagny, Le Gl\u00e8be, Rossens e Vuisternens-en-Ogoz per formare il nuovo comune di Gibloux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244942", "revid": "287204", "url": "https://it.wikipedia.org/wiki?curid=244942", "title": "Atollo Thaa", "text": "Latollo Thaa \u00e8 un atollo delle Maldive, con una popolazione che raggiunge i 10.000 abitanti. Thimarafushi \u00e8 l'isola pi\u00f9 popolata dell'atollo con circa 2500 abitanti.\nIsole abitate.\nBurunee Dhiyamingili Gaadhiffushi Guraidhoo Hirilandhoo Kandoodhoo Kinbidhoo Madifushi Omadhoo Thimarafushi Vandhoo Veymandoo Vilufushi.\nIsole turistiche, aeroporti e isole industriali sono considerate disabitate."}
{"id": "244949", "revid": "24823", "url": "https://it.wikipedia.org/wiki?curid=244949", "title": "Antipapa Felice V", "text": ""}
{"id": "244952", "revid": "36426", "url": "https://it.wikipedia.org/wiki?curid=244952", "title": "Felice V", "text": ""}
{"id": "244953", "revid": "287204", "url": "https://it.wikipedia.org/wiki?curid=244953", "title": "Atollo Laamu", "text": "Latollo Laamu \u00e8 un atollo delle Maldive.\nIsole abitate.\nDhanbidhoo Fonadhoo Gaadhoo Gan (isola).\nIsole disabitate.\nAthah\u00e9dha Berasdhoo Bileitheyrahaa Bodufenrahaa Bodufinolhu Boduhuraa Bodumaabulhali Bokaiffushi Dhekunu Vinagandu Fa\u00e9s Fonagaadhoo Fushi Gasfinolhu Guraidhoo Hanhushi Hedha Holhurahaa Hulhimendhoo Hulhisdhoo Hulhiyandhoo Kaddhoo Kalhuhuraa Kandaru Kudafares Kudafushi Kudahuraa Kudakalhaidhoo Kukurahaa Maakaulhuveli Maandhoo Maaveshi Mahakanfushi Medhafushi Medhoo Medhufinolhu Medhuvinagandu Munyafushi Olhutholhu Olhuveli Thunburi Thundudhoshufushi Nolhoo Uthuruvinagandu Uvadhevifushi Vadinolhu Veligandufinolhu Ziyaaraiffushi.\nIsole turistiche, aeroporti e isole industriali sono considerate disabitate."}
{"id": "244954", "revid": "453768", "url": "https://it.wikipedia.org/wiki?curid=244954", "title": "Galzignano Terme", "text": "Galzignano Terme (\"Galsign\u00e0n\" in veneto) \u00e8 un comune italiano di abitanti della provincia di Padova in Veneto, situato sui colli Euganei. \nL'appellativo \"Terme\" fu aggiunto in seguito a un referendum popolare che si tenne il 6 maggio 1979 e che sanc\u00ec l'importanza economica dell'attivit\u00e0 turistico-termale che si stava allora sviluppando.\nGeografia fisica.\nIl paese di Galzignano \u00e8 situato in zona collinare, a circa 22m s.l.m.\nGalzignano confina: a Sud con Monselice, Arqu\u00e0 Petrarca e in minima parte con Baone, a Nord con Torreglia e Teolo, a Est con Vo', Cinto Euganeo e a Ovest con Montegrotto Terme e Battaglia Terme.\nTerritorio.\nIl paese \u00e8 inserito nel parco regionale dei Colli Euganei, sorge alle pendici del monte Rua e del monte Gallo, dove i colli Euganei si fondono con la Pianura Padana. \nOrigine del nome.\nLo studioso di toponomastica Dante Olivieri fa derivare il nome del comune dal nome latino di persona \"Gallicinus\", con suffisso \"-anu\". Si tratterebbe quindi di un cosiddetto toponimo prediale che ha lasciato la sua traccia del nome dell'assegnatario di un fondo ubicato in questo territorio.\nIl demonimo degli abitanti di Galzignano \u00e8 \"galzignanesi.\"\nStoria.\nStoria antica.\nI primi segni civilt\u00e0 a Galzignano sono datati fra il XIV e il XII secolo a.C., nell'Et\u00e0 del bronzo e anche nell'Et\u00e0 del Ferro. Dei ritrovamenti archeologici testimoniano che era presente una piccola comunit\u00e0 di persone nel Monte Orbieso poco sotto la vetta, sul versante meridionale, loro probabilmente si stanziarono in quel luogo per fini strategici dato che in quella posizione riuscivano a controllare tutta la zona termale.\nInoltre si hanno altre testimoniane di Galzignano grazie al ritrovamento di un cippo di confine (datato 141 a.C.) usato dai Romani per segnare la fine del territorio Atesino e l'inizio dell'Agro Patavino.\nMedioevo.\nRisale al 9 febbraio 952 il pi\u00f9 antico documento, in cui si cita Galzignano, allorch\u00e9 l'imperatore Ottone I conferm\u00f2 al capitolo della cattedrale di Padova, proprio in quell'anno, vi sost\u00f2 Adelaide di Borgogna, la quale si era sposata con Ottone, creando cos\u00ec il Sacro Romano Impero. In altri documenti redatti a Verona il 14 febbraio 1077 si cita \nSolo nel 1297, nella decima papale viene citato per la prima volta il nome di \u201cGalzignano\u201d. Durante il XIII secolo venne costruito a Galzignano, sulla sommit\u00e0 di un colle (\"Monte Del Castello\" o \"Castelletto\"), un piccolo castello citato per la prima volta nel 1259. Il castello era forse feudo vescovile, confermato nel 1288 a Nicol\u00f2 Da Lozzo. Inoltre pare che tra il 1200 e il 1300 vi fosse presente una ulteriore fortificazione nel \"Monte Castellazzo\", entrambi i nomi di questi colli deriverebbero appunto dalle due diverse fortezze.\nLe aree ai piedi dei monti si presentavano sommerse da paludi e fu proprio dalla met\u00e0 del XVI secolo che vennero bonificate grazie al contributo di importanti famiglie veneziane, le quali dopo aver acquistato le terre decisero di edificare qui le loro dimore.\nRinascimento.\nIn epoca rinascimentale, molte famiglie nobili, decisero di costruire le loro ville a Galzignano, come: Villa Benacchio Barbaro, costruita a met\u00e0 del Trecento, Villa Vallini Rizzoli Benedetti, edificata nel Quattrocento e poi ristrutturata nel Settecento, Villa Pisani Augusta del Quattrocento, Villa Bertolini Olivato Capodilista dello stesso secolo, la seicentesca Villa Civran Emo, propriet\u00e0 dei conti Emo Capodilista, Villa Saggini di fine Settecento, Villa Boggian della seconda met\u00e0 del Settecento e Villa Barbarigo, nella frazione di Valsanzibio, con giardino all'italiana.\nStoria contemporanea.\nDurante la Seconda guerra mondiale, il paese fu teatro del cosiddetto eccidio di Vallarega, una strage avvenuta a Luvigliano da parte delle truppe tedesche di stanza nella cittadina euganea, dove furono uccisi civili.\nPer rappresaglia contro l'uccisione di un soldato del comando di un'armata dell'esercito tedesco, vennero fucilati sette ostaggi civili: cinque di questi, appartenenti alle formazioni partigiane, erano stati prelevati quindici giorni prima in una casa privata, in un'azione di rastrellamento, a Galzignano Terme. L'ordine fu dato dal comandante tedesco, capitano Lembke della Wehrmacht. I cadaveri vennero appesi per due giorni ai grandi platani del viale sotto il Palazzo dei Vescovi. Soltanto dopo qualche giorno fu data sepoltura alle vittime; mentre non fu possibile identificare i due partigiani aggiunti da Lembke alla lista della rappresaglia, quasi subito furono identificati gli altri cinque.\nMonumenti e luoghi d'interesse.\nArchitetture religiose.\nAntica pieve di Galzignano.\nLa chiesa di Santa Maria Assunta \u00e8 un'antica pieve ubicata sulla sommit\u00e0 del colle omonimo che domina il paese. Riedificata nel 1674 al posto un altro edificio del XIII secolo, ospita al suo interno una tela di Claudio Ridolfi raffigurante l'Assunta e due santi.\nChiesa di Santa Maria Assunta.\nLa neoromanica chiesa di Santa Maria Assunta fu edificata nel 1961 per sostituire l'antica pieve ormai inadeguata a ospitare il crescente numero di fedeli; il campanile del vecchio tempio fu utilizzato anche per il nuovo.\nCenobio di monte Orbieso.\nL\u2019antica mulattiera storicamente chiamata Strada Fonda segue il naturale crinale del monte Orbieso per collegare due antichi complessi monastici. I resti del primo che si incontrano, effettuando una breve deviazione all\u2019inizio della lunga costolatura del monte Orbieso, appartengono al priorato di S. Eusebio. Sorto nello stesso luogo dell\u2019antica chiesa che fino alla fine del XII secolo fu la pieve della valle, era di propriet\u00e0 dell'abbazia di Praglia. Da antiche mappe \u00e8 possibile risalire alla struttura originaria: vi era una piccola chiesa con portale, rosone e campanile con alta guglia, alla quale era addossato un sistema di edifici, un edificio monastico, la corte con il pozzo e la fabbrica rustica. Con la soppressione dei monasteri, il priorato venne privatizzato ed attualmente si trova in stato di completa rovina. Al vertice opposto della Strada Fonda, si trovava il monastero di S. Maria Annunziata, collegato ad occidente da un breve tragitto al pianoro di Steogarda, dove si snodava una strada alta che collegava Faedo a Galzignano. Sorto nel 1233 sulla cima del Monte Orbieso questo modesto cenobio, vide alterne vicende; in seguito alla crisi interna dell\u2019ordine benedettino il complesso pass\u00f2 ai monaci Camaldolesi.\nMonastero di San Giovanni Battista.\nIl monastero di San Giovanni Battista \u00e8 situato sul monte Venda; risale al XIII secolo e ne restano poche rovine, un tempo erano presenti monaci di congregazione benedettina.\nOratorio della Santissima Trinit\u00e0.\nIl piccolo oratorio della Santissima Trinit\u00e0, la cui costruzione \u00e8 datata nel 1300, dal Riccabona da Carrara figlio di Pietro da Carrara faceva parte di un convento. All'interno erano conservati alcuni affreschi, tra cui \"La Crocifissione,\" che oggi viene conservato nel museo Atestino. Occultata nel Cinquecento dal monumento funebre di Marco Mantova Benavides, scolpito da Bartolomeo Ammannati, essa fu rimessa in luce nel corso dei restauri diretti da Ferdinando Forlati.\nQuesto dipinto di stile giottesco, viene attribuito da Mauro Lucco al Maestro di Galzignano.\nPieve di San Lorenzo.\nLa chiesa di San Lorenzo \u00e8 situata a Valsanzibio; il suo attuale aspetto \u00e8 dovuto alla ristrutturazione e ampliamento, realizzato nel XVII secolo, del precedente edificio a opera della famiglia Barbarigo.\nArchitetture civili.\nMonumento ai caduti.\nA Galzignano \u00e8 presente un monumento ai caduti della Prima guerra mondiale. Nel monumento, realizzato dallo scultore Luigi Strazzabosco nel 1922, viene rappresentato un fante. In basso, su un basamento quadrato si innesta un cippo rastremato verso l'alto che sorregge la statua del fante ferito. Il soldato, in un gesto estremo lancia una granata con il braccio destro mentre stringe tra i denti il bavero della giacca.\nRoccolo Bonato.\nIl Roccolo Bonato sorge su un pianoro a levante del monte Rua, tra i comuni di Galzignano Terme e Torreglia. Il \u201croccolo\u201d era un edificio per l'arte dell'uccellagione, l'antica pratica di catturare gli uccelli migratori con le reti.\nVilla Barbarigo.\nVilla Barbarigo \u00e8 una villa del Seicento, costruita su commissione del nobile veneziano Francesco Zuane Barbarigo. Il parco della villa di Valsanzibio copre un'area di 15 ettari, ed \u00e8 un esempio di giardino simbolico seicentesco, che presenta un complesso sistema di fontane.\nMusei.\nMuseo dei Colli Euganei.\nAll'interno del museo dei Colli Euganei sono presenti numerosi pannelli informativi raccontano l'origine vulcanica del complesso collinare ed esempi della flora e della fauna locale. Sono presenti inoltre anche alcune stoviglie e del vasellame antico, ritrovato dalla famiglia che possiede Villa Benacchio Barbaro, proprio all'interno di essa.\nSociet\u00e0.\nEvoluzione demografica.\nGalzignano Terme ha circa 1510 famiglie. La popolazione \u00e8 aumentata dell'1,9% nel periodo 1991-2001 secondo i dati del censimento decennale dell'ISTAT.\nEtnie e minoranze straniere.\nGli stranieri residenti a Galzignano Terme al 1\u00ba gennaio 2019 sono 73 e rappresentano l'1,7% della popolazione residente. L'etnia pi\u00f9 numerosa \u00e8 quella rumena con 29 persone residenti.\nTradizioni e folclore.\nPellegrinaggio a Monteortone.\nL'antico pellegrinaggio, le cui origini vengono fatte risalire ai periodi delle epidemie di peste del 1400, si svolge ogni anno la prima domenica dopo Pasqua in direzione di Monteortone, dove \u00e8 presente un antico santuario dedicato alla Madonna della Salute.\nSagra del Rosario.\nLa prima domenica di ottobre a Galzignano ha luogo la sagra, durante la quale si svolge il Palio dei Mussi, che si apre con una sfilata in costume d'epoca rievocante la vittoria della Repubblica di Venezia contro i Turchi alla battaglia di Lepanto nel 1571.\nCultura.\nCinema.\nA Galzignano sono state girate alcune scene di:\nEconomia.\nAgricoltura.\nNel 1989 \u00e8 stato istituito il parco regionale dei Colli Euganei, il cui territorio comprende, oltre a Galzignano, altri quattordici comuni. \nNel territorio del comune, membro dell'associazione \"Citt\u00e0 dell'olio\", \u00e8 sviluppata l'industria agroalimentare, in particolare con la produzione del vino a denominazione di origine controllata Colli Euganei e di olio. \nTurismo.\nUn'attivit\u00e0 economica rilevante per il paese sono le terme. Le acque termali che servono alcune strutture alberghiere locali sono denominate \"Civrana\" e sgorgano nella parte orientale del comune di Galzignano al confine con quello di Battaglia. Si tratta di acque estratte da quattro pozzi e che hanno temperatura variabile fra i 67\u00b0 e i 71\u00b0.\nLa strada del vino dei Colli Euganei, a cui aderisce anche il paese, si estende all'interno dell'area naturalistica del parco regionale dei colli Euganei.\nStemma.\nDalla descrizione araldica dello stemma comunale si possono evincere i simboli di Galzignano:\nAmministrazione.\nI sindaci di Galzignano Terme dal 1946:\nSport.\nAtletica.\nDal 2016 si svolge annualmente la gara podistica \"Corri la Mezza...alle terme\", inserita nel calendario FIDAL.\nCalcio.\nNel territorio di Galzignano sono presenti due societ\u00e0 calcistiche.\nLa prima \u00e8 la \"A.S.D. Polisportiva Real Terme\", nata nel 2020 in seguito alla fusione di due storiche squadre locali, l' \"A.C.D. Galzignano Terme 1965\" e il \"Calcio Battaglia 1922,\" la nuova squadra \u00e8 affiliata al Calcio Padova e disputa il girone L del campionato di Seconda Categoria 2021-2022.\nHa inoltre sede nel comune la societ\u00e0 \"A.S.D. Atletico Galzignano\" che milita nel girone B della Terza categoria 2021-2022.\nImpianti sportivi.\nOltre a diverse attivit\u00e0 private, tra le quali circoli di tennis e golf, nel comune \u00e8 presente lo stadio Fiorenzo Pirolo."}
{"id": "244957", "revid": "287204", "url": "https://it.wikipedia.org/wiki?curid=244957", "title": "Marais", "text": ""}
