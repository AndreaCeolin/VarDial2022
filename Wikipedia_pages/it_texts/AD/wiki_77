{"id": "241457", "revid": "287204", "url": "https://it.wikipedia.org/wiki?curid=241457", "title": "Asiago (formaggio)", "text": "Il formaggio Asiago \u00e8 un prodotto caseario di latte vaccino a pasta semi-cotta e a denominazione di origine protetta.\nStoria.\nLa storia del formaggio Asiago si perde in quella delle popolazioni dell'Altopiano di Asiago, da cui trae il nome. Convenzionalmente la sua origine si fa risalire intorno l'anno Mille, essendo rarissime le testimonianze, provenienti dall'altopiano asiaghese, relative ai secoli precedenti.\nNell'altopiano dei Sette Comuni, fertilissimo di buone erbe, l'allevamento ovino era l'attivit\u00e0 predominante. Grazie ad esso si produceva un gustoso formaggio di latte di pecora e si ricavava la lana destinata alle attivit\u00e0 tessili, artigianali prima e industriali poi, delle valli dell'Alto Vicentino.\nCon la modernizzazione delle tecniche, intorno al 1500 gli allevamenti bovini cominciarono gradualmente a sostituire quelli ovini. In tale periodo la tecnica casearia, che ancor oggi si conserva nelle malghe altopianensi, venne notevolmente affinata e si trasfer\u00ec anche nei piccoli e medi caseifici, disseminati nella zona di produzione.\nLa produzione dell'Asiago, prevalente fin a met\u00e0 Ottocento sull'altipiano omonimo, si estese poco a poco anche nella parte pedemontana, nelle zone di pianura limitrofe e nelle vicine malghe trentine. La causa principale di tale diffusione fu lo spopolamento dell'Altopiano dei Sette Comuni, dovuto all'utilizzo del territorio quale linea di fronte durante la prima guerra mondiale.\nIn quel periodo, si produceva solo l\"Asiago d'allevo\", le cui forme, fragranti a seconda della lavorazione e della maturazione, venivano tagliate solo dopo mesi di stagionatura.\nNegli anni quaranta cominci\u00f2 invece la produzione nel territorio di Lusiana Conco di un formaggio Asiago a pi\u00f9 breve stagionatura, chiamato \"Asiago pressato\", le cui forme, appena prodotte, sono sottoposte ad una pressatura sotto torchi manuali o idraulici. Si tratta di una variante tecnologica che veniva gi\u00e0 adottata nelle malghe o negli alpeggi, soprattutto nel primo periodo di monticazione del bestiame. Questo prodotto \"nuovo\" ha incontrato il gusto del consumatore moderno, che privilegia i sapori dolci e morbidi.\nNel 1955 il formaggio Asiago ottenne la Denominazione Tipica e, successivamente, nel 21 dicembre 1978, la Denominazione di origine protetta.\nNel 1979 nacque il \"Consorzio per la tutela del formaggio Asiago\", creato da 56 caseifici sociali per salvaguardare le caratteristiche della produzione casearia, con lo scopo di perfezionare qualitativamente e quantitativamente il formaggio.\nIl secolo attuale port\u00f2 fama e fortuna all'Asiago; infatti s'incominci\u00f2 a produrlo in quantit\u00e0 sempre maggiori.\nOggi l'Asiago \u00e8 il quarto formaggio DOP di latte bovino del nostro Paese, per quantit\u00e0 prodotta. Il formaggio Asiago \u00e8 conosciuto da oltre il 95% degli italiani.\nZone di produzione.\nLa produzione di formaggio Asiago \u00e8 oggetto di tutela D.O.P. (Denominazione di Origine Protetta), deve quindi avvenire all'interno di un territorio circoscritto e solo con materia lattea proveniente da allevamenti ricadenti nel suo ambito.\nLa zona di produzione dell'Asiago \u00e8 identificata nelle province di Vicenza, Trento e in parti confinanti con esse di quelle di Padova e Treviso, corrispondenti alla loro fascia pedemontana, inclusiva dei prati irrigui circostanti le relative, copiose risorgive.\nLa produzione di Asiago \u00e8 tipica dell'omonimo altipiano, in cui avviene in numerosi caseifici e, nella sola estate (per il tempo di vegetazione delle erbe spontanee), nelle caratteristiche malghe di propriet\u00e0 privata o, pi\u00f9 spesso, collettiva, in virt\u00f9 di usi civici antecedenti la formazione del diritto statuale italiano e da esso recepiti come fonte normativa di tipo consuetudinario.\nLe malghe sull'Altopiano dei Sette Comuni sono oltre 100 e costituiscono per estensione e per numero il pi\u00f9 importante sistema d'alpeggio dell'intero arco alpino.\nDettagli Produzione.\nIl formaggio D.O.P. \"Asiago\" si produce solo con latte fornito da bovini allevati nelle zone dove risiedono i caseifici produttori situati in (vedi mappa):\nIl consorzio per la tutela del formaggio Asiago.\nIl Consorzio nacque a Vicenza il 26 giugno 1979 con lo scopo di tutelare la produzione della specialit\u00e0 casearia dell'Altopiano di Asiago e dei Sette Comuni dalle imitazioni estere che invadevano il mercato.\n il Consorzio per la tutela del formaggio Asiago conta 5 soci stagionatori e 41 soci produttori. La filiera produttiva dell'Asiago \u00e8 costituita da oltre 1630 aziende agricole, con una produzione di latte trasformata annualmente in Asiago DOP superiore a 2,1 milioni di quintali.\nTipologie.\nIl formaggio Asiago viene sostanzialmente prodotto in due tipi diversi: pressato (fresco) e d'allevo (stagionato) che a sua volta a seconda della durata della stagionatura si divide in tre categorie.\n\"Asiago pressato\": viene prodotto utilizzando latte intero. Viene lavorato a pasta semicruda e durante la prima cottura del latte a 35\u00a0\u00b0C si aggiungono fermenti specifici e caglio liquido. Ottenuta la cagliata, si procede a liberarla dal siero e a romperla a dimensione di un guscio di noce, quindi, si cuoce nuovamente a 45\u00a0\u00b0C circa. Dopo questa operazione si esegue una prima salatura a secco e si ripone la pasta in appositi stampi a pareti forate; a questo punto la forma viene pressata con un torchio, solitamente idraulico, per circa quattro ore.\nSuccessivamente le forme vengono avvolte lateralmente con fascere di plastica, che imprimono il marchio Asiago attorno a tutta la forma e vengono messe in un locale, chiamato \"frescura\", per 2-3 giorni ad asciugare. Si tolgono le fascere per eseguire l'ultima salatura mediante un bagno in salamoia per altri due giorni e infine si mettono le forme a maturare per un periodo che va dai 20 ai 40 giorni. Il formaggio finito si presenta con forma cilindrica dal diametro di 30\u201340\u00a0cm e l'altezza di circa 15\u00a0cm. Il peso medio di una forma \u00e8 di 11\u201315\u00a0kg.\nLa crosta \u00e8 sottile ed elastica; la pasta interna \u00e8 morbida, burrosa, di colore bianco o leggermente paglierino e con occhiatura irregolare. Il sapore dolce e delicato, ricorda la panna e il latte appena munto. Ottimo come formaggio da tavola, si presta egregiamente anche a molteplici ricette.\n\"Asiago d'Allevo\": lavorato a pasta semicotta, con latte vaccino proveniente da due mungiture, mattutina e serale, di cui una scremata per affioramento naturale.\nPer questo tipo di Asiago, la cagliata viene rotta con un apposito strumento chiamato \"spino\" cos\u00ec da raggiungere la dimensione di un chicco di riso; successivamente la cagliata viene cotta altre due volte prima a 40\u00a0\u00b0C e poi a 47\u00a0\u00b0C. A questo punto il prodotto grezzo, dopo essere stato posto nelle fascere che imprimono il marchio Asiago, \u00e8 salato in leggera salamoia e messo a stagionare.\nLa durata della stagionatura dar\u00e0 luogo alla denominazione di vendita:\nSi usano localmente varie altre denominazioni, come mezzanello (dolce o piccante), che si riferisce al grado di stagionatura e ai caratteri organolettici, che diventano pi\u00f9 marcati con il protrarsi della maturazione; vezzena, sostanzialmente un asiago d'allevo prodotto nel contiguo altopiano di Vezzena, e altre ancora, in genere collegate al caseificio di produzione.\nIl prodotto finito, ha forma cilindrica con 30\u201335\u00a0cm di diametro e circa 10\u00a0cm di altezza; il peso di ogni forma varia dagli otto ai 12 chilogrammi.\nLa crosta \u00e8 sottile ma dura, liscia e regolare, di colore ambrato nel \"mezzano\" e bruno nel \"vecchio\" e \"stravecchio\". Anche la pasta interna e il sapore sono molto diversi a seconda della stagionatura e meritano quindi descrizioni separate.\nIdentificazione.\nAl formaggio viene posta una marcatura all'origine costituita da una serie di scritte \"ASIAGO\" e dal logo della DOP impressi sul bordo (scalzo) del formaggio, che ne attestano l'origine. Presenta inoltre un numero di matricola impresso sullo scalzo di ogni forma per identificare il caseificio produttore. Tutte le forme di Asiago sono numerate: dal numero si pu\u00f2 risalire alla data di produzione, ai dati della lavorazione, ai nominativi degli allevatori produttori di latte.\nConservazione.\nLa fetta deve essere tagliata perfettamente, avvolta nella pellicola, a temperature di 8-9\u00a0\u00b0C. L'asiago fresco si conserva meno di quello d'allevo, per cui si consiglia di consumarlo pi\u00f9 velocemente. Quello d'allevo se \u00e8 \"stravecchio\" si conserva con buoni risultati avvolto in una tela, anche a temperature pi\u00f9 elevate.\nAbbinamenti enogastronomici.\nL'Asiago fresco, per la sua delicatezza, richiede vini altrettanto delicati, bianchi freschi e leggeri o rosati morbidi e leggeri. Se servito come aperitivo pu\u00f2 essere accompagnato anche da spumanti secchi.\nAlcuni esempi: Valpolicella classico, Vernaccia di San Gimignano, Biferno rosato, Franciacorta spumante brut.\nPer l'Asiago d'allevo la scelta del vino \u00e8 in funzione della sua stagionatura, quindi pi\u00f9 \u00e8 stagionato pi\u00f9 serve un vino strutturato.\nAlcuni esempi: Cabernet Colli Berici, Colli del Trasimeno rosso, Solopaca.\nL'Asiago stagionato esalta le sue migliori caratteristiche con vini rossi fermi e di medio corpo, in particolare di vini DOC prodotti in Veneto. Alcuni esempi sono il Bardolino Superiore, il Merlara Rosso e il Pinot Nero di Vicenza, dagli odori delicati e sapori asciutti e sapidi.\nValori nutritivi.\nIl contenuto proteico nell'Asiago \u00e8 superiore a quello che si trova in un'eguale quantit\u00e0 di carne e varia da una media del 24% per l'Asiago fresco e del 28% per l'Asiago allevo.\nPer quanto riguarda i grassi, anche qui il contenuto si differenzia a seconda del tipo. L'Asiago fresco ha una percentuale di grassi sulla sostanza secca del 46-48%; l'Asiago stagionato del 42-44% (fonte: Istituto Lattiero Caseario e di Biotecnologie Agroalimentari di Thiene). Inoltre, il contenuto in colesterolo \u00e8 modesto in rapporto alla percentuale di grassi.\nI sali minerali compresenti nella composizione del latte (calcio e fosforo) si conservano largamente nel formaggio, dove si aggiunge - nella lavorazione - il cloruro di sodio (sale) in quantit\u00e0 variabile a seconda che si tratti di una pasta pi\u00f9 o meno \"dolce\", da 1,5 g/100 g dell'Asiago fresco a 2,5 g/100 g dell'Asiago stagionato.\nIl ph assume valori attorno al 5,50-5,60, confermando che l'Asiago \u00e8 formaggio \"dolce\" poco fermentato, con abbondante presenza di fermenti lattici vivi, nel caso del tipo fresco, stante la breve stagionatura.\nContiene vitamine in significative quantit\u00e0 del tipo A, B, B2, e PP.\nContenuto calorico: 382 calorie per l'Asiago stagionato e 368 per l'Asiago fresco su 100gr di prodotto.\nAsiago 1 porzione pari a 28 g fornisce:"}
{"id": "241460", "revid": "2153076", "url": "https://it.wikipedia.org/wiki?curid=241460", "title": "Adore (The Smashing Pumpkins)", "text": "Adore \u00e8 il quarto album del gruppo rock statunitense The Smashing Pumpkins, pubblicato nel 1998 dalla Virgin Records.\nIl disco.\nRegistrazioni.\nLe registrazioni iniziarono nel 1996 subito dopo il tour di \"Mellon Collie and the Infinite Sadness\", ma quelle sessioni furono scartate e non vennero inserite nell'album. Le registrazioni che condussero all'incisione finale ebbero luogo tra il novembre 1997 e marzo 1998.\nSi tratta del primo album registrato senza Jimmy Chamberlin alla batteria. Questo, a detta dello stesso Corgan, ebbe delle grosse conseguenze sull'album. Infatti le parti di batteria, oltre che con una drum machine, vennero eseguite da tre batteristi diversi (tra cui Matt Cameron dei Soundgarden e dei Pearl Jam e Joey Waronker) e furono successivamente editate.\nInfine Corgan chiam\u00f2 Flood per mettere insieme l'album e mixare i brani.\nLa direzione artistica \u00e8 attribuita a Frank Olinsky, Billy Corgan e Yelena Yemuck, allora ragazza di Corgan. Il materiale per l'album e i singoli consiste quasi interamente in foto in bianco e nero scattate dalla Yemuck, che ritraggono i membri del gruppo e la modella Amy Wesson, ritratta sulla copertina.\nMusica.\nAltro fatto che influenz\u00f2 molto i contenuti e i toni dell'album, oltre alla gi\u00e0 citata assenza di Chamberlin, fu la morte della madre di Corgan, avvenuta durante il \"Mellon Collie Tour\". Lo stile dei Pumpkins vir\u00f2, dai toni accesi del rock pieno di chitarre distorte e batteria, ad un rock pi\u00f9 melodico, fondato sull'uso di strumenti elettronici, chitarra acustica e piano. Almeno cinque brani dell'album sono condotti dal pianoforte, mentre \"Appels + Oranjes\" contiene solo strumenti elettronici. Alla madre di Corgan \u00e8 dedicata la traccia 14 dell'album, intitolata \"For Martha\", l'unico brano in cui collabora Matt Cameron. Oltre ad essere il primo album senza Chamberlin, \"Adore\" fu il primo album a non includere contributi alla composizione di James Iha, che comunque ha scritto il brano \"Summer\" del singolo \"Perfect\".\nAccoglienza.\nNonostante recensioni abbastanza favorevoli, i fan accolsero piuttosto tiepidamente questo album, che al novembre 2005 ha venduto poco pi\u00f9 di 3 milioni di copie. Lo stesso Corgan dichiar\u00f2 di aver fatto lo sbaglio di dire al pubblico che \"Adore\" era un album techno, mentre se avesse detto che era un album acustico non avrebbe mai avuto questi problemi. Comunque l'album ha raggiunto il 2\u00ba posto nella classifica Billboard 200 negli Stati Uniti e il 5\u00ba posto nella UK Albums Chart nel Regno Unito nel 1998.\nTuttavia, nonostante le vendite non esaltanti, le novit\u00e0 introdotte da questo album lo rendono una pietra miliare della carriera musicale dei Pumpkins, infatti le \"Zucche\" continuarono a suonare canzoni tratte da questo album, anche durante il \"Machina Tour\", con Chamberlin nuovamente alla batteria.\nTracce.\nTutti i brani sono di Billy Corgan.\nFormazione.\nHanno partecipato alle registrazioni, secondo le note dell'album."}
{"id": "241461", "revid": "1442080", "url": "https://it.wikipedia.org/wiki?curid=241461", "title": "Estimo", "text": "Con estimo si indica la disciplina che ha la finalit\u00e0 di fornire gli strumenti teorici e metodologici per la valutazione da parte del valutatore dei beni per i quali non esiste un apprezzamento univoco (stima).\nLa dottrina estimativa ha sub\u00ecto una profonda evoluzione negli ultimi tre lustri sulla base delle profonde innovazioni registratesi a livello scientifico e normativo sia a livello internazionale e nazionale.\nSostanzialmente \u00e8 oggi ancora valida la definizione del Medici per il quale \"Il carattere fondamentale dell'estimo \u00e8 quello di insegnare ad esprimere giudizi circa la somma di moneta che si pu\u00f2 attribuire, per soddisfare date esigenze pratiche, ad un qualsiasi bene economico oggetto di stima\".\nStoria.\nL\u2019estimo nasce, storicamente, in funzione della riscossione dei tributi, con lo scopo di descrivere e stimare il valore dei beni dei cittadini ai fini fiscali. Un primo cambiamento, che dar\u00e0 il via ad una scuola estimativa italiana, si ha nel 1569 quando l\u2019agrimensore Nicol\u00f2 Festasio pubblica il \"Tractatus de aestimo et collectis\", cui faranno seguito numerose opere di altri autori. La svolta verso l'estimo moderno si ha per\u00f2 nel XVIII secolo, a seguito della grande trasformazione sociale che attraversa l\u2019Italia e l\u2019Europa, con la nascita di un\u2019amministrazione fiscale moderna. Questa situazione fa nascere la necessit\u00e0 di periti capaci di stimare i beni immobili con procedure razionali e controllabili, sottraendole al diffuso empirismo. A questa esigenza risponde Cosimo Trinci, un agronomo pistoiese, con Il \"Trattato delle stime de\u2019 beni stabili\" stampato a Firenze nel 1755, dove sono evidenziati i pilastri di quello che sar\u00e0 lo sviluppo successivo.\nNel 1800 la dottrina si evolve grazie ai contributi di Giuseppe Borio con il suo \"Primi elementi di economia de fondi rustici ad uso principalmente de periti e degli amministratori\" e Giulio Fettarappa con \"Principi di economia applicati alle stime e conteggi ad esse relativi\" e di altri studiosi che danno vita alla cosiddetta Scuola piemontese, coltivando l\u2019obiettivo di rendere l'estimo una scienza, superando con un metodo razionale l\u2019approccio empirico fino allora dominante.\nCon il secolo XIX la dottrina tocca il suo massimo sviluppo soprattutto nelle facolt\u00e0 di agraria, che diventano cos\u00ec la culla della nuova scuola estimativa, grazie a studiosi come Serpieri, Tassinari, Famularo e Medici e, in una seconda fase, Di Cocco, Malacarne, Marenghi, Brizi, Michieli e Forte.\nIn epoca moderna la dottrina estimativa, in particolare l'estimo civile, \u00e8 divenuto parte dei corsi di studi di Architettura ed Ingegneria, anche al fine della valutazione preliminare dei progetti di opere private e pubbliche e della verifica ex ante della relativa fattibilit\u00e0 economica e della sostenibilit\u00e0 finanziaria, cos\u00ec come previsto dal Codice dei contratti pubblici di cui al Decreto Legislativo 50 del 2016 e successive modifiche ed integrazioni.\nDescrizione.\nEstimo come scienza del metodo\nIl metodo estimativo \u00e8 la procedura diretta a determinare il valore dei beni in funzione delle finalit\u00e0 per cui \u00e8 richiesta la stima; si fonda su elementi razionali ed ha carattere scientifico. Il valutatore per svolgere al meglio la sua professione, deve identificare ed analizzare le caratteristiche del bene da valutare e del mercato di riferimento nonch\u00e9 deve avere una perfetta conoscenza dei principi generali dell\u2019estimo e delle metodiche estimatiche funzionali alla determinazione del valore in maniera oggettiva e replicabile da terzi valutatori.\nIl prof Carlo Forte ne individua cos\u00ec i principi:\n- il valore dipende dallo scopo della stima;\n- la previsione \u00e8 il carattere immanente del giudizio di stima;\n- il prezzo \u00e8 il fondamento del giudizio di stima;\n- il metodo estimativo \u00e8 unico, ed \u00e8 basato esclusivamente sulla comparazione;\n- il giudizio di stima \u00e8 oggettivo, \u00e8 generalmente valido e formulato sulla base della teoria dell\u2019ordinariet\u00e0.\nPer il Forte l'Estimo costituisce quella \"parte della scienza economica definibile come l\u2019insieme dei principi logici e metodologici che regolano e, quindi, consentono la motivata, oggettiva e generalmente valida formulazione del giudizio di stima del valore dei beni economici, espresso in moneta\"\nL'estimo in sintesi \u00e8:\n- formulazione sistematica di principi e di prassi metodologica;\n- sistema organico di cognizione scaturito da un\u2019indagine, scientificamente condotta, sviluppata nel giudizio di valore, volta a conoscere le caratteristiche del giudizio stesso ed il metodo per formularlo;\n- ha una verit\u00e0 da ricercare: il metodo di stima;\n- ha un campo specifico d\u2019indagine: il giudizio di valore e la misura del valore\n- ha un fine: l\u2019Estimo serve per scopi pratici;\n- poich\u00e9 il metodo \u00e8 Logica: l\u2019Estimo \u00e8 Logica applicata alla formulazione del giudizio di valore;\nEstimo immobiliare\nL\u2019estimo immobiliare \u00e8 quella parte della scienza economica che insegna a pronunciare giudizi di valore relativi ai beni immobili. Ovviamente la diversa tipologia dei beni da stimare e lo scopo per il quale la stessa viene compiuta determinano approcci e metodi diversi di valore per determinati scopi pratici.\nI postulati estimativi\nI postulati estimativi sono proposizioni non dimostrate, ma che si presuppongono vere in quanto dimostrate dai fatti, in base all\u2019evidenza reale, alla conoscenza, all\u2019esperienza e al senso comune; essi costituiscono il presupposto fondamentale sul quale si basa il giudizio estimativo e con i quali non si pu\u00f2 mai essere in contraddizione. Schematicamente sono rappresentati da:\n\"Postulato del prezzo\"\nIl prezzo deve identificarsi quale fondamento del giudizio di stima.\n\"Postulato della previsione\"\nLa previsione \u00e8 carattere immanente del giudizio di stima.\n\"Postulato dello scopo\"\nIl valore dipende dallo scopo della stima.\n\"Postulato dell\u2019ordinariet\u00e0\"\nIl giudizio di stima per essere oggettivo e generalmente valido deve essere formulato sulla base della teoria dell\u2019ordinariet\u00e0.\n\"Postulato della comparazione\"\nIl metodo estimativo \u00e8 unico, essendo basato esclusivamente sulla comparazione.\nI criteri estimativi\nI criteri di stima sono le regole fondamentali per la ricerca del valore; le \"basi del valore\" sono riconducibili a:\n- valore di mercato\n- valore di costo\n- valore di surrogazione\n- valore di trasformazione\n- valore complementare\n- valore equo (fair value)\nEsistono poi altri principi previsti dagli stantdard internazionali e richiamati nel Codice delle Valutazioni Immobiliari e nelle allegate Linee Guida per la valutazione degli immobili a garanzia delle esposizioni creditizie, indicano altri criteri del Valore, diversi da quello di mercato:\n- valore di credito ipotecario (valore cauzionale)\n- valore assicurabile\n- valore di vendita forzata\n- valore di realizzo\n- valore di locazione\nDottrina estimativa nel Codice delle Valutazioni Immobiliari | 2018\nLa struttura della dottrina estimativa, come rappresentanta nel Codice delle Valutazioni Immobiliari | Italian Property Valuation Standard definisce, tra l'altro:\nA livello europeo il concetto di Valore di mercato \u00e8 definito dal Regolamento 2013/575/UE: \"\u00abPer valore di mercato si intende l'importo stimato al quale l'immobile verrebbe venduto alla data della valutazione in un'operazione svolta tra un venditore e un acquirente consenzienti alle normali condizioni di mercato dopo un'adeguata promozione commerciale, nell'ambito della quale entrambe le parti hanno agito con cognizione di causa, con prudenza e senza costrizioni.\u00bb\"\nSuddivisione dell'estimo.\nLa dottrina estimativa \u00e8 articolata in:\nInoltre, \u00e8 possibile suddividere la dottrina estimativa in estimo e valutazione.\nLe stime ambientali fanno parte della valutazione. Infatti, ai fini della tutela dell'ambiente, il valutatore deve provvedere alla valutazione dei beni ambientali, nonch\u00e9 alla valutazione dei danni prodotti da un progetto sull'ambiente (Valutazione d'Impatto Ambientale, VIA). L'estimo ambientale fornisce al valutatore gli strumenti per formulare specifici giudizi di valore o di convenienza.\nProcedimenti di stima.\nDiversi sono i metodi per la ricerca del Valore del bene oggetto di stima. Il medesimo bene, in base alla finalit\u00e0 della stima e alla base di valore adottata, pu\u00f2 assumere anche valori diversi. Il prezzo di mercato \u00e8 il risultato dell'incontro della domanda e dell'offerta (prezzo di equilibrio).\nI procedimenti di stima previsti dal Codice delle Valutazioni Immobiliari e dai principi indicati negli standard valutativi internazionali, sono cosituiti dal:\nApplicazione dei procedimenti.\nIn estrema sintesi i criteri fondamentali sono schematizzati di seguito:\nPer capitalizzazione.\nhanno un reddito netto annuo derivante dall'equazione:\nil valore ci \u00e8 dato da\ndove formula_3 \u00e8 il tasso d'interesse d'investimento nel settore edilizio.\nhanno un reddito annuo derivante dall'equazione:\nIl valore ci \u00e8 dato da\ndove formula_3 \u00e8 il saggio d'interesse d'investimento nelle industrie oggetto di stima.\nPer costo di impianto.\n\u00e8 il costo di costruzione della casa sommato agli oneri per la compera del terreno edificabile ed il tornaconto del costruttore stimabile al saggio d'interesse d'investimento r nel settore immobiliare moltiplicato il detto costo;\n\u00e8 il costo dell'impianto dell'industria sommato all'utile dell'imprenditore che ha costituito l'azienda, pari ad r (tasso d'investimento nel settore) moltiplicato il costo."}
{"id": "241462", "revid": "712828", "url": "https://it.wikipedia.org/wiki?curid=241462", "title": "Calice di fuoco", "text": ""}
{"id": "241466", "revid": "1534511", "url": "https://it.wikipedia.org/wiki?curid=241466", "title": "ALSEP", "text": "ALSEP (Apollo Lunar Surface Experiments Package) fu la denominazione data a un gruppo di strumenti e sistemi utilizzato per eseguire esperimenti scientifici sulla superficie della Luna. Fu in uso dal 1969 al 1977. Nella missione Apollo 11 la strumentazione consisteva in un prototipo dell'ALSEP e fu denominata EASEP (Early Apollo Scientific Experiments Package).\nL'ALSEP venne installato durante tutte le missioni del programma Apollo partendo dalla missione dell'Apollo 12, anche se la composizione dello stesso vari\u00f2 da missione a missione. La stazione ALSEP dell'Apollo 13 non venne installata poich\u00e9 l'allunaggio venne annullato a causa dei problemi intercorsi durante la missione.\nIl cuore dell'ALSEP era costituito da una Stazione Centrale, a cui erano collegati vari strumenti. La Stazione Centrale aveva un'antenna per ricevere i comandi dalla Terra e trasmettere i dati degli esperimenti.\nConsiderando la variazione della composizione delle stazioni ALSEP, si possono in linea di massima indicare le seguenti differenti componenti:\nL'ALSEP veniva montato dagli astronauti a circa 100 metri di distanza dal modulo lunare, affinch\u00e9 non venisse danneggiato durante la fase di riascesa dello stesso. L'alimentazione elettrica veniva garantita da un generatore termoelettrico a radioisotopi, in grado di fornire una potenza di 70 watt. Anche dopo che gli astronauti avessero lasciato la Luna, l'ALSEP continuava a trasmettere i dati registrati via radio usando una stazione di telemetria comune. L'ALSEP montato durante la missione dell'Apollo 14 rimase in funzione per circa cinque anni, cio\u00e8 fino al gennaio 1976; le restanti quattro stazioni ALSEP, dotate di migliori accumulatori di energia elettrica, vennero spente dalla Terra il 30 settembre 1977."}
{"id": "241467", "revid": "118677378", "url": "https://it.wikipedia.org/wiki?curid=241467", "title": "Glicosamminoglicano", "text": "I glicosaminoglicani, o glucosamminoglicani, (noti anche come GAGs o mucopolisaccaridi), sono lunghe catene lineari formate da unit\u00e0 disaccaridiche che continuano a ripetersi in ordine determinato alternando un amminosaccaride, cio\u00e8 contenente un gruppo funzionale amminico (-NH2) al posto di un semplice gruppo funzionale idrossilico (-OH) e un monosaccaride in genere acido (i.e. contenente uno o pi\u00f9 gruppi carbossilici e/o solfati e quindi a loro volta contenenti cariche negative).\nEssendo idrofili, i GAG possono legarsi molto facilmente con molecole d'acqua, creando molecole idratate. L'idratazione porta a una sorta di \"rigonfiamento\" della molecola GAG.\nI glicosamminoglicani, legandosi a proteine per andare a formare i proteoglicani, sono molecole tipiche della sostanza fondamentale amorfa che compone la matrice extracellulare dei tessuti connettivi, conferendo alcune delle loro caratteristiche tipiche, come appunto la capacit\u00e0 di idratarsi abbondantemente.\nEsempi di GAG includono:\nProduzione.\nI GAG che spesso sono legati a proteine formando proteoglicani sono sintetizzati nell'apparato del Golgi dove in seguito a modifiche post-trascrizionali le unit\u00e0 disaccariche vengono aggiunte ai core proteici.\nFa eccezione per\u00f2 l'acido ialuronico, che non essendo parte di proteoglicani ma trovandosi libero, viene prodotto da enzimi presenti sulla superficie esterna della membrana plasmatica direttamente in sede extracellulare.\nFunzioni.\nI GAG svolgono prevalentemente funzioni di sostegno e protezione della maggior parte dei tessuti."}
{"id": "241469", "revid": "125003776", "url": "https://it.wikipedia.org/wiki?curid=241469", "title": "Jamie Bell", "text": "Biografia.\nBell nasce a Billingham, in Inghilterra. Non ha mai conosciuto il padre, poich\u00e9 se ne era andato prima che nascesse. Cresce in una famiglia di ballerini: la nonna, la madre, la zia e sua sorella esercitano questa professione da sempre. Da bambino entra in una squadra di hockey su ghiaccio, ma presto abbandona lo sport per l'eccessiva violenza. All'et\u00e0 di sei anni decide di prendere lezioni di danza, anche se di nascosto, in modo tale da non venire deriso dai compagni di classe. In seguito, si divide tra il lavoro di cassiere, i corsi di recitazione e il prestigioso Royal Ballet School di Londra. Nel Natale 1998 esordisce sul palcoscenico nella produzione teatrale di \"Bugsy Malone\".\nAll'et\u00e0 di 14 anni Bell sbaraglia la concorrenza di altri 2.000 ragazzi, aggiudicandosi il ruolo di protagonista in \"Billy Elliot\". Il regista della pellicola, Stephen Daldry, vede in lui l'interprete perfetto per raccontare la vicenda di un giovane che si riscatta da un'esistenza infelice, grazie all'amore per la danza. Sul set si sviluppa una sorta di complicit\u00e0 tra i due, proprio come tra padre e figlio. Il suo esordio cinematografico gli \u00e8 valso una miriade di riconoscimenti, tra cui il BAFTA Film Award. Tra il 2005 e il 2007 l'attore lavora nei film \"King Kong\", \"Flags of Our Fathers\" e \"Hallam Foe\". Nel 2008 \u00e8 uno dei protagonisti del movie adventure \"Jumper - Senza confini\". Nel 2011 recita nel film \"The Eagle\", con Channing Tatum, e in \"Jane Eyre\", con Mia Wasikowska, Michael Fassbender e Judi Dench. Nel 2011 partecipa alla lavorazione del film \"Le avventure di Tintin - Il segreto dell'Unicorno\", diretto da Steven Spielberg.\nNel 2019 \u00e8 Bernie Taupin in \"Rocketman\" e nel 2021 \u00e8 Rober Ritter in \"Senza rimorso (film)\".\nVita privata.\nNel 2004 Bell partecipa al videoclip della canzone \"Wake Me Up When September Ends\" del gruppo musicale Green Day e durante le riprese nasce una relazione con la co-protagonista Evan Rachel Wood, da cui si separa dopo un anno. Nell'estate del 2011 viene riportato che Bell e Wood hanno ripreso la relazione. I due si sono sposati il 30 ottobre 2012 e nel luglio 2013 diventano genitori di un bambino. Nel maggio 2014 la coppia annuncia la separazione e nel 2015 Bell incomincia una relazione con l'attrice Kate Mara. La coppia si sposa nel luglio 2017. Nel maggio 2019 diventano genitori di una bambina."}
{"id": "241470", "revid": "767487", "url": "https://it.wikipedia.org/wiki?curid=241470", "title": "Confutatio pontificia", "text": "La Confutatio pontificia \u00e8 un testo commissionato nel 1530 dall'imperatore Carlo V come risposta alla \"Confessione augustana\". L'occasione e lo scopo del testo sono indicati nell'introduzione della \"Confutatio\" stessa:"}
{"id": "241472", "revid": "599013", "url": "https://it.wikipedia.org/wiki?curid=241472", "title": "Valeri Bo\u017einov", "text": "Caratteristiche tecniche.\nAttaccante talentuoso, dotato di un buon tiro e fiuto del gol, nasce come prima punta, anche se in passato \u00e8 stato schierato come seconda punta oppure come attaccante esterno. Finalizzatore che dispone di grandi colpi, anche se poco continuo, \u00e8 abile sia con il piede sinistro che con il destro; dispone inoltre di velocit\u00e0 nello stretto e di una discreta esplosivit\u00e0.\nCarriera.\nClub.\nInizi e Lecce.\nArriva in Italia nel 2000 grazie a un'intuizione di Pantaleo Corvino, ai tempi direttore sportivo del Lecce, che lo scopre quando Valeri, quattordicenne, gioca un torneo a Malta con il Piet\u00e0 Hotspurs, e lo porta nel Salento. A Lecce il ragazzo frequenta la scuola media Paolo Stomeo e continua gli studi secondari presso l'istituto tecnico industriale \"Enrico Fermi\" e poi l'istituto professionale \"Antonietta De Pace\", parallelamente alla militanza nelle formazioni giovanili del Lecce. Risiede presso la casa Pastor Bonus insieme agli altri ragazzi fuori sede dell'US Lecce, sotto la guida del sacerdote don Damiano Madaro.\nDebutta in Serie A il 27 gennaio 2002, all'et\u00e0 di 15 anni, 11 mesi e 12 giorni, contro il Brescia, diventando cos\u00ec il pi\u00f9 giovane calciatore straniero ad esordire in Serie A e il settimo giocatore pi\u00f9 giovane di sempre a debuttare nella massima serie calcistica italiana. Realizza il primo gol nella massima divisione l'11 gennaio 2004, non ancora maggiorenne, in Lecce-Bologna 1-2. Resta in Puglia per tre anni. Si afferma nella stagione 2004-2005 grazie anche al gioco offensivo di Zden\u011bk Zeman: realizza infatti 4 reti nelle prime 3 giornate, reti salite a 11 nelle prime 20 giornate di campionato. Fino al 2019-2020, quando sar\u00e0 eguagliato da Marco Mancosu, rimarr\u00e0 l'unico giocatore del Lecce capace di segnare 4 gol nelle prime 5 giornate del campionato di Serie A.\nFiorentina.\nNella sessione invernale di calciomercato, a gennaio 2005, passa alla , che lo acquista per 15 milioni di euro; il 26 febbraio 2005, contro l'Udinese, mette a segno la sua prima rete in maglia viola, ma subisce un infortunio che lo costringe allo stop per pi\u00f9 di un mese. Si rivede in primavera, quando una sua rete al Bentegodi contro il aiuta la Fiorentina ad espugnare Verona con il risultato di 2-1 e ottenere 3 punti fondamentali per la salvezza a tre giornate dalla fine. I toscani si salveranno grazie a 8 punti ottenuti nelle ultime 4 partite, alla vittoria per 3-0 contro il all'ultima giornata e ad una miglior classifica avulsa nei confronti di e . Nell'estate del 2005 la Fiorentina acquista Luca Toni, i cui gol nella stagione 2005-2006 fanno aumentare la concorrenza in attacco per il bulgaro, che trova meno spazio in squadra.\nIl 16 gennaio 2006 \u00e8 ufficialmente messo fuori rosa dalla Fiorentina per alcune dichiarazioni rilasciate a una radio bulgara contro l'allenatore e la dirigenza. \u00c8 messo sul mercato, ma, conclusasi la sessione invernale del calciomercato, Bo\u017einov resta a Firenze ed \u00e8 reintegrato nella rosa della prima squadra: chiude la stagione con 6 reti in campionato e 3 in Coppa Italia.\nJuventus.\nNel luglio 2006 passa alla Juventus, in Serie B per la prima volta per le vicende di Calciopoli, con la formula del prestito con diritto di riscatto per la met\u00e0 del cartellino, come parziale contropartita tecnica nella trattativa conclusasi con la cessione dell'attaccante rumeno Adrian Mutu alla Fiorentina. Con i bianconeri trova, per\u00f2, pochissimo spazio, e un anno pi\u00f9 tardi torna alla Fiorentina. Dopo aver rifiutato la proposta di rinnovo per altri due anni, \u00e8 nuovamente messo sul mercato e in attesa della cessione gli viene permesso di allenarsi.\nManchester City.\nAd agosto 2007 diventa ufficiale la sua cessione per 8 milioni e mezzo di euro al Manchester City, che fa sottoscrivere al giocatore un contratto quadriennale. Durante il derby con il Manchester United del 19 agosto 2007, valido per la terza giornata di Premier League, si infortuna gravemente ad un ginocchio ed \u00e8 costretto a restare inattivo per tutta la stagione. Rientrato nella stagione successiva dopo alcune amichevoli, il 17 agosto 2008, nel pre-partita del primo incontro di campionato con l'Aston Villa, subisce un altro grave infortunio al tendine d'Achille che lo tiene fermo per altri 6 mesi. Ritorna a giocare in prima squadra il 1\u00ba marzo 2009 contro il West Ham United. Torna a segnare il 16 maggio 2009, nella partita persa per 2-1 dal Manchester City sul campo del Tottenham, firmando il gol del momentaneo pareggio cinque minuti dopo il suo ingresso in campo.\nParma.\nIl 29 luglio 2009 il raggiunge l'accordo con il per il prestito di un anno. Torna a segnare in Serie A il 23 settembre 2009, contro la Lazio allo Stadio Olimpico di Roma nella partita vinta 1-2 dai ducali. Chiude la stagione con 30 presenze in campionato e 8 reti.\nIl 4 luglio 2010 il Parma riscatta ufficialmente il suo cartellino. La prima rete del campionato 2010-2011 arriva contro la neo-promossa Brescia. Conclude la stagione siglando altre due reti contro la Sampdoria e contro il Cagliari l'ultima giornata di campionato e collezionando ben 31 presenze.\nSporting Lisbona.\nIl 6 luglio 2011 \u00e8 acquistato a titolo definitivo dallo . Nell'ambito della stessa trattativa Jaime Vald\u00e9s passa dai portoghesi al .\nCon i lusitani tra campionato e varie coppe europee e nazionali totalizza 16 presenze e segna 3 reti.\nPrestiti a Lecce, Hellas Verona e Vicenza.\nDopo l'esperienza portoghese, il 30 gennaio 2012 torna dopo sette anni al Lecce in prestito con diritto di riscatto dopo una trattativa durata appena una settimana. Al termine della stagione il giocatore non viene riscattato dai salentini e fa cos\u00ec ritorno in Portogallo, congedandosi dal Lecce senza aver potuto evitare la retrocessione dei salentini, alla cui causa contribuisce con 10 presenze in massima serie e una rete, realizzata il 22 aprile 2012 all'Olimpico di Roma al 91\u00ba minuto di gioco contro la Lazio, gol che vale il pareggio per il club giallorosso.\nIl 31 agosto seguente passa in prestito al Verona, in Serie B.\nIl 29 settembre sigla la sua prima rete in giallobl\u00f9 nei minuti finali contro il , rete che d\u00e0 la vittoria alla sua squadra. Termina la prima parte di stagione mettendo insieme 14 presenze, anche grazie al recupero del 12 dicembre 2012, Cittadella-Hellas Verona (2-1), partita che era stata sospesa per nebbia all'83\u00ba minuto di gioco il 24 novembre.\nIl 16 gennaio 2013 si trasferisce in prestito al , con il Verona che mantiene il diritto di riscatto dallo Sporting Lisbona. Segna il primo gol con la nuova maglia nella partita d'esordio, persa per 2-1 contro la , nella quale si guadagna e trasforma il rigore del momentaneo 1-1. Viene anche nominato capitano della compagine biancorossa.\nA fine stagione ritorna allo Sporting Lisbona, ma il 6 settembre rescinde con 3 anni di anticipo il contratto con la societ\u00e0 portoghese, rimanendo svincolato.\nLevski Sofia.\nL'8 febbraio 2014 \u00e8 ingaggiato dal Levski Sofia, con cui firma un contratto fino a fine stagione, facendo cos\u00ec ritorno in Bulgaria. Conclude la stagione con 19 presenze e 7 reti.\nTernana.\nIl 5 settembre 2014 firma un contratto annuale con opzione per il secondo con la in Serie B, tornando in Italia dopo un anno. Debutta alla quinta giornata da titolare contro il . Segna il primo gol con la casacca rossoverde all'ottava giornata nella sconfitta esterna subita contro la Virtus Entella. Si ripete nel derby contro il , andando poi a esultare sotto la curva dei tifosi rivali con il gesto delle orecchie. Il 17 gennaio 2015 realizza la prima doppietta, contro il (vittoria per 2-1). Il 22 maggio segna il gol del 2-0 contro il , sancendo la definitiva salvezza della Ternana. Termina la sua esperienza a Terni con 27 presenze e 6 gol.\nPartizan Belgrado.\nIl 15 giugno 2015 si trasferisce a parametro zero al Partizan Belgrado, firmando un contratto biennale. Il 14 luglio esordisce con la casacca bianconera nei preliminari di Champions League contro i georgiani del Dila Gori, uscendo dal campo al 77\u00ba minuto di gioco. Tre giorni dopo fa il suo esordio nella massima serie serba e va subito a segno contro il Metalac, realizzando il terzo dei quattro gol della partita e fornendo gli assist per i primi due gol. Si ripete nella seconda giornata di campionato segnando le prime due reti della partita casalinga contro lo Jagodina, vinta per 6-0. Intanto nei preliminari di UEFA Champions League gioca il terzo turno eliminatorio in casa della Steaua Bucarest (gara di andata finita 1-1), ma esce gi\u00e0 al 19\u00ba di gioco per un piccolo infortunio, che gli far\u00e0 saltare la partita contro il Novi Pazar di Superliga serba persa per 3-2. Il 13 dicembre si rende di nuovo protagonista di una doppietta entrando al 58\u00ba di gioco e ribaltando il risultato da 2-0 a 2-2 negli ultimi 18 minuti nella gara esterna contro il Rad Belgrado.\nIl 21 febbraio 2017 rescinde il contratto che lo legava al Partizan dal 2015.\nCina, Svizzera e Croazia.\nIl 22 febbraio firma per il Meizhou Kejia, squadra della serie B cinese dove vive una breve esperienza.\nNel luglio 2017 firma un biennale con il , con cui per\u00f2 rescinde il contratto gi\u00e0 ad ottobre. Con i losannesi totalizza 9 presenze e un gol tra campionato e coppe.\nNel febbraio 2018 si accorda con il fino al mese di giugno, con un'opzione di rinnovo biennale. Scende in campo una sola volta con la maglia del club croato.\nIl ritorno in patria.\nNell'agosto 2018 fa ritorno in patria, firmando per il . Debutta con la nuova maglia il 14 settembre sul campo del Vito\u0161a Bistrica, contro cui mette a segno il gol dell'1-0. Colleziona 11 presenze e 7 gol in campionato pi\u00f9 un'apparizione nella coppa nazionale.\nIl 7 febbraio 2019 torna al Levski Sofia firmando un contratto di un anno e mezzo. Da febbraio a maggio 2019 segna 4 reti in 11 partite tra campionato e play-off per l'Europa League, ma non \u00e8 confermato in squadra dal nuovo tecnico Pet\u0103r Hub\u010dev e a giugno si svincola.\nIl 5 settembre 2019 firma nuovamente con il Botev Vraca. Si svincola il 14 dicembre, dopo 7 presenze in campionato senza reti.\nPescara e ancora Levski.\nIl 13 febbraio 2020 fa ritorno dopo cinque anni in Italia, venendo ingaggiato fino a fine stagione dal . Il 23 febbraio viene convocato per la prima volta dalla nuova squadra per la sfida contro il Crotone: parte dalla panchina, ma viene espulso per proteste al 26\u00ba minuto del primo tempo, stabilendo cos\u00ec un singolare record negativo. Il 4 marzo debutta subentrando nel secondo tempo della partita persa per 2-0 sul campo dello Spezia. Con gli abruzzesi gioca soltanto 3 partite e il 7 agosto rescinde consensualmente il contratto, lasciando la squadra prima dei play-out di Serie B.\nIl 15 settembre torna al Levski Sofia per la terza volta. Alla fine della stagione rinnova il proprio contratto con il Levski per un'altra stagione.\nNazionale.\nCon la nazionale bulgara Under-21 conta 3 presenze e 3 gol. Con la nazionale maggiore prese parte al , rassegna nel corso della quale debutt\u00f2 in nazionale nella partita persa per 1-2 contro l'Italia il 22 giugno 2004 da subentrante. Il 19 agosto di quell'anno realizz\u00f2 la sua prima marcatura con la maglia della rappresentativa bulgara, nella gara amichevole contro l' (1-1). Il primo gol in competizioni ufficiali con la Bulgaria risale al 6 settembre 2006, quando and\u00f2 in rete in casa contro la (3-0) in un match di qualificazione al .\nStatistiche.\nPresenze e reti nei club.\n\"Statistiche aggiornate al 1\u00ba settembre 2020.\"\nCronologia presenze e reti in nazionale.\n "}
{"id": "241473", "revid": "1573940", "url": "https://it.wikipedia.org/wiki?curid=241473", "title": "Onegai Twins", "text": " \u00e8 un anime del 2003 di 12 episodi pi\u00f9 uno conclusivo da 25 minuti circa diretto da Ide Yasunori, di cui esiste anche un manga, una storia sotto forma di racconto lungo e uno spin-off audio su CD. Onegai Twins \u00e8 il seguito di Onegai Teacher, anche se pu\u00f2 essere considerato pi\u00f9 che altro anche questo uno spin off, visto che abbandona la trama principale del predecessore (e gli spunti di fantascienza) e conserva soltanto il luogo in cui avviene la vicenda e alcuni dei vecchi personaggi.\nTrama.\nMaiku \u00e8 un ragazzo orfano che si trasferisce nella casa ritratta nell'unica foto rimastagli della sua infanzia con i suoi veri genitori. Nella foto, oltre alla casa, sono ritratti lui e la sua gemella, che in realt\u00e0 non ha mai pi\u00f9 rivisto. Oltre alla scuola, per mantenere la casa, \u00e8 costretto a lavorare come programmatore. A scuola tutti lo considerano un ragazzo chiuso e sembra non abbia fatto amicizia con nessuno all'infuori di Kosei Shimazaki, un ragazzo che prova un forte sentimento nei suoi confronti, e Tsubaki Oribe una ragazza pi\u00f9 grande innamorata di lui.\nUn giorno una ragazza si presenta alla sua porta proclamando di essere la gemella della foto, che possiede anche lei. Maiku la accetta in casa, ma poco pi\u00f9 tardi arriva anche una seconda fanciulla dicendo anche lei di essere sua sorella. Inizia quindi una convivenza forzata per il semplice motivo che \u00e8 impossibile per i tre stabilire chi delle due ragazze sia la sua vera gemella (non possono permettersi il test del dna).\nMiina e Karen appaiono subito come una l'opposto dell'altra, entrambe si dimostrano attratte da Maiku e Maiku stesso \u00e8 attratto da loro. Il rapporto tra i tre rimane quindi sempre in bilico tra amore fraterno e amore coniugale e tutti decidono che dovranno aspettare a dichiararsi finch\u00e9 non si sar\u00e0 certi del loro legame di parentela.\nContenuti.\nI fan della serie Onegai si trovano spesso a discutere su quale delle due storie sia la migliore. Ma risulta impossibile comparare obiettivamente le due serie, dato che il loro contenuto \u00e8 quasi completamente diverso. Onegai Twins appare sicuramente meno forzato del predecessore e molto pi\u00f9 realistico per quanto riguarda la trama (abbandona la parte fantascientifica e fantastica in favore di una maggiore introspezione dei personaggi) che parla apertamente di relazioni al limite dell'incesto, relazioni omosessuali e amore fraterno. In particolare il personaggio principale, Maiku, \u00e8 un ragazzo solo che ha sempre desiderato incontrare i membri della sua famiglia e che \u00e8 costretto a coniugare studio e lavoro per sopravvivere. Quando Miina e Karen si presentano alla sua dimora, piuttosto che vedere i suoi sogni svanire, decide di accoglierle entrambe sostenendo, almeno all'inizio, un enorme peso finanziario e psicologico. La parte relativa all'incesto non viene mai presentata come qualcosa di scabroso: i protagonisti semplicemente si interrogano spesso sulle possibili conseguenze delle proprie azioni, riuscendo in questo modo a controllare i propri istinti (e comunque non vanno mai oltre al semplice bacio sulle labbra)."}
{"id": "241477", "revid": "81846702", "url": "https://it.wikipedia.org/wiki?curid=241477", "title": "Tr\u00fcmmerliteratur", "text": "La Tr\u00fcmmerliteratur, cio\u00e8 \"letteratura delle macerie\", \u00e8 un movimento letterario sviluppatosi in Germania"}
{"id": "241478", "revid": "93556", "url": "https://it.wikipedia.org/wiki?curid=241478", "title": "Distretto di Aigle", "text": "Il distretto di Aigle \u00e8 un distretto del Canton Vaud, in Svizzera. Confina con i distretti di Vevey e di Pays-d'Enhaut a nord, con il Canton Berna (distretto di Saanen a est, con il Canton Vallese (distretti di Sion e di Conthey a est, di Martigny e di Saint-Maurice a sud e di Monthey a ovest). Il capoluogo \u00e8 Aigle. Comprende una parte del lago di Ginevra.\nAmministrativamente \u00e8 diviso in 15 comuni:"}
{"id": "241482", "revid": "118369642", "url": "https://it.wikipedia.org/wiki?curid=241482", "title": "Cassero (nautica)", "text": "Sulle navi, il cassero \u00e8 una sovrastruttura (cio\u00e8 una struttura sopraelevata rispetto al ponte di coperta) che si estende parzialmente per la lunghezza della nave, ma totalmente per la larghezza della stessa. I suoi limiti trasversali sono cio\u00e8 costituiti dal prolungamento delle murate. Se la sovrastruttura non si estende per tutta la larghezza della nave, allora si chiama tuga.\nA seconda della posizione, si avr\u00e0 quindi il cassero di poppa, il cassero centrale o il cassero di prua. Il cassero di prua viene anche chiamato castello.\nSui velieri il cassero si estende dalla poppa fino all'albero di mezzana o pi\u00f9 spesso fino all'albero maestro. La sua parte prodiera, dotata di ringhiera, costituisce il ponte di comando della nave a vela. Lo spazio coperto dal cassero \u00e8 solitamente destinato agli alloggi."}
{"id": "241485", "revid": "1104133", "url": "https://it.wikipedia.org/wiki?curid=241485", "title": "Glicocalice", "text": "Il glicocalice \u00e8 una struttura extracellulare che ricopre la superficie esterna dei tessuti, una \"guaina\" che si trova principalmente negli epiteli.\nIl glicocalice \u00e8 lo strato pi\u00f9 esterno della membrana plasmatica. \u00c8 costituito da carboidrati legati covalentemente alle proteine o ai lipidi di membrana.\nProtegge la cellula e fornisce punti di ancoraggio ai recettori per il riconoscimento delle molecole segnale. Quindi \u00e8 fondamentale per la comunicazione e il riconoscimento cellulare. Inoltre le glicoproteine fanno aderire le cellule fra loro (per la comunicazione reciproca) e fanno aderire la cellula al substrato.\nStruttura.\nAl microscopio elettronico appare come una \"polverina\" granulare (sottile e non compatta) che ricopre completamente la parte superiore del tessuto, insinuandosi tra un microvillo e l'altro (laddove sono presenti i microvilli) e andando a occupare anche lo spazio di circa 20 nm che intercorre quasi sempre tra una cellula e l'altra. \nIn alcuni tessuti \u00e8 possibile notare una zona amorfa di circa 20 nm di spessore, che \u00e8 direttamente in contatto con le teste fosfolipidiche e le proteine di membrana e una zona esterna, molto sottile, di aspetto pi\u00f9 ordinato\nComposizione.\nLa parte pi\u00f9 esterna del glicocalice \u00e8 composta prevalentemente da GAG, mentre la zona amorfa (pi\u00f9 vicina alla membrana cellulare) \u00e8 costituita da molte glicoproteine (da qui il nome). Vi sono inoltre numerosi GAG che vanno a coniugarsi con proteine (formando proteoglicani) o lipidi (formando glicolipidi).\nFunzioni.\nNon si conoscono bene le funzioni del glicocalice. Osservazioni ed esperimenti hanno portato alle seguenti ipotesi:"}
{"id": "241488", "revid": "1610933", "url": "https://it.wikipedia.org/wiki?curid=241488", "title": "Bonobo", "text": ""}
{"id": "241490", "revid": "339392", "url": "https://it.wikipedia.org/wiki?curid=241490", "title": "Crackl\u00e9", "text": ""}
{"id": "241492", "revid": "339392", "url": "https://it.wikipedia.org/wiki?curid=241492", "title": "Craquele", "text": ""}
{"id": "241493", "revid": "123690164", "url": "https://it.wikipedia.org/wiki?curid=241493", "title": "Monterey", "text": "Monterey \u00e8 una cittadina di circa abitanti dello stato della California, Stati Uniti.\nGeografia fisica.\nSi trova approssimativamente 550 km a nord di Los Angeles e 200 a sud di San Francisco, situata sulla penisola omonima e affacciata sull'Oceano Pacifico.\nStoria.\nFondata il 3 giugno 1770 col nome di \"El Presidio Real de San Carlos de Monterrey\" (\"Presidio Reale di San Carlo di Monterey\"), Monterey fu la prima capitale dello Stato della California tra il 1777 e il 1849 sotto le bandiere di Spagna, Messico e Stati Uniti d'America. Il 7 luglio 1846, durante la Guerra messicano-statunitense, fu teatro della Battaglia di Monterey e in quell'occasione annessa al territorio degli Stati Uniti d'America. Il 13 ottobre 1849 vi fu firmata la prima Costituzione californiana.\nCaratteristiche.\nLa citt\u00e0 di Monterey ospita oltre quattro milioni di turisti ogni anno, nota per gli edifici storici coloniali, per la riserva naturalistica marina, dotata di una grande variet\u00e0 di specie, per il vicino circuito automobilistico e motociclistico \"Laguna Seca\" e per il Monterey Bay Aquarium, uno dei pi\u00f9 grandi acquari dell'America del Nord. L'economia si basa principalmente sul turismo e sulla pesca."}
{"id": "241496", "revid": "92723", "url": "https://it.wikipedia.org/wiki?curid=241496", "title": "HU-308", "text": "L'HU-308 \u00e8 un cannabinoide sintetico messo a punto dal gruppo del prof. Raphael Mechoulam dell'Universit\u00e0 Ebraica di Gerusalemme.\nHa un'attivit\u00e0 specifica per il recettore cannabinoide CB2."}
{"id": "241501", "revid": "339392", "url": "https://it.wikipedia.org/wiki?curid=241501", "title": "Anaheim Angels", "text": ""}
{"id": "241502", "revid": "125784019", "url": "https://it.wikipedia.org/wiki?curid=241502", "title": "Cronologia degli eventi precedenti la seconda guerra mondiale", "text": "Questa cronologia degli eventi precedenti la seconda guerra mondiale contiene i pi\u00f9 significativi eventi politici, diplomatici e militari che hanno seguito la conclusione della prima guerra mondiale e preceduto lo scoppio della seconda guerra mondiale, e che sono a quest'ultima collegati.\nPer gli eventi successivi allo scoppio della guerra (1\u00ba settembre 1939), vedi la cronologia della seconda guerra mondiale."}
{"id": "241503", "revid": "2091899", "url": "https://it.wikipedia.org/wiki?curid=241503", "title": "MythTV", "text": "MythTV \u00e8 un'applicazione libera per Linux, rilasciata sotto licenza GPL, pensata per permettere ad ogni computer (che soddisfi certi requisiti minimi) di funzionare come Personal Video Recorder. Il progetto fu avviato nell'aprile 2002 da Isaac Richards.\nCaratteristiche.\nMythTV \u00e8 ormai un progetto maturo. A maggio 2005, il software, nella versione 0.18.1, era pienamente utilizzabile. Lo sviluppo \u00e8 coordinato tramite un server SVN pubblico. Sono attivi vari canali IRC e mailing list per sviluppatori ed utenti.\nAlcune delle funzionalit\u00e0 presenti in MythTV sono:\nIl programma supporta qualunque scheda di sintonizzazione TV che sia completamente supportata dai driver del kernel Linux Video4Linux o Video4Linux2, come anche le schede Hauppauge WinTV-PVR 250/350 (e altre simili) che supportano la compressione hardware MPEG-2 tramite iTVC15/16, usando i driver del progetto IvyTV, che \u00e8 attualmente in sviluppo. Sono supportate anche tutte le schede DVB e pcHDTV con driver Video4Linux.\nChi vuole dedicare completamente una macchina a MythTV pu\u00f2 anche usare KnoppMyth, una derivazione della distribuzione Linux Knoppix che ha MythTV preinstallato. \u00c8 possibile avviare il frontend direttamente da CD, oppure installarla in pochi minuti su hard disk.\nGrazie alla sua architettura, nel tempo MythTV si \u00e8 evoluto estendendo le sue funzionalit\u00e0. Alcuni dei plugin per MythTV sono:\nIl sistema di base ed i suoi moduli sono ben integrati fra loro. L'intero sistema pu\u00f2 essere controllato con un telecomando (usando LIRC per gli infrarossi e i moduli del kernel Linux per le frequenze radio)."}
{"id": "241504", "revid": "120854360", "url": "https://it.wikipedia.org/wiki?curid=241504", "title": "Alberto Tallone", "text": "Biografia.\nFiglio del pittore Cesare Tallone e della poetessa Eleonora Tango.\nDal 1932 fu apprendista nella stamperia di Maurice Daranti\u00e8re a Ch\u00e2tenay-Malabry, risalente alla fine del XVIII secolo. Nel 1938 la rilev\u00f2 fondando la propria casa editrice, la Alberto Tallone Editore, con sede a Parigi.\nDal 1957 trasfer\u00ec la casa editrice nella propriet\u00e0 materna di Alpignano, presso Torino. \nNel corso degli anni sessanta gli fece visita Pablo Neruda, per il quale pubblic\u00f2 tre opere in prima edizione mondiale.\nNel 2006 Valentina Bassano della DIGIVI di Torino ha realizzato un documentario sulla casa editrice, Il Mestiere del Libro.\nRiconoscimenti.\nA lui \u00e8 intitolato l'annuale premio letterario indetto dal Comitato Cittadino per il Centro Storico di Alpignano."}
{"id": "241507", "revid": "2176804", "url": "https://it.wikipedia.org/wiki?curid=241507", "title": "Ernst Gombrich", "text": "Biografia.\nGombrich nacque a Vienna da una ricca famiglia ebraica; allievo dello storico dell'arte Julius von Schlosser e di Alois Riegl, termin\u00f2 i suoi studi con la tesi di laurea su Giulio Romano rielaborata nei due anni successivi e pubblicata con il titolo \"Zum Werke Giulio Romanos\" sulla rivista \"Jahrbuch der kunsthistorischen Sammlungen in Wien\". Si avvicin\u00f2 ad Ernst Kris con cui scrisse un libro sulla caricatura pubblicato a Londra nel 1940, e che lo introdusse allo studio dei problemi di psicologia sperimentale e ai problemi di percezione visiva.\nA causa del nazismo si rifugi\u00f2 a Londra, dove inizi\u00f2 a lavorare nella biblioteca del Warburg Institute, di cui divenne direttore nel 1951 fino al 1976; contemporaneamente, dal 1959 al 1974 insegn\u00f2 storia dell'arte a Oxford e storia di questa tradizione classica all'Universit\u00e0 di Londra.\nVenne nominato commendatore dell'ordine dell'Impero britannico nel 1960, cavaliere nel 1972 e insignito dell'ordine al merito nel 1988. Vincitore del premio Balzan nel 1985 per la storia dell'arte occidentale, ottenne riconoscimenti in tutto il mondo, incluso il premio Goethe 1994 e la medaglia d'oro della citt\u00e0 di Vienna.\nTra i principali contributi dell'opera di Gombrich vi \u00e8 l'analisi del concetti di tradizione ed imitazione, foriera di implicazioni metodologiche per studiosi di tutte le discipline umanistiche; in numerosi studi, infatti, Gombrich ha messo in luce il ruolo centrale dell'imitazione e della tradizione nella genesi dell'opera d'arte, rifiutando nettamente la concezione, di origine romantica, dell'autonomia espressiva dell'artista.\nDi grande importanza, inoltre, per la storia dei generi artistici (ma globalmente utile per la critica dei generi), \u00e8 la disamina compiuta da Gombrich delle categorie di \"norma\" e \"forma\", in particolare nel saggio che d\u00e0 il titolo al volume \"Norm and Form\" (1971). Scrive Gombrich: \"discutendo infatti di un'opera d'arte non si pu\u00f2 mai completamente disgiungere la descrizione dalla critica. Le perplessit\u00e0 in cui si dibattono gli storici dell'arte nelle loro discussioni sui vari stili e periodi sono dovute appunto a questa mancanza di distinzione tra forma e norma\" (\"Norma e forma\", pp.\u00a0118-119)."}
{"id": "241511", "revid": "2175", "url": "https://it.wikipedia.org/wiki?curid=241511", "title": "Ernst H. Gombrich", "text": ""}
{"id": "241516", "revid": "1226", "url": "https://it.wikipedia.org/wiki?curid=241516", "title": "Sir Ernst Hans Josef Gombrich", "text": ""}
{"id": "241519", "revid": "1982", "url": "https://it.wikipedia.org/wiki?curid=241519", "title": "Entalpia di formazione", "text": ""}
{"id": "241521", "revid": "34119", "url": "https://it.wikipedia.org/wiki?curid=241521", "title": "Ilo", "text": ""}
{"id": "241522", "revid": "123254072", "url": "https://it.wikipedia.org/wiki?curid=241522", "title": "Butadiene", "text": "Il butadiene \u00e8 un poliene composto da quattro atomi di carbonio (\"buta\" da butano) che presenta due doppi legami (\"diene\" da \"di-\" che indica due ed \"-ene\" che indica un doppio legame).\nStruttura.\nL'1,3-butadiene \u00e8 una molecola organica composta da 4 atomi di carbonio e un doppio legame tra il carbonio 1 e il carbonio 2 e un altro doppio legame tra il carbonio 3 e il carbonio 4: CH2=CH-CH=CH2. \u00c8 un diene coniugato. \nL'1,2-butadiene rappresenta il composto isomero di struttura.\nReattivit\u00e0.\nL'1,3-butadiene \u00e8 un diene coniugato, e in quanto tale molto reattivo grazie alle diverse forme di risonanza che distribuiscono gli elettroni sugli orbitali; l'1,3-butadiene pu\u00f2 subire addizione elettrofila 1,2 (cosiddetta \"vinilica\") e 1,4, per cui si ottiene del polibutadiene nel quale a bassa temperatura predomina l'addotto 1,2 (cineticamente favorito, caratterizzato dalla formazione di un gruppo vinilico per ogni molecola reagita), mentre a temperature maggiore prevale l'addotto 1,4 (termodinamicamente pi\u00f9 stabile).\nLa reazione del butadiene \u00e8 esotermica, con forte sviluppo di calore, circa 340 kcal/kg nel caso della polimerizzazione del polibutadiene. La forte esotermicit\u00e0 va tenuta in conto al fine di evitare eccessivi incrementi di pressione; si tenga anche conto che all'incremento di temperatura corrisponde un aumento della velocit\u00e0 di reazione, che in alcuni casi pu\u00f2 essere cos\u00ec rapida da configurarsi come vera e propria reazione fuggitiva (run-away).\nLa forte reattivit\u00e0 del butadiene porta alla formazione di \"pop-corn\", un polimero vetroso caratterizzato da peso molecolare medio, consistenza molto dura e un aspetto fiorito, simile al pop-corn, da cui prende il nome. Industrialmente il fenomeno \u00e8 tenuto sotto controllo mediante l'adozione di alcune accortezze tecniche: assenza di ossigeno anche in modeste quantit\u00e0, evitare punti di ristagno (zone morte), uso di sostanze antipolimerizzanti, ecc. \nIl butadiene inoltre tende a dimerizzare, per reazione di cicloaddizione di Diels-Alder, formando il vinilcicloesene. La reazione \u00e8 attivata per via termica, l'aumento di temperatura accelera la reazione di dimerizzazione; per lo stoccaggio per lunghi periodi di tempo \u00e8 opportuno utilizzare uno stoccaggio refrigerato.\nFonti industriali.\nIndustrialmente si ottiene principalmente in due modi:\nUtilizzo industriale.\nIl butadiene viene utilizzato per preparare elastomeri quali il polibutadiene, il neoprene o copolimeri con stirene (gomma SBR) o con acrilonitrile (gomma nitrilica). \nPiccole quantit\u00e0 sono utilizzate nella sintesi del nylon via adiponitrile. \u00c8 usato anche per preparare industrialmente il ciclododecatriene tramite trimerizzazione.\nNote tossicologiche.\nEsposizioni acute al butadiene causano sintomi vegetativi quali disturbi visivi, vertigini, stanchezza generale, abbassamento della pressione sanguigna, mal di testa, nausea, diminuzione del battito cardiaco e svenimento.\nDiversi studi tossicologici indicano che un'esposizione cronica al butadiene pu\u00f2 causare malattie cardiovascolari e cancro (categoria 1 delle liste IARC). Recenti studi stanno valutando l'effetto sulla sfera riproduttiva."}
{"id": "241526", "revid": "125294621", "url": "https://it.wikipedia.org/wiki?curid=241526", "title": "Psicrometro", "text": "Lo psicrometro \u00e8 uno strumento per misurare l'umidit\u00e0 dell'aria: si avvale della differenza di temperatura tra un termometro asciutto e uno bagnato.\nDescrizione.\n\u00c8 costituito da due termometri affiancati, di cui uno \u00e8 chiamato \"bulbo secco\" e misura la temperatura dell'aria, mentre l'altro, avvolto in una garza di cotone imbevuta d'acqua distillata, \u00e8 chiamato \"bulbo umido\" e misura la temperatura dell'acqua a contatto con l'aria (ovvero la temperatura di bulbo umido): l'evaporazione dell'acqua sottrae calore abbassandone la temperatura in misura inversamente proporzionale all'umidit\u00e0 dell'aria.\nLa lettura dei due termometri permette di conoscere con tabelle o diagrammi l'umidit\u00e0 relativa e assoluta dell'aria.\nIn alcuni modelli utilizzati in meteorologia la garza \u00e8 sostituita da uno stoppino immerso nella parte inferiore in un contenitore pieno d'acqua che rimane umido \"aspirando\" l'acqua per capillarit\u00e0.\nI modelli portatili sono muniti di una ventola garantendo cos\u00ec una misura precisa anche in tempi brevi.\n\u00c8 possibile fare a meno della ventola utilizzando dei modelli detti \"a fionda\", che vengono fatti roteare manualmente intorno ad un perno.\nCalcolo dell'umidit\u00e0 relativa.\nTipicamente lo psicrometro viene corredato di apposite tabelle da cui \u00e8 facile ricavare il valore dell'umidit\u00e0 relativa, qualora siano note le temperature di bulbo secco e umido.\nSe ad esempio il termometro asciutto segna 25\u00a0\u00b0C e il termometro bagnato segna 16\u00a0\u00b0C dalla tabella ricaviamo un'umidit\u00e0 relativa pari a 39%.\nSi pu\u00f2 procedere altrimenti per via grafica, ricorrendo all'uso di un diagramma psicrometrico:\nSi traccino le isoterme relative alle temperature di bulbo secco e umido (rette quasi verticali).\nIndividuato il punto di intersezione tra la curva di saturazione e la temperatura di bulbo umido, si disegni la retta isoentalpica (retta obliqua) passante per tale punto fino ad intersecare l'isoterma condotta a temperatura di bulbo secco.\nL'intersezione cos\u00ec trovata individua le propriet\u00e0 termodinamiche dell'aria umida. Per conoscere l'umidit\u00e0 relativa baster\u00e0 individuare la curva (quasi esponenziale) a umidit\u00e0 relativa costante pi\u00f9 vicina. In orizzontale, invece, \u00e8 possibile ricavare l'umidit\u00e0 specifica dell'aria umida."}
{"id": "241527", "revid": "115276078", "url": "https://it.wikipedia.org/wiki?curid=241527", "title": "John Sandford", "text": "Biografia.\nDal 1971 al 1978 scrive per il giornale \"Miami Herald\". In seguito, trasferitosi a Twin Cities, scrive per il \"St. Paul Pioneer Press\".\nNel 1980 vince il Premio Pulitzer per una serie di storie sulla cultura dei nativi americani. Lo vince di nuovo nel 1986 per una serie di storie su una famiglia di contadini americani. Nel 1989 decide di interrompere la sua carriera giornalistica per dedicarsi a romanzi thriller.\nDurante la sua carriera giornalistica usa il nome John Camp, adottando invece lo pseudonimo John Sandford una volta dedicatosi alla letteratura.\nNel 1993 scrive un romanzo di fantasmi che non vedr\u00e0 mai la luce: infatti il suo editore gli sconsiglia di allontanarsi dal genere thriller a lui pi\u00f9 congeniale.\nOpere.\nSerie di Kidd e LuEllen.\nScritti con il nome di John Camp"}
{"id": "241528", "revid": "984", "url": "https://it.wikipedia.org/wiki?curid=241528", "title": "John Camp", "text": ""}
{"id": "241529", "revid": "121740146", "url": "https://it.wikipedia.org/wiki?curid=241529", "title": "Hello! Project", "text": "LHello! Project (talvolta abbreviato con H!P, in giapponese \u30cf\u30ed\u30fc!\u30d7\u30ed\u30b8\u30a7\u30af\u30c8) \u00e8 l'insieme di tutte le cantanti soliste e di tutti i gruppi musicali gestiti da Tsunku (ex cantante degli Sharan Q) e dall'Up-Front Group. Tutti i gruppi e le soliste appartengono al genere musicale definito J-pop (musica pop giapponese).\nInformazioni generali.\nLa data di nascita dell'Hello! Project non \u00e8 facilmente individuabile: le Morning Musume, il gruppo principale all'interno dell\"H!P\", nascono fra la fine del 1997 e l'inizio del 1998. Gi\u00e0 nel corso del 1998, Tsunku inizia a far nascere nuovi sotto gruppi e gruppi paralleli alle Morning Musume e in pi\u00f9 fa debuttare Yuko Nakazawa come solista. Il nome Hello! Project \u00e8 per\u00f2 comparso solo nel 2000.\nAttualmente l'Hello! Project include 57 ragazze pi\u00f9 le Hello Pro Kenshuusei. Le componenti dell'Hello! Project sono aumentate di numero nel corso degli anni a seguito delle varie audizioni che si sono tenute. Durante questi anni alcune ragazze hanno lasciato l'Hello! Project per vari motivi.\nDa notare che non tutte le ragazze che lasciano un gruppo, automaticamente lasciano l'Hello! Project, spesso a seguito di una \"graduation\" (il termine con cui, nel gergo dell'H!P, si indica che una ragazza lascia un gruppo) la ragazza continua la sua carriera come solista o in un altro gruppo ma sempre sotto la gestione di Tsunku restando all'interno della famiglia dell'Hello! Project.\nAltra cosa da sottolineare \u00e8 che non tutti i gruppi gestiti da Tsunku sono parte dell'Hello! Project come ad esempio il duo EE Jump (che era composto da Sonim e Yuki Goto)\nGruppi.\nShuffle Unit.\nGruppi speciali che vengono creati mischiando vari componenti dell'H!P e che rilasciano un solo singolo."}
{"id": "241530", "revid": "79968", "url": "https://it.wikipedia.org/wiki?curid=241530", "title": "Consenso informato", "text": "Il consenso informato nel campo medico, \u00e8 una forma di autorizzazione utilizzata in Italia che deve essere espressa da un paziente per ricevere un qualunque trattamento sanitario previa la necessaria informazione sul caso da parte del personale sanitario proponente.\nLa sua prima manifestazione risiede nelle tesi di Thomas Percival, che sostenne il diritto del paziente all'informazione quantunque questo diritto si scontrasse con l\"inganno caritatevole\" per la salvaguardia della salute del malato.\nNormativa.\nAi fini della sua valida espressione il malato ha il diritto/dovere di conoscere tutte le informazioni disponibili sulla propria salute e la propria malattia, potendo chiedere al medico, allo psicologo, all'infermiere o altro professionista sanitario tutto ci\u00f2 che non \u00e8 chiaro, e deve avere la possibilit\u00e0 di scegliere, in modo informato, se sottoporsi a una determinata terapia o esame diagnostico. Tale consenso costituisce il fondamento della liceit\u00e0 dell'attivit\u00e0 sanitaria, in assenza del quale l'attivit\u00e0 stessa costituisce reato. Il fine della richiesta del consenso informato \u00e8 dunque quello di promuovere l'autonomia o libert\u00e0 di scelta dell'individuo nell'ambito delle decisioni mediche.\nDal punto di vista normativo, l'art. 32 della Costituzione italiana sancisce che \"nessuno pu\u00f2 essere obbligato ad un determinato trattamento sanitario se non per disposizione di legge\", in sintonia con il principio fondamentale della inviolabilit\u00e0 della libert\u00e0 personale (art. 13).\nIl consenso informato non elimina la responsabilit\u00e0 del sanitario, che incorre nel reato di lesioni se il trattamento comporta una qualche menomazione temporanea o permanente, dal punto di vista organico o funzionale, non giustificata da patologie in essere che comportavano un maggiore rischio per la salute del paziente.\nPrincipi simili sono validi anche in altre nazioni.\nL'ordinamento giuridico italiano con la legge del 28 marzo 2001, n. 145 ha ratificato la Convenzione sui diritti dell'uomo e sulla biomedicina, firmata a Oviedo il 4 aprile 1997.\nLa convenzione di Oviedo dedica alla definizione del Consenso il Capitolo II (articoli da 5 a 9) in cui stabilisce come \"regola generale\" che:\nLa Convenzione di Oviedo stabilisce inoltre la necessit\u00e0 del consenso di un \"rappresentante\" del paziente nel caso in cui questo sia un minore o sia impedito ad esprimersi. Infine la Convenzione stabilisce che \"I desideri precedentemente espressi a proposito di un intervento medico da parte di un paziente che, al momento dell'intervento, non \u00e8 in grado di esprimere la sua volont\u00e0 saranno tenuti in considerazione.\"\nUna direttiva dell'Unione europea del dicembre 2009 rende il consenso informato obbligatorio per tutti i tipi di vaccinazione, per tutti i cittadini. L'omesso consenso informato non \u00e8 reato nel codice penale, ed \u00e8 perseguibile solo in sede civile: l'eseguire una terapia, trattamento o un intervento chirurgico senza averne informato preventivamente il paziente, d\u00e0 luogo ad un risarcimento danni che pagheranno il sanitario e la struttura sanitaria, per vizio del consenso e inadempimento contrattuale, a prescindere dalla loro corretta o magistrale esecuzione, e dal buon esito (Cassazione n. 3604/82, 12195/98, 9617/99). Il risarcimento sar\u00e0 maggiorato del danno biologico, se poi si verifica un peggioramento temporaneo o permanente delle condizioni di salute dopo l'atto medico, e il querelante \u2013 che ha l'onere della prova \u2013 dimostra il nesso di causalit\u00e0 fra i due eventi, perch\u00e9 ad esempio il peggioramento riguarda alcune conseguenze prevedibili che sono descritte nello stesso consenso informato.\nConsenso scritto e verbale.\nSolitamente, Il consenso \u00e8 previsto in forma scritta nei casi in cui l'esame clinico o la terapia medica possano comportare gravi conseguenze per la salute e l'incolumit\u00e0 della persona. Se il consenso \u00e8 rifiutato, il sanitario ha l'obbligo di non eseguire o di interrompere l'esame clinico o la terapia in questione. Il consenso scritto \u00e8 obbligatorio per legge in alcune situazioni definite: quando si dona o si riceve sangue, si partecipa alla sperimentazione di un farmaco o negli accertamenti di un'infezione da HIV, si \u00e8 sottoposti ad anestesia, trapianto del rene tra viventi, interruzione volontaria della gravidanza, rettificazione in materia di attribuzione di sesso e nella procreazione medicalmente assistita.\nNegli altri casi, soprattutto quando \u00e8 consolidato il rapporto di fiducia tra il medico e l'ammalato, il consenso pu\u00f2 essere solo verbale ma deve essere espresso direttamente al sanitario. Il consenso pu\u00f2 essere revocato in ogni momento dal paziente e, quindi, gli operatori sanitari devono assicurarsi che rimanga presente per tutta la durata del trattamento: se la cura considerata prevede pi\u00f9 fasi diverse e separabili, la persona malata deve dare il suo consenso per ogni singola parte di cura.\nA seguito della legge n. 219 del 22 dicembre 2017, entrata in vigore il 31 gennaio 2018, \"il consenso informato, in qualunque forma espresso, \u00e8 inserito nella cartella clinica e nel fascicolo sanitario elettronico\" (Legge 22 dicembre 2017, n. 219, art. 1, comma 4).\nIn merito ai diritti ed obblighi professionali del medico, l'art. 1 comma 6 afferma:\nDelega del consenso.\nIl consenso informato a una determinata cura pu\u00f2 essere espresso da un'altra persona se questa \u00e8 stata nominata dal paziente come fiduciario in base all'art.1 comma 3 legge 219/2017. Il fiduciario pu\u00f2 ricevere le informazioni sanitarie ed esprimere il consenso informato invece del paziente. Titolare del bene giuridico tutelato \u00e8 il Paziente; se minore o incapace di intendere e di volere, il Legale rappresentante.\nIl consenso dei Parenti prossimi non ha alcun significato legale.\nIn caso di minore, al Medico compete la decisione clinica che va adottata tenendo in conto l'opinione dei Genitori e, ove possibile, la volont\u00e0 del soggetto. Nell'eventualit\u00e0 di urgenza e necessit\u00e0, il dissenso dei Genitori non deve condizionare l'operato medico.\nSe vi \u00e8 difformit\u00e0 fra la decisione del soggetto esercente la potest\u00e0 (Genitore o Tutore) di rifiuto di cure e diritto alla vita dell'incapace, il Medico, non potendosi sostituire a lui, ha il dovere di informare il Giudice competente perch\u00e9 adotti i provvedimenti di urgenza e nel caso di impossibilit\u00e0 di suo intervento, dovr\u00e0 agire sulla base dello stato di necessit\u00e0 o del consenso presumibile di quest'ultimo.\nSe il malato \u00e8 maggiorenne ma \u00e8 incapace di decidere, \u00e8 il tutore legale a dovere esprimere il consenso alla cura. Ma la persona interdetta ha diritto ad essere informata e di veder presa in considerazione la sua volont\u00e0.\nEccezioni all'obbligo del consenso.\nLe uniche eccezioni all'obbligo del consenso informato sono:\nCodice di Deontologia Medica.\nIl Codice di Deontologia Medica (2006) dedica alla \"informazione del paziente\" e al \"consenso del paziente\" l'intero Capo Quarto (articoli da 33 a 38)\nCodice Deontologico del Tecnico Sanitario di Radiologia Medica.\nIl Codice Deontologico del Tecnico Sanitario di Radiologia Medica (2004) dedica al \"Consenso Informato\" il capitolo 3\u00b0 (articoli 3.4; 3.5 e 3.10)\nResponsabilit\u00e0 degli infermieri.\nCon l'entrata in vigore del Codice deontologico delle Professioni Infermieristiche (Aprile 2019), viene sostituito quello che era il Codice Deontologico dell'Infermiere (2009).\nIl nuovo codice deontologico, in materia di consenso informato cita:\nIl Codice Deontologico dell'Infermiere (2009) tratta di informazione e consenso in diversi articoli, nell'ottica dell'assistenza olistica alla persona.\nRispetto al Precedente codice deontologico (1999), che prevedeva all'art. 4.5 che \"L'Infermiere, nell'aiutare e sostenere la persona nelle scelte terapeutiche, garantisce le informazioni relative al piano di assistenza e adegua il livello di comunicazione alla capacit\u00e0 del paziente di comprendere. Si adopera affinch\u00e9 la persona disponga di informazioni globali e non solo cliniche e ne riconosce il diritto alla scelta di non essere informato\", in questa revisione viene data ampia enfasi al concetto di ascolto, prima ancora che di informazione.\nIn osservanza della Convenzione sui diritti dell'uomo e sulla biomedicina (Oviedo, 4 aprile 1997), ratificata in Italia con L. Legge 28 marzo 2001, n. 145, l'Infermiere riconosce e rispetta anche il diritto a non essere informato, pur salvaguardando la sicurezza della persona assistita e delle persone a lei vicine.\nGli articoli di interesse sono:\nTale ascolto ha ricadute anche per quanto riguarda le cosiddette \"direttive\" o \"dichiarazioni anticipate\", ancora non normate in Italia (art. 36 - 37).\nNote.\n4,il codice Deontologico del Tecnico Sanitario di Radiologia Medica"}
{"id": "241531", "revid": "1226", "url": "https://it.wikipedia.org/wiki?curid=241531", "title": "Tacuinum sanitatis", "text": ""}
{"id": "241534", "revid": "6066", "url": "https://it.wikipedia.org/wiki?curid=241534", "title": "Lusitania (nave)", "text": ""}
{"id": "241535", "revid": "125412244", "url": "https://it.wikipedia.org/wiki?curid=241535", "title": "Tartan", "text": "Il tartan \u00e8 un particolare disegno dei tessuti in lana delle Highland scozzesi. Il kilt, il tipico gonnellino scozzese, \u00e8 realizzato in tartan e difatti questo tessuto \u00e8 considerato un simbolo tradizionale della Scozia. Originariamente il tartan era realizzato in lana, mentre oggi si utilizzano anche altri materiali.\nQuesto disegno (in Italia si chiama \"scozzese\") \u00e8 ottenuto con fili di colori diversi che si ripetono con uno schema definito, uguale sia nell'ordito sia nella trama, denominato sett. L'armatura del telaio per tessere il tartan \u00e8 la saia. I blocchi di colore si ripetono verticalmente e orizzontalmente in un modello distintivo di quadrati e linee che, intrecciandosi, danno l'apparenza di nuovi colori miscelati da quelli originali. Il tartan \u00e8 spesso chiamato plaid in Nord America, mentre in Scozia il plaid \u00e8 una tela appesa sopra la spalla come fosse un accessorio del kilt, o in alternativa una semplice coperta da disporre su un letto.\nStoria ed etimologia.\nIl termine inglese tartan deriva dal francese \"tiretain\", che probabilmente deriva a sua volta dal verbo \"tirer\", in riferimento alla tessitura del tessuto in contrapposizione al panno in tinta unita. Un'altra possibile origine del nome lo farebbe risalire al termine gaelico \"tarsainn\" che significa \"attraverso\".\nNon si conosce l'origine esatta dell'uso di tessere la lana con questo disegno nelle Highland ma sicuramente \u00e8 molto antico. Comunque solamente intorno al XVI secolo il tartan scozzese assume le caratteristiche di oggi e diventa un simbolo di identit\u00e0 nazionale estremamente diffuso nel XVII e XVIII secolo. Fino alla met\u00e0 del XIX secolo gli highland tartan erano associati a regioni e distretti piuttosto che a uno specifico clan. In particolare, Martin Martin, nel suo \"A Description of the Western Islands of Scotland\", pubblicato nel 1703, scriveva che i tartan potevano essere usati per distinguere gli abitanti delle diverse regioni. La distinzione dei tartan in connessione alle diverse famiglie pare dunque un'istituzione moderna originata dal fatto che i clan utilizzavano il tartan della zona dove erano presenti. Ancora oggi famiglie scozzesi che non sono connesse ad alcun clan utilizzano il tartan della propria regione.\nOggi il tartan di solito corrisponde a modelli colorati e variegati, anche se in origine non doveva essere cos\u00ec: nel 1830 il tartan \u00e8 stato a volte descritto come \"in tinta unita... senza motivo\". Dopo la battaglia di Culloden nel 1746 il governo britannico viet\u00f2 l'uso del tartan (con l'Act of Proscription) per cercare di avversare la rivolta dei clan gaelici giacobiti. Nel 1782, finita la guerra, la legge dell'Act of Proscription venne abolita e i tartan venne introdotto nelle divise degli Highland Regiments. Nel 1815 la Highland Society of London chiese ai capoclan quale fosse il loro tartan e in tal modo venne stabilito il collegamento ufficiale tra un clan e il suo tartan. Nel libro \"Wilson' key pattern book\" del 1819 erano gi\u00e0 stati raccolti 250 tartan differenti, oggi ne sono registrati 4.000 anche se i tipi in commercio si aggirano tra i 600 e i 700.\nClan Tartan.\nI \"clan tartan\", ovvero i tartan legati a un particolare clan, risalgono soltanto agli inizi del XIX secolo. Moltissimi di questi tartan non erano in uso al tempo della Battaglia di Culloden nel 1746.\nLa registrazione di \"clan tartan\" ufficiali inizi\u00f2 l'8 aprile del 1815, su decisione della Highland Society of London (fondata nel 1778). Molti capi dei clan (\"clan chiefs\"), per\u00f2, non avevano idea di quale fosse il proprio tartan, ma erano comunque desiderosi di ottemperare alle indicazioni ricevute e fornire cos\u00ec degli esempi. I tartan, spesso disegnati proprio in quel periodo, diventarono cos\u00ec un importante segno distintivo dei diversi clan.\nAltri tartan.\nEsistono per\u00f2, accanto ai \"clan tartan\" molte altre categorie di tartan registrati per famiglie, distretti, istituzioni e anche per commemorare particolari eventi. Alcuni hanno assunto comunque ulteriori significati. Il Duke of Fife tartan, ad esempio, disegnato in occasione del matrimonio di Alexander Duff, I duca di Fife con la principessa Luisa, figlia di Edoardo VII e della regina Alessandra, \u00e8 ormai conosciuto anche come tartan del distretto di Fife e usato dalle famiglie della regione che non hanno un particolare clan di riferimento. Inoltre, la tradizione ne riserva alcuni alle \"Scottish Highland military unit\" del Regno Unito e degli altri paesi del Commonwealth.\nQuelle unit\u00e0 associate con la Famiglia Reale britannica utilizzano il Royal Stewart tartan. La Famiglia Reale usa il tartan Balmoral.\nCi sono inoltre tartan per le forze armate come il Royal Air Force e il Royal Canadian Air Force, ma anche compagnie commerciali, speciali gruppi come Amnesty International o Debian, movimenti religiosi (anche Hare Krishna), citt\u00e0, club di footbal (inclusi alcuni non britannici, come ad esempio Hammarby IF), societ\u00e0 di danza, gruppi celtici non britannici, regioni del mondo con una grande presenza di scozzesi. Anche gruppi etnici non scozzesi che vivono in Scozia hanno disegnato propri tartan. In Canada tutte le province hanno il proprio tartan. Anche negli Stati Uniti molti Stati hanno un proprio tartan. Agli italiani \u00e8 concesso l'uso del Royal Stewart Tartan: l\u2019autorizzazione la concesse il principe Carlo Edoardo Stuart, the Young Pretender, nel diciottesimo secolo per ringraziare Roma (dov\u2019era nato) e gli italiani per averlo aiutato nella (mancata) riconquista del trono d'Inghilterra e di Scozia; il principe probabilmente era anche a conoscenza dell\u2019uso nel vestire la toga - antesignata del kilt - da parte degli antichi romani, antenati degli italiani.."}
{"id": "241538", "revid": "2225", "url": "https://it.wikipedia.org/wiki?curid=241538", "title": "L'uomo che sapeva troppo (1956)", "text": ""}
{"id": "241539", "revid": "767487", "url": "https://it.wikipedia.org/wiki?curid=241539", "title": "L'uomo che sapeva troppo (film 1934)", "text": "L'uomo che sapeva troppo (\"The Man Who Knew Too Much\") \u00e8 un film del 1934 diretto da Alfred Hitchcock, che nel 1956 ne ha realizzato l'omonimo remake.\n\u00c8 considerata la prima \"spy-story\" di Hitchcock e anche uno dei suoi primi capolavori.\nNel 1935 \u00e8 stato indicato tra i migliori film stranieri dell'anno dal National Board of Review of Motion Pictures.\nTrama.\nSankt Moritz, inizio di marzo: una coppia di inglesi, Bob e Jill Lawrence, sono in vacanza con la figlia Betty.\nSu un campo da sci \u00e8 in corso una gara di discesa libera, la folla fa il tifo e applaude. Ma ecco l'imprevisto: dalle braccia di Betty, che \u00e8 tra gli spettatori, sfugge il cagnolino il quale, ignaro, invade il campo di gara provocando la caduta rovinosa di uno sciatore, Louis Bernard, e scompiglio fra il pubblico. Bob aiuta a rialzarsi un signore impellicciato, dall'aspetto bonario che balbetta qualche parola di ringraziamento, evidentemente poco padrone della lingua, uno straniero, Abbot, forse a Saint Moritz per una convalescenza, accompagnato dall'infermiera Agnes. Sono raggiunti presto dalla ragazzina e dallo sciatore francese. Abbot sembra sorpreso quando incrocia lo sguardo di Louis, come se lo conoscesse, e l'altro ne \u00e8 turbato. Ma \u00e8 solo un attimo: il dialogo cordiale riprende e Bob e Louis si scambiano un invito a cena per la sera, che \u00e8 l'ultima del soggiorno per il francese.\nBob e Betty ritornano in hotel dove si sta svolgendo una gara al tiro al piattello. Si affrontano Jill Lawrence, moglie di Bob e madre di Betty, donna emancipata e anticonformista e che \u00e8 una tiratrice scelta, e uno sconosciuto imbrillantato, Ramon Levine. La donna, distratta dalla presenza della figlia, sbaglia il colpo e il suo sfidante vince la gara.\nLa sera in albergo nella sala da pranzo gli ospiti cenano e danzano. Louis corteggia galantemente Jill, lei ne \u00e8 lusingata e Bob recita la parte del marito geloso e architetta uno scherzo un po' maligno: dalla borsa di Jill estrae un maglione che lei sta sferruzzando come regalo-ricordo per il francese e lega il capo del filo di lana a un bottone della giacca del rivale. Mentre i due ballano, il maglione si disfa e il filo, attorcigliandosi alle gambe dei ballerini, l'intrappola. La scena divertente s'interrompe drammaticamente: Louis \u00e8 improvvisamente colpito da un proiettile e cade fra le braccia di Jill.\nPrima di morire riesce a mormorarle di un biglietto nascosto nel suo pennello da barba, da recapitare al Foreign Office, e le consegna la chiave della sua stanza.\nBob recupera il foglietto contenente un misterioso messaggio: \"Wapping G. Barbor prendere contatto A. Hall 21 marzo\". Anche Ramon cerca il foglietto. La polizia interroga Jill e Bob, ma proprio durante l'interrogatorio Bob \u00e8 informato che Betty \u00e8 stata rapita: i rapitori chiedono il suo silenzio in cambio della vita della ragazzina.\nJill e Bob tornano a Londra e, per salvare la vita della figlia, intraprendono la sua ricerca senza l'appoggio della polizia. Non accettano di collaborare neppure con l'agente Gibson del Ministero degli Esteri, collega di Louis, che lavorava per i servizi segreti inglesi. Louis era sulle tracce di una banda che stava preparando un attentato contro un diplomatico di nome Ropa.\nBob e lo zio di Betty, Clive, seguendo le indicazioni del biglietto misterioso, si recano nella zona di Wapping: il nome George Barbor conduce a uno studio dentistico. Clive ci rimette un dente sano e Bob, che il dentista insospettito tenta di anestetizzare con l'etere, abilmente rovescia le parti e fa respirare l'etere al medico che perde i sensi. Nello studio si sono dati appuntamento Ramon e il suo capo, Abbot: Bob li riconosce e comprende che sono gli autori del rapimento di Betty e dell'omicidio di Louis.\nNella stessa zona di Wapping, Bob e Clive trovano l'insegna di una setta guidata da Abbot, che adora il sole: il biglietto e l'insegna riportano lo stesso disegno. Si infiltrano fra i membri della setta e si trovano di fronte l'infermiera Agnes, Abbot e Ramon. Scoprono che quello \u00e8 il luogo dove nascondono Betty e che per la sera stessa \u00e8 previsto l'attentato al diplomatico durante un concerto alla Royal Albert Hall. Sono fatti prigionieri ma, grazie a una spettacolare battaglia di sedie, Clive riesce a fuggire e a comunicare a Jill il luogo dell'attentato e a convincerla a recarvisi. Clive avvisa anche i poliziotti e li conduce presso la sede della setta: ma non solo non sono arrestati i criminali, \u00e8 Clive a essere accusato di aver turbato la quiete in un luogo di culto.\nJill si reca a teatro. Ramon ha ricevuto da Abbot le istruzioni: deve sparare nel preciso momento in cui la partitura prevede dopo il rullo dei timpani l'unico colpo di piatti perch\u00e9 il fragore del suono coprir\u00e0 la detonazione. Jill si guarda intorno tesa e angosciata: intravede in un palco vuoto la canna di un revolver e urla in tempo per far fallire il colpo. Il diplomatico \u00e8 colpito solo di striscio.\nLa polizia insegue il sicario e assedia l'edificio in cui sono asserragliati Abbot, Agnes, Ramon e i loro aiutanti. Tengono in ostaggio Bob e Ketty. Durante la sparatoria alcuni poliziotti e alcuni membri della banda sono uccisi tra cui l'infermiera Agnes.\nBob, sottrattosi alla sorveglianza dei malviventi, raggiunge Betty e la fa fuggire sul tetto. Ma Ramon li insegue, ferisce Bob e si fa scudo della ragazzina. Un poliziotto appostato nella piazza riceve l'ordine di sparare contro il killer ma non l'esegue temendo di sbagliare il bersaglio. Allora Jill afferra il suo fucile e spara centrando Ramon. Intanto il commissario e i suoi uomini irrompono nel covo e uccidono Abbot, nascosto dietro una porta e tradito dal carillon del suo amato orologio.\nL'ultima inquadratura \u00e8 l'abbraccio di Jill, Bob e Betty, finalmente di nuovo insieme.\nProduzione.\nHitchcock compr\u00f2 i diritti cinematografici per il personaggio di Bulldog Drummond da John Maxwell per 250 sterline, li vendette a Michael Balcon, responsabile della produzione per la Gaumont-British, per 500. Nel 1934 Hitchcock e Charles Bennet che insieme avevano elaborato l'idea per quel soggetto, firmarono un contratto per cinque film con la Gaumont British.\nSoggetto.\nI biografi di Hithcock affermano che il soggetto del film gli sia stato suggerito dalla lettura di una serie di romanzi polizieschi di Sapper, pseudonimo di Herman Cyril McNeile, e che il protagonista Bulldog Drummond, un agente gentiluomo, abile e freddo, gli abbia ispirato il personaggio chiave de \"L'uomo che sapeva troppo\". Naturalmente Hitchcock riprende solo alcuni tratti del personaggio originale e lo trasforma in un comune cittadino coinvolto suo malgrado in un complotto internazionale. \nHitchcock aveva gi\u00e0 tentato di proporre due anni prima alla British International Pictures un progetto dal titolo \"Bulldog Drummond's baby\" o \"The return of Bulldog Drummond\" che si rifaceva alla suggestione di quei gialli e in cui compariva la figlia dell'agente, ma aveva ottenuto un rifiuto.\nCast.\nHitchcock chiam\u00f2 a interpretare nella parte dei due protagonisti ottimi attori del teatro inglese: Edna Best nel ruolo della moglie e Leslie Banks nel ruolo del marito: egli successivamente interpreter\u00e0 la parte di Joss Merlyn ne \"La taverna della Giamaica\".\nNel ruolo della ragazzina adolescente troviamo l'attrice Nova Pilbeam, allora quattordicenne, che sar\u00e0 chiamata a recitare la parte della protagonista, quattro anni dopo, nel film \"Giovane e innocente\".\nScelse nella parte di Abbot, a cui dar\u00e0 una maschera indimenticabile, l'attore Peter Lorre che era diventato famoso nel 1931 nel film di Fritz Lang, \"M - Il mostro di D\u00fcsseldorf\" come interprete di assassino di bambine. L'attore interpreter\u00e0 una parte importante, \"il generale\", in un altro film di Hitchcock, \"L'agente segreto\".\nSceneggiatura.\nNell'aprile e nel maggio di quell'anno fu preparata la sceneggiatura a opera dello stesso regista e con la collaborazione di Charles Bennett, Alma Reville, Igor Montagu e Angus MacPhail. I dialoghi furono scritti da Edwin Greenwood, A. R. Rawlinson ed Emlyn Williams.\nRiprese.\nIl film fu girato dal 29 maggio 1934 al 2 agosto 1934 negli stabilimenti della Gaumont-British situati ai Lime Grove Studios, a Stepherd's Bush, vicino a Londra.\nColonna sonora.\nPer il film il compositore Arthur Benjamin ha realizzato la \"Storm Clouds Cantata\", eseguita nella scena dello sparo all'interno della Royal Albert Hall: la stessa musica sar\u00e0 ripresa anche nella versione del 1956.\nLa Cantata.\nTesto originale:\nSolista:\n\"There came/ A whispered terror/On the breeze/And the dark forest shook/\"\nCoro femminile:\n\"And on the trembling trees/Came the nameless fear/And panic over took/2v/Each flying creature/Of the wild/\"\nRitornello cantato dal coro:\n\"And when they all had fled/\"4v/.\nSolista: \n\"Yet stood the trees/ 3v/Around whose heads/Screaming/The night birds/wheeled and shot away/\" 2v/ ripetuto dal coro pi\u00f9 volte/\nCoro maschile:\n\"Finding release/From that which drove them onward like their prey/Yet stood the trees/ Finding release/\" ripetuto pi\u00f9 volte/\nCoro femminile:\n\"The storm clouds broke/and drowned the dying moon/The storm clouds broke/The storm clouds broke\"/ripetuto pi\u00f9 volte/.\nI due cori si alternano e si sovrappongono; conclude la cantata il coro maschile e le due ultime parole \"Finding release\" sono cantate intervallate dall'urlo, dal colpo di piatti e dallo sparo.\nIl testo tradotto in italiano suona pi\u00f9 o meno cos\u00ec:\n\"Giunse un disperato terrore attraverso la brezza/ e la selva oscura si scosse/E sugli alberi tremanti/arriv\u00f2 la paura senza nome/E il panico raggiunse/ogni creatura volante/della natura selvaggia/E quando tutti erano fuggiti/gli alberi resistettero in piedi/Attorno alle loro chiome/urlavano/gli uccelli notturni/che con ampi giri scappavano lontano/cercando scampo/dalla tempesta che li inseguiva come prede/Le nubi cariche d'acqua/ si squarciarono/e la luna mor\u00ec annegata/\".\nHitchcock racconta.\nLa storia nacque nella fantasia di Hitchcock sulle nevi di \"Sankt Moritz\": era stato l\u00ec che lui e la moglie Alma avevano trascorso la luna di miele. La luminosit\u00e0 delle discese innevate gli faceva sentire un profondo contrasto col ricordo delle strade congestionate di Londra e su questo contrasto determinante \u00e8 giocato il film.\nNel finale la sparatoria della polizia s'ispira a un fatto di cronaca vero risalente al 1910, conosciuto come l\"'assedio di Sidney Street\". Degli anarchici russi si erano rinchiusi in un edificio ed erano armati. La polizia londinese, tradizionalmente disarmata, aveva chiesto l'intervento dell'esercito e dell'artiglieria. Churchill stesso, allora capo della polizia, era accorso sul posto a sorvegliare le operazioni. Hitchcock racconta che aveva avuto noie con la censura perch\u00e9 non era consentito mettere armi nelle mani dei poliziotti. Aggir\u00f2 l'ostacolo mostrando l'arrivo di una camionetta che distribuisce fucili.\nDistribuzione.\nLa prima si ebbe il 14 febbraio 1935.\nAccoglienza.\nIl film fu un grande successo di critica e di pubblico in Inghilterra ma anche in America. Nelle prime recensioni fu definito \"uno splendido melodramma\" , \"un film di grande tensione e profonda umanit\u00e0\".\nTemi.\nIl film ruota attorno a uno dei temi preferiti di Hitchcock: un personaggio comune \u00e8 per caso coinvolto in un affare di spionaggio internazionale e per uscirne \u00e8 costretto a investigare personalmente e a ricorrere a tutte le sue risorse. Parecchi altri film svilupperanno ancora questo tema, per esempio \"Il club dei trentanove\", \"Sabotatori\", \"Intrigo internazionale\".\nIl regista in tutto il film mescola abilmente umorismo, suspense, azione. Si veda in particolare l'analisi della sequenza dal dentista.\nSuspense.\nMeritatamente celebre per la costruzione della \"suspense\" \u00e8 la sequenza del concerto durante il quale dovrebbe compiersi l'attentato contro l'ambasciatore. Le spie hanno gi\u00e0 provato l'attentato \"a freddo\" ascoltando pi\u00f9 volte la cantata da un grammofono, interrompendo il disco al colpo dei piatti. Durante il concerto tutti i personaggi sono al loro posto e lo spettatore, gi\u00e0 informato, attende con angoscia crescente che il suonatore impassibile usi il suo strumento: questo condizionamento del pubblico \u00e8 la base essenziale per la creazione della suspense.\nRuolo femminile.\nMolto originale in questo film \u00e8 il ruolo affidato alla donna.\nLo studioso Gian Piero Brunetta afferma:\n\"Limitatamente a un certo tipo di figure di donna in un dato periodo della sua attivit\u00e0, Hitchcock pare sostenere che non solo \"la femme a pour role de secourir l'homme\" (la donna ha il ruolo di soccorrere l'uomo), ma anche che da lei pu\u00f2 dipendere l'esito di una vicenda, oltre che dalla capacit\u00e0 maschile. Tipico esempio \u00e8 quello della figura di Jill Lawrence, la madre che s'incarica di abbattere, con un colpo di carabina, la spia che, sul tetto della casa assediata, cerca di buttare gi\u00f9 sua figlia presa in ostaggio.\" e ancora \"Nel caso di \"L'uomo che sapeva troppo\" il capovolgimento delle funzioni uomo-donna, con la soluzione affidata alla donna, nel caso specifico ottima tiratrice di carabina, ha il compito di aumentare l'intensit\u00e0 drammatica non solo per il dubbio sull'esito dell'azione, ma per il fatto che la donna, madre della bambina, non \u00e8 in condizioni ideali di freddezza per colpire la spia.\"\nConfronto con la versione del 1956.\nHitchcock dichiar\u00f2 a Fran\u00e7ois Truffaut che \"...la prima versione \u00e8 stata fatta da un dilettante di talento, mentre la seconda da un professionista.\"\nSi possono individuare alcune principali differenze: "}
{"id": "241543", "revid": "799504", "url": "https://it.wikipedia.org/wiki?curid=241543", "title": "Villa Medici", "text": "La Villa Medici \u00e8 un complesso architettonico situato sulla collina del Pincio accanto a Trinit\u00e0 dei Monti a Roma. Ospita dal 1803 l'Accademia di Francia a Roma. \u00c8 il punto pi\u00f9 alto di Roma.\nStoria.\nLo spazio in cui sorge la villa era occupato nell'antichit\u00e0 dagli \"Horti Luculliani\". Venne poi in possesso di Messalina, che proprio qui fu uccisa, e fu sede di Onorio e di Belisario.\nCaduto l'impero, la sua posizione periferica ne caus\u00f2 l'abbandono, e nel 1564, quando i nipoti del cardinale Giovanni Ricci di Montepulciano acquistarono il terreno, l'unico fabbricato \"civile\" era la Casina del cardinale Marcello Crescenzi, che vi teneva una vigna ed aveva iniziato lavori di ampliamento dell'edificio affidandoli al fiorentino Nanni Lippi, ma era morto prima di vedere conclusi i lavori. I nuovi acquirenti li ripresero, affidandoli al figlio di Lippi, Annibale, e si vuole che vi abbia contribuito anche Michelangelo.\nNel 1576 la propriet\u00e0 fu acquisita dal cardinale Ferdinando de' Medici, che fece completare i lavori da Bartolomeo Ammannati. Secondo il gusto dell'epoca, una parte dei ruderi furono interrati, mentre bassorilievi e statue romane riemerse dalle vigne venivano incastonate, in una sorta di grande museo all'aperto, nella facciata della villa e nel grande giardino che richiamava i giardini botanici creati da suo padre Cosimo a Pisa e a Firenze, ricco di piante di pino, cipresso e querce ma anche di piante rare, e decorato con sculture che richiamano palazzo Spada. Non mancava, all'interno, l\u2019\"antiquarium\" dedicato ai pezzi pi\u00f9 pregiati.\nMolti di questi materiali furono portati a Firenze quando il cardinale divenne Granduca di Toscana, nel 1587. Per un secolo e mezzo la villa fu uno dei luoghi pi\u00f9 eleganti e mondani di Roma, succedendo a palazzo Firenze come sede degli ambasciatori del Granducato di Toscana alla corte papale. Nel 1633 Galileo Galilei soggiorn\u00f2 alla villa ospite di Ferdinando II de' Medici, prima liberamente poi forzatamente durante il suo processo al Tribunale dell'Inquisizione.\nQuando, nel 1737, la linea granducale dei Medici si estinse, la villa pass\u00f2 ai Lorena, come il Granducato. La spoliazione definitiva della villa avvenne per volont\u00e0 del granduca Pietro Leopoldo di Lorena, desideroso di radunare a Firenze tutte le collezioni medicee. Venne cos\u00ec imballato e spedito via mare tutte quello che si poteva trasportare. Tra i pezzi pi\u00f9 pregiati vi furono le statue romane nella Loggia dei Lanzi, la Venere de' Medici agli Uffizi, il Vaso Medici, un enorme cratere neoattico sempre agli Uffizi, l'obelisco di Boboli o la vasca in granito grigio proveniente forse dalle terme Alessandrine (l'elenco \u00e8 molto pi\u00f9 lungo e comprende un gran numero delle antichit\u00e0 agli Uffizi, a Palazzo Pitti ed al Museo archeologico di Firenze).\nTerminato il trasferimento delle opere, nel 1787 Pietro Leopoldo mise la villa in vendita. Dopo dodici anni, in un periodo di grandi tensioni politiche a seguito della campagna d'Italia, la villa pervenne alla Francia; successivamente, nel 1803, Napoleone Bonaparte firm\u00f2 il contratto di acquisto e vi trasfer\u00ec l\"'Acad\u00e9mie de France \u00e0 Rome\", la cui precedente sede era stata incendiata nel 1793. Questa prestigiosa istituzione culturale ebbe fra i suoi direttori Ingres e Balthus.\nDa allora la villa ospit\u00f2 i vincitori del Prix de Rome.\nDal 2000 l'Accademia di Francia ha intensificato la propria presenza nel panorama culturale romano, localizzando a Villa Medici importanti mostre ed eventi artistici e culturali.\nNel 2003 per commemorare i duecento anni dall'insediamento dell'Accademia di Francia a Roma \u00e8 stata presentata la mostra \"Le Maest\u00e0 di Roma\" con triplice sede a Villa Medici alle Scuderie del Quirinale e alla GNAM. Esposizione imponente che ha visto tornare sul luogo di produzione numerosi capolavori oggi dispersi in tutta Europa.\nGli edifici.\nLa facciata interna, verso i giardini, dell'edificio principale \u00e8 impreziosita da numerosi bassorilievi antichi tra cui una coppia di ghirlande proveniente dall'Ara Pacis.\nNei giardini \u00e8 presente una voliera in muratura con affrescata, tra gli altri animali, la prima rappresentazione europea del tacchino (di Jacopo Zucchi).\nI giardini.\nIl giardino di Villa Medici, che si estende da nord a sud per pi\u00f9 di 7 ettari, conserva ancora oggi in gran parte l'aspetto del XVI secolo. Quando, nel 1564, il cardinal Ricci acquist\u00f2 la Casina Crescenzi, situata sul \"collis hortulorum\", il podere doveva comprendere una azienda agricola in mezzo a terreni coltivati a vigne. Vennero allora intrapresi grandi lavori di terrazzamento. Fu creato un giardino chiuso da mura, attiguo a nord al vigneto di Santa Maria del Popolo. La pianta del giardino, divisa in sedici quadrati e sei aiuole, \u00e8 abbastanza semplice, in accordo con i principi di composizione dell'epoca. Grazie ai lavori di irrigazione di Camillo Agrippa, matematico e ingegnere milanese, il luogo venne ornato da numerosi bacini e fontane.\nSembra sia stata in parte sistemata a partire dal 1570 una \"silva\" (o bosco) a sud del giardino, tra il viale di via Pinciana a ovest, le Mura Aureliane a est e la terrazza che chiude il giardino a nord. Questa zona contiene ancora i resti interrati di un tempio romano probabilmente dedicato alla Fortuna.\nQuando Ferdinando de' Medici acquist\u00f2 il terreno dagli eredi di Ricci nel 1576, si impegn\u00f2 a portare a termine la campagna di lavori iniziata dal cardinale e non ancora conclusa.\nL'acquisto nel 1580 della vigna di Giulio Bosco, a sud della \"silva\", permise a Ferdinando di chiudere definitivamente il sito della Villa tra le Mura Aureliane e via Pinciana. Egli cre\u00f2 un nuovo asse nord-sud (il lungo viale), che collegava il giardino al Parnaso, ed edific\u00f2 una piccola collina artificiale interrando le rovine del tempio antico. Sembra che con il Parnaso il nuovo proprietario ponesse questi luoghi sotto la protezione di Apollo. Con questo gesto Ferdinando de' Medici s'impose come un protetto di Apollo e beneficiario della Fortuna.\nAlla fine XVI secolo, durante alcuni scavi archeologici, venne scoperto il gruppo dei Niobidi (raffigurante oltre alla figlia di Tantalo ed i suoi figli anche un cavallo messaggero di morte). Ferdinando de' Medici decise quindi di comprarlo e di collocarlo nel quadrato di fronte allo studiolo.\nDopo i lavori di terrazzamento e gli impianti vegetali, alla fine del XVII secolo, il giardino nord e il bosco hanno subito solo parziali modifiche. Spogliati alla fine del XVIII secolo della maggior parte delle sculture, i giardini hanno per\u00f2 conservato fino all'inizio del XIX secolo la pianta originaria.\nIn ogni caso sotto il direttorato di Ingres venne leggermente modificato il tracciato delle aiuole di fronte alla Villa e furono piantati molti dei pini marittimi che costituiscono oggi la particolarit\u00e0 di questo luogo. Il pittore Balthus, direttore della Villa, desideroso di ridare a questo luogo lo splendore di un tempo, risistem\u00f2 le aiuole di fronte alla Villa, spogliando cos\u00ec il giardino dell'aspetto che aveva nel XIX secolo.\nA causa del degrado fitosanitario dei grandi pini e delle aiuole, si \u00e8 deciso, a partire dal 2000, di restaurare i giardini dell'Accademia e di riportarli al loro aspetto originario. I restauri sono diretti dall'architetto Giorgio Galletti, specializzato nei giardini medicei."}
{"id": "241549", "revid": "4106", "url": "https://it.wikipedia.org/wiki?curid=241549", "title": "Rivi\u00e8re (Is\u00e8re)", "text": ""}
{"id": "241550", "revid": "2074952", "url": "https://it.wikipedia.org/wiki?curid=241550", "title": "Philippe Candeloro", "text": "Biografia.\nFiglio di un muratore italiano Luigi Candeloro, immigrato in Francia dall'Abruzzo, Philippe Candeloro si avvicin\u00f2 al pattinaggio di figura a sette anni grazie ad un corso organizzato dalla scuola. In seguito divent\u00f2 allievo di Andr\u00e9 Brunet, che rimase il suo allenatore per tutta la durata della sua carriera agonistica, affiancato dalla coreografa Natasha Volkova-Dabbadie.\nNel dicembre 1991 Philippe Candeloro non ottenne la qualificazione agli imminenti Giochi olimpici di Albertville, arrivando solo terzo alle selezioni per la squadra francese. Era deluso per la mancata partecipazione ai Giochi olimpici \"di casa\", e si lament\u00f2 di una presunta macchinazione nei suoi confronti, dando i primi assaggi di quella vena polemica a cui si deve uno dei suoi tanti soprannomi, \"Candel rebelle\" (Candeloro il ribelle).\nIl ventenne pattinatore francese si mise in luce un mese dopo le Olimpiadi, ai campionati mondiali di pattinaggio di figura del 1992 a Oakland in California. Come programma lungo present\u00f2 una coreografia ispirata al film \"Conan il barbaro\", indossando un costume che richiamava il personaggio portato sullo schermo da Arnold Schwarzenegger e pattinando su musiche tratte dalla colonna sonora. L'esercizio conteneva un paio di elementi che sarebbero poi diventati caratteristici delle sue esibizioni: una sequenza di saltelli in avanti e una trottola \"inginocchiata\", eseguita in posizione seduta a gambe incrociate sul ghiaccio. Al termine della sua prova Candeloro fu accolto con un'ovazione del pubblico che si alz\u00f2 in piedi per applaudirlo. Il suo piazzamento finale fu il nono posto.\nAgli europei del 1993 arriv\u00f2 la prima medaglia del suo \"palmar\u00e8s\". Vinse l'argento, riproponendo la coreografia di Conan come programma lungo. In esibizione inizi\u00f2 a presentare un altro numero ispirato al cinema, Rocky sulle musiche di \"Living in America\" di Jackson Brown e con un costume a stelle e strisce come la bandiera statunitense.\nNella stagione del 1994 Candeloro introdusse un'altra innovazione coreografica: un unico tema comune al programma corto e al programma lungo, le due parti di cui si compone la gara individuale di pattinaggio artistico. Il tema proposto dal francese fu \"Il padrino\" di Francis Ford Coppola sulle musiche di Nino Rota. Il \"mafioso\" Philippe, con un costume di scena gessato, vinse il bronzo alle Olimpiadi di Lillehammer e l'argento ai mondiali in Giappone. L'anno dopo, con due programmi rivisitati sullo stesso tema, si classific\u00f2 terzo ai mondiali e quarto agli europei.\nNel 1996 present\u00f2 un programma corto sulla colonna sonora del film \"Dune\", mentre nel programma lungo era il personaggio dei fumetti Lucky Luke. I risultati agonistici non furono particolarmente brillanti: quinto agli europei, nono ai mondiali. Le esuberanti e teatrali coreografie di Candeloro facevano molta presa sul pubblico, ma i punteggi delle giurie non sempre collimavano con il gradimento degli spettatori. Alcuni elementi non convenzionali delle sue \"routine\" andavano contro i regolamenti dell'International Skating Union (ISU) e comportavano penalizzazioni da parte dei giudici; la ormai famosa \"trottola Candeloro\" a gambe incrociate, ad esempio, \u00e8 vietata nelle gare ISU perch\u00e9 la rotazione non avviene sulle lame dei pattini, ed \u00e8 ammessa solo nelle esibizioni.\nNel 1997 Candeloro vest\u00ec i panni di Napoleone Bonaparte nel programma lungo e agli europei di Parigi, in patria, vinse l'argento. L'anno dopo concluse la sua carriera agonistica con le Olimpiadi di Nagano 1998, dove fu il portabandiera della Francia nella cerimonia di apertura. Aggiunse ancora un nuovo personaggio al suo repertorio, il D'Artagnan de \"I tre moschettieri\" di Dumas, ed arricch\u00ec la sua bacheca personale con una medaglia di bronzo.\nDopo i Giochi di Nagano \"Candelorock\" (un altro soprannome, coniato da un giornalista di \"Paris Match\") pass\u00f2 al professionismo, partecipando a importanti spettacoli sul ghiaccio come \"Champions on Ice\" e \"Holiday on Ice\" e riproponendo i personaggi celebri del suo repertorio agonistico e gli elementi tipici delle sue coreografie, senza pi\u00f9 i vincoli imposti dai regolamenti ISU. Ha ideato e prodotto uno proprio spettacolo che ha portato in \"tourn\u00e9e\" in Francia, Giappone e Guadalupa tra il 1999 e il 2002.\nIl 1\u00ba febbraio 2005 \u00e8 uscita in Francia la sua autobiografia \"Candel, rebelle et fid\u00e8le\", scritta in coppia con il giornalista Alain Leblond."}
{"id": "241553", "revid": "12582", "url": "https://it.wikipedia.org/wiki?curid=241553", "title": "Non-violenza", "text": ""}
{"id": "241561", "revid": "1666804", "url": "https://it.wikipedia.org/wiki?curid=241561", "title": "Lucio Cornelio Lentulo Crure", "text": "Biografia.\nProbabilmente fratello del console Publio Cornelio Lentulo Spintere, nel 58 a.C. fu pretore, si candid\u00f2 al consolato nel 56 a.C., ma venne battuto dai due triumviri Marco Licinio Crasso e Gneo Pompeo Magno. Riusc\u00ec a farsi eleggere console solo nel 49 a.C. insieme a Gaio Claudio Marcello.\nAllo scoppio della guerra civile dichiar\u00f2 la sua aperta posizione ostile a Cesare e gli stessi Commentarii de bello civili si aprono con la sua invettiva contro il proconsole delle Gallie. Poco dopo dovette scappare con il collega e col resto del Senato, seguendo Pompeo, la cui strategia implic\u00f2 l'abbandono dell'Urbe. In seguito con due legioni si spost\u00f2 da Roma all'Illirico, a \"Dyrrhachium\", dove fu messo a capo delle due legioni. Lucio Cornelio Balbo tent\u00f2 inutilmente di persuaderlo per un passaggio ai cesariani.\nEra noto per essere particolarmente amante del lusso e, per questo, spesso oberato dai debiti. \nDopo la disfatta pompeiana a Farsalo (agosto 48 a.C.), si rec\u00f2 in Egitto, accompagnando Pompeo. Mor\u00ec il giorno successivo alla morte di Pompeo, nel carcere di Tolomeo XIII.\nCicerone ricorda Crure nella XIII Filippica, rimpiangendo di non poterlo avere al suo fianco come alleato contro Marco Antonio."}
{"id": "241562", "revid": "466539", "url": "https://it.wikipedia.org/wiki?curid=241562", "title": "Video Girl Ai", "text": " \u00e8 una serie manga scritta e illustrata da Masakazu Katsura, che comprende diversi spin-off e adattamenti.\nTrama.\n\"Video Girl\".\nMunehiro Yamakawa \u00e8 un liceale innamorato di Hiroko Himoru, alla quale non riesce a dichiarare i suoi sentimenti. Dopo aver riprodotto una videocassetta presa al Gokuraku, un videonoleggio che trova lungo la strada di casa, nota con stupore che dallo schermo del televisore esce una ragazza che dice di chiamarsi Haruno: per consolarlo della delusione subita si offre come insegnante per un \"corso intensivo di primo appuntamento\", che dar\u00e0 a Munehiro il coraggio di dichiararsi a Hiroko. Haruno rimane al fianco di Munehiro per due settimane, durante le quali si affeziona al ragazzo che intanto \u00e8 riuscito a convincere Hiroko a uscire con lui. Nel corso del loro appuntamento Hiroko scarica Munehiro, e il ragazzo si rende conto di essersi innamorato di Haruno e che la ragazza sta per scomparire dato che la sua esistenza sulla Terra \u00e8 limitata alla durata del nastro della videocassetta (un mese). Munehiro e Haruno riescono a dichiararsi i propri sentimenti un attimo prima che la ragazza si dissolva; sette anni dopo Munehiro incontra una donna somigliante ad Haruno e i due, all'unisono, dichiarano di essersi ritrovati.\n\"Video Girl Ai\".\n\"Yota Moteuchi\" \u00e8 uno studente liceale di 16 anni che a causa di una enorme timidezza e di una gran dose di sfortuna, ha difficolt\u00e0 a rapportarsi con l'altro sesso, venendo cos\u00ec soprannominato da tutti \"Motenai Yoda\", ossia \"senza donne\" (un gioco di parole ottenuto leggendo diversamente gli ideogrammi del suo nome).\nIl nostro impacciato protagonista \u00e8 follemente innamorato della sua bella compagna di classe \"Moemi Hayakawa\", ma non riesce mai a cogliere il momento opportuno per confidarle il suo amore. Dopo essere riuscito a diventare suo amico, Yota decide di confidare i suoi sentimenti alla ragazza, ma prima di riuscirvi, scopre che Moemi in realt\u00e0 prova una grande attrazione per \"Takashi Niimai\", il suo migliore amico. Allora Yota, dimostrando un incredibile altruismo, decide di non dichiararsi e, addirittura, di aiutare Moemi a conquistare Takashi. Quest'ultimo per\u00f2 \u00e8 a conoscenza dei sentimenti che prova Yota per Moemi e per questo sceglie di respingere la ragazza, pensando di fare cos\u00ec un favore al suo amico.\nRincasando, Yota si imbatte in uno strano video noleggio, il \"Gokuraku Club\" (letteralmente il \"Club Paradiso\"). Incuriosito vi entra e qui viene subito colpito da un video dal titolo \"Io ti consoler\u00f2 - Ai Amano\". Convinto che la cassetta sia in realt\u00e0 un video hard, il giovane decide di portarselo a casa. Ma una grande sorpresa lo aspetta: infatti, mentre cerca di riprodurre la cassetta con il suo videoregistratore, il giovane viene investito da un enorme bagliore e scopre che Ai \u00e8 comparsa in carne ed ossa al suo fianco. Aver riprodotto la cassetta nel videoregistratore rotto, tuttavia, ha causato qualche inconveniente: il carattere e le curve di Ai risultano cambiati, e non si rivela affatto tenera e servizievole come previsto, ma un vero e proprio tornado.\nNascono cos\u00ec numerosi intrecci romantici e cocenti delusioni: Ai, cerca in ogni modo di far diventare Yota una persona sicura di s\u00e9, sperando cos\u00ec che Moemi possa innamorarsi di lui. Allo stesso tempo per\u00f2, la bella Ai si innamora della semplicit\u00e0 e della gentilezza del ragazzo, vivendo cos\u00ec dei sentimenti mai provati in precedenza. Ai per\u00f2, decide di non dichiararsi, perch\u00e9 sa che la sua permanenza nel mondo reale \u00e8 legata alla durata del nastro della videocassetta (tre mesi).\nA complicare la vicenda, interverr\u00e0 il proprietario del Gokuraku (nonch\u00e9 creatore delle Video Girl), infastidito dal malfunzionamento di Ai, e deciso a ritirare il suo nastro dalla circolazione.\n\"Video Girl Len\".\nLa storia \u00e8 ambientata 9 anni dopo le vicende narrate all'inizio di \"Video Girl Ai\". Il protagonista si chiama Hiromu Taguchi e frequenta un corso di disegno. Nella classe, che ha per insegnante Yota Moteuchi (il protagonista di Video Girl Ai), incontra una ragazza chiamata Ayumi Shirakawa e immediatamente si innamora di lei.\nViene per\u00f2 a conoscenza di alcune voci sul conto di Ayumi che la disegnano come una ragazza facile, e per smentirle Hiromu le chiede un appuntamento. Alla fine di questo appuntamento i due si trovano da soli nella classe dove di solito si tiene il corso di disegno, e Hiromu accenna un discorso a proposito delle voci che girano su di lei.\nLa ragazza pensa che Hiromu sia uscito con lei solo perch\u00e9 spera che le voci sul suo conto siano vere e, delusa, inizia a togliersi le mutandine. Il ragazzo pensa che le voci che girano sul conto di Ayumi siano vere: sconvolto, scappa dalla classe di disegno ed incontra il suo migliore amico Toshiki Karukawa.\nInsieme scoprono un nuovo videonoleggio chiamato Neo Gokuraku; ci entrano e subito credono che si tratti di un negozio di video hard. Toshiki riesce a noleggiare una cassetta anche se il vecchietto proprietario del club cerca di proibirglielo.\nAppena sono a casa Toshiki inserisce la videocassetta nel registratore e accade l'incredibile: una ragazza, dallo schermo, comincia a discutere animatamente con Toshiki e ad un certo punto salta fuori dallo schermo. La giovane dice di chiamarsi Len Momono, e il suo compito \u00e8 quello di aiutare Hiromu a smentire le voci su Ayumi e a conquistarla.\nDopo molte vicissitudini Hiromu ed Ayumi, felici, si metteranno insieme. A questo punto Len ha esaurito il suo compito: la notte di Natale viene ritirata dal videonoleggio e scompare.\nMedia.\nManga.\nLa serie esord\u00ec con un \"one-shot\", , , pubblicato in Italia con il titolo di \"Video Girl\". Nel 1989, sempre su \"Weekly Sh\u014dnen Jump\", inizi\u00f2 la serie regolare del manga \"Video Girl Ai\", la cui trama segue quella del \"one-shot\" ma con personaggi diversi. In seguito alla conclusione del manga, con un totale di 17 \"tank\u014dbon\", Katsura ha pubblicato uno \"spin-off\", \"Video GIrl Len\", composto da due volumi.\nIn Giappone, la prima versione del manga - pubblicata solo in rivista e nella prima edizione dei \"tank\u014dbon\" - conteneva alcune scene di nudo, poi corrette da Katsura per le edizioni successive, onde evitare che VGA venisse considerato un manga erotico.\nIn Italia ha avuto tre versioni pubblicate dalla Star Comics, dal numero 1 al 17 della collana \"Neverland\" (1993) e dal numero 1 al 13 della collana \"Greatest\" (2000).\nLa seconda versione (del 2000) \u00e8 stata tradotta nuovamente; una terza edizione denominata \"Video Girl Ai New Editon\" venne pubblicata in Italia da novembre 2014, di cui i primi due volumi sono stati fatti uscire contemporaneamente per celebrare Masakazu Katsura come ospite d'onore di Star Comics al Lucca Comics &amp; Games 2014. Questa nuova edizione si compone di nove volumi basati sulla edizione \"bunkoban\" giapponese del 2003 (la \"Video Girl Ai - Pocket Edition\").\nLa serie \u00e8 stata distribuita anche negli Stati Uniti da Viz Media, in Francia da Editions Tonkam, in Spagna da Planeta DeAgostini, in Brasile da Editora JBC, in Messico da Grupo Editorial Vid, in Germania da Carlsen Comics, in Ungheria da Semic Interprint ed in Polonia da Waneko.\nAnime.\nUn adattamento OAV \u00e8 stato diretto da Hiroshi Watanabe e Mizuho Nishikubo e prodotto dallo studio d'animazione Production I.G per un totale di 6 episodi pubblicati tra il 27 marzo ed il 28 agosto 1992 in home video.\nLa trasposizione anime copre solamente i primi quattro volumi del manga, dando cos\u00ec un finale diverso da quello presente nell'opera originale.\nIn Italia la serie fu acquistata da Yamato Video che l'ha pubblic\u00f2 in 3 VHS nel 2001. Successivamente l'opera fu riedita da parte dello stesso editore in DVD.\nLive action.\n\u00c8 stato realizzato un film live action distribuito in Giappone nel 1991. Sebbene l'inizio del film corrisponda alla trama dei primi volumi di \"Video Girl Ai\", il finale \u00e8 diverso."}
{"id": "241563", "revid": "804", "url": "https://it.wikipedia.org/wiki?curid=241563", "title": "Matrice emisimmetrica", "text": ""}
{"id": "241565", "revid": "2014155", "url": "https://it.wikipedia.org/wiki?curid=241565", "title": "Costantino V", "text": "Regno.\nNato nell'agosto del 718, quando fu battezzato dal patriarca Germano, il 25 dicembre dello stesso anno, defec\u00f2 sul fonte battesimale, e ci\u00f2 gli valse l'infamante appellativo di \"Copronimo\" (traducibile con 'nome di sterco'), che gli storici iconoduli usavano per insultarlo. Fu associato al trono nella Pasqua del 720, a soli due anni. Nell'anno 732, dopo la vittoria decisiva dei Cazari sugli Arabi ad Ardabil e la loro espansione fino a Mosul (a met\u00e0 strada verso Damasco; la via trans-caucasica per l'invasione d'Europa non verr\u00e0 pi\u00f9 tentata dagli Arabi), l'imperatore Costantino V spos\u00f2 la principessa cazara Tzitzak, battezzata per l'occasione con il nome di Irene. Nel 740 contribu\u00ec alla vittoria sugli Arabi ad Akroinon.\nRibellione di Artavasde.\nQuando divenne unico imperatore, durante una campagna di guerra contro gli Arabi, venne dichiarato morto dall'ex \"strategos\" del \"thema\" armeno nonch\u00e9 cognato Artavasde e dovette riconquistare all'usurpatore, genero di Leone III, sia la capitale che il trono (741-742). Artavasde, difensore del culto delle icone, si fece nominare imperatore da una parte dell'esercito e, una volta giunto a Costantinopoli, fece rimettere al loro posto le immagini sacre. Nel frattempo Costantino V, rifugiatosi ad Amorio, otteneva l'appoggio delle truppe del \"thema\" anatolico e, alla testa di queste, inflisse all'usurpatore due pesanti sconfitte, prima presso Sardi (maggio 743) e poi presso Madrina, nell'agosto dello stesso anno. Dopo un breve assedio durato tre mesi (da settembre a novembre), Costantino V entr\u00f2 trionfalmente a Costantinopoli e pun\u00ec severamente l'usurpatore: questi fu accecato con i suoi figli nell'ippodromo e mandato in esilio ed ai suoi sostenitori furono tagliati mani e piedi o furono accecati. Il patriarca Anastasio, reo di aver appoggiato l'usurpatore, fu costretto a fare un giro nell'ippodromo a cavallo di un asino, sottoposto a pubblica umiliazione, ma conserv\u00f2 comunque la sua carica.\nPolitica interna.\nPolitica religiosa.\nNei primi anni di regno Costantino V sembra essere stato moderato dal punto di vista religioso, non perseguitando apertamente gli iconoduli, ovvero i veneratori delle immagini. Ci\u00f2 risulterebbe da fonti armene, che descrivono il Costantino dei primi anni come un Imperatore pio \u00abche govern\u00f2 con la fede di Cristo e con piet\u00e0\u00bb, mentre al contrario il padre viene definito empio. Un'altra fonte slavonica sostiene addirittura che Costantino V avrebbe liberato \u00abtutti i santi iconofili\u00bb su richiesta della moglie Irene, che Teofane descrive come una donna pia e veneratrice delle immagini.\nSolo successivamente, a partire dagli anni 750, avvi\u00f2 una persecuzione violenta contro gli iconoduli: nel 754 convoc\u00f2 il concilio di Hieria che condann\u00f2 esplicitamente il culto delle immagini; per far s\u00ec che la decisione dei vescovi fosse favorevole alla distruzione delle icone, negli anni precedenti al concilio fece in modo di assegnare ai suoi sostenitori i seggi vescovili vacanti o ne cre\u00f2 di nuovi, a cui prepose prelati a lui vicini. Fece arrestare diversi oppositori dell'iconoclastia rendendoli inoffensivi per tutta la durata del concilio. Il concilio condann\u00f2 la venerazione delle icone, in quanto si riteneva che gli iconoduli, venerando tali immagini, ricadevano sia nell'errore del monofisismo sia in quello del nestorianesimo.Costantino V scrisse anche alcune opere di argomento teologico riguardanti l'iconoclastia, che mostravano tendenze monofisite.\nIn seguito al concilio le immagini religiose nelle chiese vennero distrutte, sostituite con altre profane, come scene di caccia e corse dei carri. La sua politica religiosa incontr\u00f2 per\u00f2 l'opposizione di parte della popolazione e nel 766 fu scoperta una congiura a cui presero parte alcuni degli uomini pi\u00f9 fidati di Costantino: l'Imperatore li pun\u00ec duramente, ordinando la loro esecuzione. Uno dei ceti che opponeva pi\u00f9 resistenza era quello monastico, sotto la guida dell'abate Stefano (765).\nIntorno agli anni 760 inizi\u00f2 una vera e propria persecuzione nei confronti degli ordini religiosi, ovvero i monaci, in quanto si opponevano alla sua politica iconoclastica. Molti monasteri e possedimenti monastici vennero confiscati, chiusi e trasformate in stalle, stabilimenti termali o caserme. Uno degli uomini pi\u00f9 fidati dell'Imperatore, lo stratego di Tracia Michele Lacanodracone, imponeva ai monaci che arrestava una scelta: o abbandonare la vita monastica e maritarsi, oppure subire l'accecamento e l'esilio. La lotta contro il ceto monastico fu attuata in tutto l'Impero e gener\u00f2 rivolte nelle campagne dove i monaci potevano vantare un forte sostegno. La persecuzione dei monaci fu indiscriminata e colp\u00ec anche i monaci non iconoduli: in questo modo la lotta contro le immagini si fuse con la lotta contro la potenza monastica e i suoi possedimenti, che venivano confiscati e incamerati dallo stato.\nAttivit\u00e0 edilizia.\nDopo la pestilenza del 747, che aveva colpito Costantinopoli, Costantino si affrett\u00f2 a ripopolare la capitale facendo trasferire in essa abitanti dalla Grecia e dalle isole dell'Egeo. Molte opere pubbliche vennero restaurate. Nel 766 ad esempio l'Imperatore provvedette a restaurare l'acquedotto di Valente. Altre opere restaurate in quel periodo furono Hagia Sophia e la Chiesa di Santa Irene, che divenne in pratica il \"tempio\" dell'iconoclastia. In queste e in altre chiese le immagini religiose vennero rimosse:\nAnche se l'iconoclastia provoc\u00f2 la distruzione di opere d'arte religiose, secondo lo storico Hauser grazie a questa eresia si produsse \u00abquell'effetto stimolante della produzione, che era ormai caduta in un meccanico e monotono formalismo.\u00bb Grazie all'iconoclastia, l'arte si svincol\u00f2 da temi religiosi e riscopr\u00ec l'ellenismo artistico, con le rappresentazioni delle scene di vita quotidiana gi\u00e0 citate pi\u00f9 sopra.\nRiforma dell'esercito.\nL'Imperatore apport\u00f2 anche delle migliorie nell'esercito, con l'istituzione dei cosiddetti \"tagmata\", ovvero reggimenti formati da soldati di professione molto meglio addestrati dei soldati-contadini dei \"themata\". Questi vennero ufficialmente istituiti nel 760.\nPolitica estera.\nGuerre contro i Musulmani.\nMentre il \"basileus\" sconfiggeva l'usurpatore, il califfato islamico attraversava un periodo di guerre civili, al termine delle quali (750) la dinastia degli Omayyadi venne sostituita da quella degli Abbasidi; la capitale fu trasferita da Damasco a Baghdad; la pressione degli Arabi sui territori bizantini diminu\u00ec, e in questo modo l'imperatore pot\u00e9 condurre alcune campagne vittoriose contro i musulmani.\nNel 746 Costantino V invase la Siria settentrionale, occupando Germanicea, la citt\u00e0 dove erano nati i suoi antenati. Nel 752 conquist\u00f2 anche Teodosiopoli e Melitene, in Armenia. I prigionieri di guerra vennero condotti in Tracia per ripopolarla, svuotando la regione di confine tra l'Impero d'Oriente e quello arabo e permettendo di creare una \"terra di nessuno\" che potesse impedire al nemico islamico di avere una base di partenza per eventuali scorrerie nell'Anatolia bizantina. Anche sul mare Costantino ebbe successo: lo stratego dei Cibirreoti arrec\u00f2 nel 747 una sconfitta alla flotta araba proveniente da Alessandria.\nQueste conquiste non furono durature, poich\u00e9 le fortezze espugnate furono in seguito riconquistate dagli Arabi; era per\u00f2 ormai evidente che Bisanzio in Oriente non era pi\u00f9 l'aggredito ma l'aggressore. Nel 756 il generale arabo Sahil Al-Abbas riusc\u00ec a riprendere le fortezze perdute, mentre nel 757 le truppe arabe alla testa del governatore Abdal-Walhab invasero di nuovo il territorio imperiale, ma quando penetrarono nella Cappadocia giunse loro la notizia che l'Imperatore Costantino V stava accorrendo con il suo esercito per uno scontro campale; il timore di perdere una battaglia contro un avversario che gi\u00e0 in passato si era dimostrato temibile li spinse a ritirarsi in territorio arabo con tale rapidit\u00e0 che, narrano le fonti, non riuscirono a saccheggiare neppure una citt\u00e0. Si raggiunse poi tra i due imperi una pace con cui, in cambio della restituzione di alcuni prigionieri, gli Arabi si impegnarono a non invadere pi\u00f9 il territorio bizantino. \nSuccessivamente vi furono altre incursioni degli Arabi in territorio bizantino ma non portarono a perdite di rilievo, segno di come la difesa bizantina si fosse rafforzata, e nel 763 parte dell'Armenia araba fu conquistata dai Turchi, alleati di Bisanzio. Negli ultimi anni di regno di Costantino, gli Arabi attaccarono infruttuosamente la Cilicia nel tentativo di recuperarla.\nLa perdita dell'esarcato.\nMentre regnava Costantino V, l'esarcato bizantino di Ravenna era in grave pericolo, minacciato dal re dei Longobardi Astolfo. Questi, riorganizzato e rafforzato l'esercito, pass\u00f2 immediatamente all'offensiva contro i territori italiani ancora soggetti (anche se pi\u00f9 di nome che di fatto) all'Impero bizantino. Nel 750 invase da nord l'Esarcato occupando Comacchio e Ferrara; nell'estate del 751 riusc\u00ec a conquistare l'Istria e poi la stessa Ravenna, capitale e simbolo del potere bizantino in Italia. Si insedi\u00f2 nel palazzo dell'esarca, che venne parificato al palazzo regio di Pavia come centro del regno longobardo.\nCostantino V tent\u00f2 di recuperare l'esarcato con la forza della diplomazia inviando ambasciatori presso Astolfo nel tentativo di spingerlo a restituire i territori conquistati all'Impero, ma ovviamente l'ambizioso re longobardo non era disposto a rinunciare alle sue conquiste e ambiva a conquistare anche Roma, minacciando apertamente il Papa; il Pontefice allora decise di rivolgersi ai Franchi, all'epoca governati da Pipino il Breve. Il re franco accett\u00f2 la richiesta di aiuto del pontefice e discese due volte in Italia (754 e 756), sconfiggendo Astolfo e costringendolo a cedere Esarcato e Pentapoli al Papa invece che all'Impero. Costantino V ovviamente protest\u00f2 e invi\u00f2 due messi presso il re franco, pregandolo di restituire l'Esarcato al legittimo padrone, ovvero l'Impero d'Oriente; ma Pipino rispose negativamente, congedando i due ambasciatori. Nacque cos\u00ec il potere temporale dei Papi e lo Stato della Chiesa.\nSuccessivamente l'Imperatore tent\u00f2 di convincere il re franco a rompere l'alleanza con il Papa, restituire l'Esarcato ai Bizantini, e dare sua figlia Giselle in sposa al figlio di Costantino Leone. Di fronte al rifiuto di Pipino, che rimaneva fedele al Papa, l'Imperatore cerc\u00f2 di accordarsi con il nuovo re dei Longobardi Desiderio per riprendersi l'Esarcato, ma nonostante l'accordo si fosse raggiunto, l'impresa fall\u00ec. In compenso i Bizantini riuscirono a riconquistare Otranto (758). La caduta del Regno longobardo ad opera di Carlo Magno (774) fece definitivamente tramontare i progetti bizantini di riconquista della penisola italiana. Adelchi, il figlio dell'ultimo re longobardo, si rifugi\u00f2 a Costantinopoli dove ottenne il rango di patrizio e il nome greco di Teodato.\nGuerre contro i Bulgari.\nCostantino V, nel corso del suo regno, condusse ben nove campagne contro i Bulgari, che nel 756 avevano invaso l'Impero. Il \"casus belli\" di questa prima invasione bulgara fu la decisione di Costantino V di costruire nuove fortezze al confine con la Bulgaria, cosa che ovviamente danneggiava gli interessi dei Bulgari; il khan intim\u00f2 quindi all'Imperatore di distruggere le nuove fortezze e al suo rifiuto invase la Tracia bizantina. Su cosa accadde in seguito le fonti sono discordanti:\nNel 762 venne eletto \"khan\" dei Bulgari Teletz, fortemente anti-bizantino, che riprese le ostilit\u00e0 con l'Impero, invadendo la Tracia bizantina. L'imperatore rispose a quest'irruzione conducendo di persona un esercito nel territorio nemico; qui il 30 giugno 763 inflisse una pesantissima sconfitta ai Bulgari: la vittoria venne celebrata dall'Imperatore con un ingresso trionfale a Costantinopoli e con giochi e feste all'Ippodromo. In seguito alla morte di Teletz in una rivolta, la Bulgaria cadde nell'anarchia, e l'Imperatore cerc\u00f2 di approfittarne intraprendendo due spedizioni contro la Bulgaria, nel 764 e nel 765: se la prima spedizione fu vittoriosa, la seconda fu un fallimento a causa del vento avverso che caus\u00f2 la distruzione di quasi tutta la flotta imperiale.\nLa Bulgaria si risollev\u00f2 dall'anarchia solo nel 770, quando, con l'ascesa al potere di Telerig, divenne di nuovo una temibile minaccia. Telerig invase la Macedonia nell'ottobre del 773 ma venne duramente sconfitto dai Bizantini. La vittoria fu festeggiata con grande fasto a Costantinopoli. Nonostante questi trionfi, Costantino non riusc\u00ec mai a imporre al nemico una pace perpetua. Fece un ulteriore tentativo nel 775, ma mentre si apprestava alla partenza per la campagna, fu colpito da una forte febbre e da un gonfiore che colp\u00ec le gambe; preoccupato per le sue condizioni di salute, l'Imperatore si rec\u00f2 ad Arcadiopoli, dove comprese che non sarebbe sopravvissuto a questa malattia; mor\u00ec infatti il 14 settembre 775 di malattia e la sua morte venne considerata dagli avversari come un segno divino. Fu sepolto nella chiesa dei Santi Apostoli, ma nel IX secolo, con la definitiva vittoria del partito antiiconoclastico, le sue spoglie ne furono rimosse e bruciate nel Forum Bovis. Il suo primo figlio gli succedette come Leone IV.\nNonostante la controversia iconoclastica, le sue vittorie contro i Bulgari non vennero mai dimenticate: quando, all'inizio del IX secolo, Costantinopoli si trov\u00f2 nuovamente sotto la minaccia dei Bulgari, il popolo della citt\u00e0 si raccolse attorno alla tomba di Costantino V, implorandolo di uscirne per salvare nuovamente l'Impero.\nMatrimoni e figli.\nCostantino si spos\u00f2 tre volte:\nScritti.\nA Costantino sono stati attribuiti dei testi teologici contro la venerazione delle immagini. Teofane ci narra che prima del concilio di Hiera cominciassero a circolare degli scritti iconoclasti contenuti nell'opera No\u03c5\u03b8\u03b5\u03c3\u03af\u03b1 \u03b3\u03b5\u03c1\u03bf\u03bd\u03c4\u03bf\u03c2 \u03c0\u03b5\u03c1\u03af \u03c4\u03ce\u03bd \u03ac\u03b3\u03af\u03c9\u03bd \u03b5\u03af\u03ba\u03cc\u03bd\u03c9\u03bd (\"Monito del vecchio sulle sacre icone\"); tale opera \u00e8 costituita da tre frammenti: il primo riguarda una profezia \"ex eventu\" che dovrebbe risalire a prima del 741 anche se dal contenuto si evince che l'autore debba essere stato a conoscenza delle persecuzioni di Costantino V contro i monaci avvenute tra il 760 e il 770; il secondo riguarda un dialogo tra l'iconodulo Giorgio e l'iconoclasta Cosma, che rappresenta lo scontro tra veneratori delle immagini e distruttori; il terzo frammento \u00e8 un monologo iconodulo di un santo. Il dialogo tra Giorgio e Cosma contiene varie imprecisioni e si ritiene che sia stato inventato a posteriori da icononoduli per screditare Costantino V e l'iconoclastia.\nL'unico scritto attribuibile a Costantino V redatto prima del Concilio \u00e8 le \u03a0\u03b5\u03cd\u03c3\u03b5\u03b9\u03c2 (\"Le questioni\"). Lo scritto contiene il pensiero teologico di Costantino e venne proposto dall'Imperatore ai vescovi accorsi a Costantinopoli per prendere parte al Concilio del 754 affinch\u00e9 lo ratificassero. Secondo lo scritto, gli adoratori delle immagini cadrebbero nell'eresia perch\u00e9 dipingendo l'immagine di Cristo rappresenterebbero solo la sua natura umana, cadendo nell'errore dei Nestoriani; di conseguenza poich\u00e9 le due nature di Cristo non possono essere rappresentate insieme in un'immagine, le immagini sacre vanno distrutte perch\u00e9 eretiche.\nGiudizi.\nLe fonti iconodule, le uniche di quelle bizantine rimaste su questo Imperatore (perch\u00e9 in seguito al concilio di Nicea II, che condann\u00f2 l'iconoclastia, fu ordinata la distruzione di tutte le fonti iconoclaste), danno un ritratto molto negativo di questo Imperatore:\nIn \"Suda\" si legge addirittura che adorasse Venere. Sempre Teofane, poi, lo accusa di omosessualit\u00e0 e di essersi sposato tre volte, pratica illegale per la Chiesa. Venne poi accusato di aver commesso incredibili atti crudeli contro i monaci. Gibbon elenca tutte le accuse delle fonti di parte contro il sovrano:\nMolte di queste infamie sono state riconosciute dalla storiografia moderna come esagerazioni retoriche e calunnie senza fondamento volte a gettare infamia contro un Imperatore che si era attirato l'odio degli adoratori delle immagini con violente persecuzioni e che ora bisognava comunque condannare in modo da prendere le distanze con il passato. Comunque, lo stesso Gibbon, nonostante fosse molto critico nei confronti di Bisanzio, nota che:\nLe fonti primarie armene invece dipingono l'Imperatore come un valoroso generale che incuteva timore agli Arabi:\nUna fonte latina, del vescovo di Napoli, invece narra che avrebbe ucciso un drago, accostandolo in tal modo a San Giorgio:\nAnche le fonti siriache lo elogiano: Michele Siriano dipinge l'Imperatore come monofisita, motivo in pi\u00f9 per elogiarlo. Sia il gi\u00e0 citato Michele che il \"Chronicon ad an. 1234\" tentano di discolpare Costantino dalla colpa di essersi sposato per ben tre volte, sostenendo che in realt\u00e0 l'Imperatore non avrebbe avuto l'intenzione di risposarsi e sarebbe stato spinto a farlo dalla volont\u00e0 dei suoi cortigiani. La stessa fonte lo definisce come un \u00abuomo saggio e temuto dai nemici.\u00bb\nBibliografia.\nFonti primarie\nFonti secondarie"}
{"id": "241572", "revid": "7336", "url": "https://it.wikipedia.org/wiki?curid=241572", "title": "Alchene", "text": ""}
{"id": "241576", "revid": "2225", "url": "https://it.wikipedia.org/wiki?curid=241576", "title": "Il libro degli elementi", "text": ""}
{"id": "241580", "revid": "599013", "url": "https://it.wikipedia.org/wiki?curid=241580", "title": "Roma (dirigibile)", "text": "Il Roma era un dirigibile semirigido di fabbricazione italiana in dotazione al servizio aereo dell'esercito degli Stati Uniti d'America.\nStoria.\nIl progetto fu sviluppato da Umberto Nobile con la collaborazione di Celestino Usuelli, Eugenio Prassone e Gaetano Arturo Crocco, ingegnere del genio e pioniere dei dirigibili italiano. Il Roma, nel 1921, venne acquistato per 165.000 $ dall'esercito degli Stati Uniti.\nCon il Roma, Nobile introdusse diverse innovazioni per migliorare le prestazioni dei dirigibili semirigidi italiani. Infatti le aeronavi usate nella prima guerra mondiale dalla Regia Marina per la ricognizione e dall'esercito per il bombardamento, avevano mostrato caratteristiche inferiori a quelle degli Zeppelin tedeschi sia come velocit\u00e0, che come quota operativa (i semirigidi italiani arrivavano a 4.000\u00a0m, mentre gli Zeppelin potevano operare a 5.000\u00a0m, rendendoli bersagli pi\u00f9 difficili).\nPrincipalmente le innovazioni consistevano in modifiche ai timoni, che assunsero l'aspetto cruciforme tipico degli Zeppelin e nella travatura reticolare di chiglia.\nIl telaio reticolare fu esteso lungo tutta la struttura del dirigibile in modo da potervi fissare direttamente i motori. Il numero di motori fu portato a sei, montati a coppie lungo la chiglia. La prima coppia era antistante alla cabina di comando.\nLa designazione ufficiale era 18-M (i dirigibili militari italiani erano caratterizzati dalle lettere M e P). Successivamente fu indicato come T-34 poich\u00e9 la capacit\u00e0 di sollevamento dell'aeronave era all'incirca di 34 tonnellate.\nPrima di essere disassemblato per essere trasferito via nave negli Stati Uniti, il dirigibile comp\u00ec diversi voli di prova, principalmente nei dintorni di Roma. In uno di questi voli fu ospite a bordo l'allora ambasciatore statunitense Robert Johnson Underwood; in questa occasione il Roma arriv\u00f2 a sorvolare Napoli e l'isola di Capri.\nIl primo volo negli Stati Uniti avvenne il 15 novembre 1921, dalla base di Langley in Virginia. Dopo altri voli di prova, le prestazioni ottenute con i 6 motori Ansaldo vennero ritenute insoddisfacenti. Fu pensato quindi di sostituire i motori originali con i pi\u00f9 potenti motori Liberty. Come ulteriore motivazione fu addotta una certa inaffidabilit\u00e0 nei motori Ansaldo.\nIl primo volo con la nuova configurazione motoristica avvenne il 21 febbraio 1922, sempre dalla base di Langley. A bordo vi erano 45 persone, compresi alcuni tecnici civili. Durante il volo fu raggiunta la velocit\u00e0 di circa 90\u00a0km/h, ma alle 14:19 il muso dell'aeronave collass\u00f2. Il danno port\u00f2 alla perdita del timone di quota, rendendo il Roma ingovernabile e incapace di riprendere quota. In prossimit\u00e0 della base di Norfolk, ormai prossima al suolo, l'aeronave urt\u00f2 una linea dell'alta tensione. Al contatto con i cavi l'idrogeno prese fuoco causando un'istantanea esplosione. Vi furono solo 11 sopravvissuti, gravemente feriti dal fuoco.\nLa causa poteva essere riconducibile all'installazione dei nuovi motori, ma l'inchiesta seguita all'evento non accert\u00f2 cause specifiche.\nQuesto incidente, seguito pochi mesi dopo da quello del dirigibile britannico R38, destinato alla marina degli Stati Uniti come ZR-2, spinse gli Stati Uniti a riconsiderare l'uso dell'idrogeno. Per il dirigibile rigido in fase di completamento a Lakehurst, lo ZR-1 \"Shenandoah\", venne quindi adottato l'elio.\nIl dirigibile Roma era originariamente destinato alla base di Brooks, situata nei pressi di San Antonio, in Texas, sede di una base e di una scuola per gli osservatori aerei dell'esercito. Per il Roma era stato allestito un nuovo hangar di che venne infine demolito agli inizi del 1940, quando i dirigibili avevano perso importanza anche come ricognitori.\nAl National Museum of the United States Air Force, presso la base aerea di Wright-Patterson, \u00e8 tuttora conservato uno dei motori Ansaldo originariamente installati sul dirigibile Roma."}
{"id": "241587", "revid": "965226", "url": "https://it.wikipedia.org/wiki?curid=241587", "title": "Presidenti di Israele", "text": "I presidenti di Israele si sono succeduti a partire dal 1949. Il presidente (in Ebraico: \u05e0\u05e9\u05d9\u05d0 \u05d4\u05de\u05d3\u05d9\u05e0\u05d4, Nesi HaMedina, lett. presidente dello Stato) \u00e8 il capo dello Stato e la sua funzione \u00e8 puramente rappresentativa, giacch\u00e9 l'esercizio del potere esecutivo \u00e8 integralmente delegato al primo ministro."}
{"id": "241599", "revid": "1948203", "url": "https://it.wikipedia.org/wiki?curid=241599", "title": "Ballate per piccole iene", "text": "Ballate per piccole iene, pubblicato nel 2005, \u00e8 l'ottavo album del gruppo italiano Afterhours.\nIl disco.\nL'album \u00e8 coprodotto dal musicista statunitense Greg Dulli, ex leader degli Afghan Whigs, che ha anche registrato diverse parti dell'album e ha partecipato attivamente alla tourn\u00e9e relativa, e porta con s\u00e9 atmosfere pi\u00f9 cupe, ma non per questo prive di forza, rispetto agli album precedenti, pi\u00f9 votati alla sperimentazione rock.\nPubblicato nel 2005, il disco ha superato il record del precedente \"Quello che non c'\u00e8\", raggiungendo il secondo posto nelle classifiche di vendita; prima del tour negli Stati Uniti del 2006 \u00e8 uscita una versione in inglese dell'album, \"Ballads for Little Hyenas\", contenente un inedito.\nL'album ha 4 copertine differenti che rappresentano le sagome dei componenti del gruppo con le loro compagne/mogli; le foto sono state oscurate su suggerimento di Manuel Agnelli. La fotografia \u00e8 stata curata da Guido Harari e da Thomas Berloffa.\nStile.\nIn questo album vengono ripresi i temi del precedente \"Quello che non c'\u00e8\", quali il senso di vuoto e di sconfitta, la rassegnazione, la malinconia, che avevano gi\u00e0 rimpiazzato l'ironia e l'irriverenza dei primi lavori. I testi sono ancora pi\u00f9 espliciti, ancora pi\u00f9 netti, ancora pi\u00f9 crudi: \"Ora che sei vera/sai la verit\u00e0/siamo vivi per usarci\"\ncon queste parole (\"La sottile linea bianca\") si apre l'album, e l'intento \u00e8 chiaro."}
{"id": "241601", "revid": "125838240", "url": "https://it.wikipedia.org/wiki?curid=241601", "title": "Occhio della Provvidenza", "text": "L'Occhio della Provvidenza \u00e8 un'espressione utilizzata in araldica per indicare un occhio, generalmente raggiante, racchiuso all'interno di un triangolo.\nDescrizione.\nViene rappresentato come un occhio spesso circondato da raggi di luce o da gloria ed \u00e8 solitamente inscritto in un triangolo. \u00c8 generalmente interpretato come essere l\"'occhio di Dio\" protettore dell'umanit\u00e0 (o come divina provvidenza).\nNell'era moderna, l'uso pi\u00f9 notevole dell'occhio della provvidenza \u00e8 nel rovescio dello Stemma degli Stati Uniti d'America, che appare anche sulle banconote da un dollaro statunitense.\nUtilizzo.\nAraldica.\nL'occhio della provvidenza appare in molti emblemi e sigilli ufficiali tra cui:\nMassoneria.\nOggigiorno, l'occhio della Provvidenza \u00e8 generalmente associato alla Massoneria, bench\u00e9 non sia corretto poich\u00e9 il simbolo massonico per eccellenza \u00e8 la squadra col compasso. L'occhio compare nella iconografia standard dei massoni nel 1797, con la pubblicazione del \"Freemasons Monitor\" di Thomas Smith Webb. Qui rappresenta l'occhio che tutto vede di Dio ed \u00e8 un monito al fatto che ogni pensiero e azione di un massone sono osservati da Dio (a cui ci si riferisce nella Massoneria come Grande Architetto dell'Universo). Tipicamente, l'occhio della Provvidenza massonico \u00e8 posto sopra a una gloria semicircolare ed \u00e8, talvolta, inscritto in un triangolo avvolto da dei raggi di luce, e rappresenta la divinit\u00e0.\nNumismatica.\nL'occhio appare:\nStati Uniti d'America.\nNel 1782 venne adottato nel rovescio dello Stemma degli Stati Uniti d'America. \u00c8 stato inizialmente suggerito come elemento per lo stemma nel 1776 nella prima delle tre commissioni per l'ideazione dell'emblema, come suggerito dell'artista Pierre Eugene du Simitiere.\nSullo stemma, l'occhio \u00e8 circondato dai motti \"Annuit C\u0153ptis\", ovvero \"Egli approva [le nostre] decisioni\", e \"Novus Ordo Seclorum\", ovvero \"Nuovo Ordine delle Epoche\". L'occhio \u00e8 posto sopra ad una piramide incompleta con tredici gradoni, rappresentanti le tredici colonie originarie e la crescita futura della nazione. Sul gradone pi\u00f9 basso viene scritto 1776 in numeri romani. Il simbolismo sostiene che l'Occhio, ovvero Dio, desidera la prosperit\u00e0 degli Stati Uniti d'America.\nConsiderazioni popolari fra gli interessati di teoria del complotto affermano che l'occhio della Provvidenza nello Stemma degli Stati Uniti d'America indica l'influenza della Massoneria nella fondazione degli Stati Uniti, cosa che \u00e8 stata parodiata nel film Disney del 2004 \"Il mistero dei Templari\". Comunque, l'uso massonico comune dell'occhio \u00e8 successivo di 14 anni alla creazione dello stemma. Inoltre, nelle varie commissioni per il disegno dello stemma, solo Benjamin Franklin era massone (e le sue idee non furono approvate). Infine, molte organizzazioni massoniche hanno esplicitamente negato ogni connessione alla creazione dello stemma.\nForse a causa del suo uso nello stemma nazionale, l'occhio \u00e8 presente in diversi stemmi e loghi americani, come nello Stemma del Colorado o in quello della citt\u00e0 di Kenosha. \u00c8 apparso nel logo originale dell'Information Awareness Office del DARPA.\nRivoluzione francese.\nDurante la rivoluzione francese fu utilizzato come il simbolo dell'Essere Supremo nella dichiarazione dei diritti dell'uomo e del cittadino e nell'omonimo culto."}
{"id": "241602", "revid": "287204", "url": "https://it.wikipedia.org/wiki?curid=241602", "title": "Sai Baba", "text": ""}
{"id": "241603", "revid": "919135", "url": "https://it.wikipedia.org/wiki?curid=241603", "title": "Problemi irrisolti in matematica", "text": "La storia della matematica \u00e8 stata sempre costellata dalla questione dei problemi irrisolti, vale a dire quelle congetture e domande delle quali non solo non si conosce la risposta, ma che sembrano sfide inattaccabili con i mezzi dell'indagine matematica dell'epoca in cui sono proposte. La loro soluzione, avvenuta a volte a distanza di secoli, si \u00e8 spesso dimostrata in grado di schiudere nuovi orizzonti allo sviluppo del pensiero matematico, richiedendo, a volte, l'inquadramento del problema in un contesto matematico diverso da quello della formulazione originaria.\nStoria.\nI \"problemi aperti\" hanno sempre rivestito una grande importanza in matematica, contribuendo a segnarne la storia, dal momento che le domande poste in questa categoria di problemi \"a volte [...] illuminano sviluppi futuri di questa disciplina\". Ma l'efficacia di questa precognizione prospettica \u00e8 spesso contraddetta da una constatazione che proviene proprio da considerazioni storiche e retrospettive: la storia della matematica, infatti, insegna come la soluzione di problemi aperti sia avvenuta, molto spesso, attraverso approcci e sviluppi inattesi e imprevedibili all'epoca della loro formulazione, o, a volte (come nel caso dell'ultimo teorema di Fermat, nato in un contesto che si potrebbe definire di aritmetica \"euleriana\"), attraverso collocazione in un diverso ambito specialistico. \nSono numerosi gli esempi di questa inefficacia predittiva sulle future strade intraprese dai progressi del sapere matematico: tra questi, vi sono le soluzioni delle note questioni sulla duplicazione del cubo e sulla trisezione dell'angolo con riga e compasso, problemi che hanno resistito per millenni prima che si avesse familiarit\u00e0 con nuove tecniche e prima che si individuasse il giusto contesto matematico in cui andava collocata la ricerca della loro soluzione (risolta con un'impossibilit\u00e0). Quest'ultimo, infatti, risulta essere spesso molto diverso da quello in cui il problema si collocava in origine.\nMolto feconda si \u00e8 mostrata, poi, in alcuni casi, una soluzione di tipo \"negativo\", attraverso la dimostrazione dell'impossibilit\u00e0 del risultato prospettato dal quesito. Ne sono esempi notevoli i due grandi problemi aperti lasciati in eredit\u00e0 dalla matematica greca: la duplicazione del cubo e l'indipendenza del quinto postulato di Euclide (il cosiddetto \"assioma delle parallele\") nell'ambito dello schema di postulati geometrici sistematizzati negli \"Elementi\" di Euclide. La soluzione di quest'ultimo ha richiesto la scoperta che esistono le cosiddette geometrie non euclidee, nel quale il quinto postulato non \u00e8 soddisfatto, che hanno aperto nuove strade allo studio e alla comprensione della matematica, con lo studio delle geometrie in base al loro gruppo di simmetrie.\nLo studio della quadratura del cerchio, invece, ha portato alla distinzione tra numeri algebrici e numeri trascendenti, che investe sia l'algebra astratta sia l'analisi matematica, visto che la dimostrazione della trascendenza di pi greco ha richiesto strumenti e metodi del calcolo infinitesimale.\nA dispetto della profondit\u00e0 delle questioni soggiacenti, e delle tecniche matematiche che ne permettono la \"trattabilit\u00e0\", molti problemi aperti ammettono una formulazione in termini assai elementari e di estrema semplicit\u00e0, accessibile anche alla comprensione di un profano della materia: esempi di queste formulazioni elementari sono i gi\u00e0 citati problemi di costruzione con riga e compasso, a cui si possono aggiungere altri, come la congettura di Goldbach, concernente forme di regolarit\u00e0 nella distribuzione dei numeri primi, oppure il teorema dei quattro colori, o il celebre ultimo teorema di Fermat. \nProblemi proposti per il XX secolo.\nProprio per gli effetti che tali problemi possono avere sullo sviluppo futuro dello studio della matematica, a volte si \u00e8 ritenuta utile la compilazione di liste per individuare questioni giudicate molto significative. Un esempio celebre \u00e8 quello dei problemi di Hilbert, una lista di 23 questioni irrisolte compilata da David Hilbert e proposta, nell'estate del 1900, alla comunit\u00e0 matematica internazionale riunitasi in occasione del Congresso internazionale dei matematici di Parigi. La presenza dei problemi di Hilbert si \u00e8 riverberata sulla storia della matematica fin oltre il secolo XX.\nAltro esempio novecentesco \u00e8 costituito dai Problemi di Landau proposti nel 1912 da Edmund Landau. Celebri sono poi i problemi del cosiddetto \"Libro scozzese\", una raccolta di questioni matematiche e problemi matematici irrisolti (soprattutto nel campo dell'analisi funzionale) compilata negli anni trenta del Novecento durante riunioni conviviali di professori e studenti della celebre Scuola matematica di Leopoli, in Polonia, un cenacolo culturale che annoverava figure di eminenti matematici, come Stefan Banach, Stanis\u0142aw Ulam, Alfred Tarski, Hugo Steinhaus, Stanis\u0142aw Mazur, Juliusz Pawe\u0142 Schauder e numerosi altri.\nXXI secolo.\nLa sfida si \u00e8 ripetuta all'approssimarsi dell'inizio del XXI secolo, quando, anche su impulso dell'Unione matematica internazionale, per il tramite di Vladimir Igorevi\u010d Arnol'd, \u00e8 stata suggerita la redazione di liste analoghe a quella di Hilbert, da sottoporre all'attenzione del Congresso internazionale di matematica dell'anno 2000, dichiarato dall'ONU anno internazionale della matematica. \nTra le liste prodotte per il XXI secolo vi sono i problemi di Smale, proposti da Stephen Smale, medaglia Fields e premio Wolf per la matematica. Altro esempio famoso \u00e8 la lista dei problemi per il millennio formulata dall'Istituto matematico Clay, alla soluzione di ognuno dei quali \u00e8 legato un munifico premio (1 milione di dollari statunitensi) promesso dalla stessa Fondazione Clay.\nEsempi notevoli.\nQuesta sezione contiene alcuni tra i pi\u00f9 significativi problemi che sono stati proposti come sfida alla comunit\u00e0 matematica, e sono stati classificati, per un tempo pi\u00f9 o meno lungo, o lo sono tuttora, tra le questioni irrisolte della storia della matematica.\nProblemi di Hilbert.\nI Problemi di Hilbert costituiscono uno degli esempi pi\u00f9 celebri: \u00e8 una lista di 23 problemi matematici, stilata da David Hilbert, dieci dei quali furono presentati l'8 agosto 1900 nel corso della conferenza da lui tenuta al Congresso internazionale dei matematici svoltasi a Parigi.\nAlcuni dei problemi di Hilbert trovarono soluzione negli anni successivi, spesso dopo aver resistito a lungo agli attacchi dei matematici: la ricerca di soluzioni a questi problemi ha avuto un notevole impatto sullo sviluppo della matematica tra XX e XXI secolo.\nI problemi della scuola matematica di Leopoli.\nI problemi del cosiddetto \"Libro scozzese\" ebbero origine nell'ambito della celebre Scuola matematica di Leopoli, in Polonia, a cui si devono fondamentali sviluppi nell'analisi funzionale attraverso eminenti figure di matematici, come Stefan Banach, Stanis\u0142aw Ulam, Alfred Tarski, Hugo Steinhaus, Stanis\u0142aw Mazur, Juliusz Pawe\u0142 Schauder, e numerosi altri. Il nome della raccolta deriva da quello del Caff\u00e8 scozzese, il locale che fu sede delle riunioni informali di studenti e professori che animarono il celebre sodalizio scientifico.\nI problemi per il millennio.\nI sette problemi per il millennio, indicati nel 2000 dall'Istituto matematico Clay, sono:\nProblemi risolti di recente.\nQuelli che seguono sono esempi di \"problemi aperti\" che hanno resistito a lungo alla ricerca di soluzione, prima che venissero risolti a partire dagli ultimi decenni del XX secolo:\nCitazione.\n\"Problems worthy of attack prove their worth by fighting back\"\n\u2014 Piet Hein (1905\u20131996)\n\"I problemi che meritano di essere attaccati dimostrano il loro valore contrattaccando.\""}
{"id": "241605", "revid": "2176804", "url": "https://it.wikipedia.org/wiki?curid=241605", "title": "Lineare A", "text": "La Lineare A \u00e8 uno dei due sistemi di scrittura utilizzati nell'isola di Creta prima del sistema di scrittura dei greci micenei detto Lineare B, insieme ai geroglifici cretesi. Durante il periodo minoico, prima del dominio miceneo, la Lineare A fu utilizzata come scrittura ufficiale nei palazzi e per i riti religiosi, mentre i geroglifici venivano utilizzati soprattutto sui sigilli. Questi due sistemi di scrittura furono scoperti da Arthur Evans, che gli diede il nome utilizzato attualmente. Nel 1952, Michael Ventris scopr\u00ec che la Lineare B veniva usata per mettere per iscritto un dialetto greco, noto oggi come miceneo. Insieme ad altri utilizz\u00f2 questa scoperta per decifrare la Lineare B, decifrazione tutt'oggi ampiamente accettata, anche se rimangono molti punti da chiarire. Il fallimento nel determinare la lingua trascritta con la Lineare A ha impedito lo stesso tipo di progresso fatto con la Lineare B nella sua decifrazione\nNonostante i due sistemi di scrittura - la Lineare A e la B - condividano alcuni dei simboli, se si usano le sillabe simili nei due sillabari si ottengono in Lineare A parole che non sono riconducibili a nessuna lingua nota. Questa lingua \u00e8 stata chiamata \"minoico\" e corrisponde ad un periodo della storia cretese precedente a una serie di invasioni micenee intorno al 1450 a.C. La lineare A venne usata dapprima in tutta l'isola e con l'inglobamento da parte dei micenei solo in piccoli insediamenti dove questi non arrivarono, per essere infine sostituita dalla lineare B.\nSembra che la Lineare A sia stata utilizzata come sillabario completo intorno al 1900\u20131800 a.C., anche se svariati segni apparvero gi\u00e0 in precedenza. \u00c8 possibile che la scrittura troiana rinvenuta da Heinrich Schliemann e un'iscrizione rinvenuta nella zona centrale di Creta, cos\u00ec come alcuni marchi su ceramica da el-Lahun in Egitto (XII dinastia), risalgano a un periodo precedente, circa 2100\u20131900 a.C., il quale \u00e8 il periodo della costruzione dei primi palazzi. In pi\u00f9 la lineare A \u00e8 molto pi\u00f9 chiara rispetto alla lineare B\nTeorie sulla decifrazione.\nDato che la lingua minoica \u00e8 andata perduta nel corso dei secoli e non se ne conoscono le caratteristiche al giorno d'oggi, rimane difficile assicurarsi sulla correttezza di una possibile decifrazione. L'approccio pi\u00f9 semplice \u00e8 presumere che il valore dato ai segni della Lineare B, che \u00e8 stata completamente decifrata, corrispondano a quelli simili della Lineare A. Questo punto di vista \u00e8 stato di grande interesse per gli archeologi. La mancata decifrazione indica che non c'\u00e8 una prova definitiva di questa idea, anche se sembrano esserci prove di sostegno basate sulle onomatopee (ad esempio: AB 23 'mu' dal geroglifico 12, una testa di toro; AB 80 'ma' da un geroglifico di testa di gatto; AB 67 'ki' dal geroglifico 57, un sistro; AB 60 'ra' dal geroglifico 18, una testa di cane; AB 50 'pu' dal geroglifico 58, un'arpa). Inoltre compaiono sia in Lineare A che in Lineare B parole complesse di tre o pi\u00f9 sillabe (perci\u00f2, 12 segni hanno lo stesso valore in entrambi i sillabari: DA, I, JA, KI, PA, PI, RO, RI, SE, SU, TA, O).\nUna delle poche parole comprese, il termine KU-RO, che molto probabilmente significava \"totale\", \"intero\" o qualcosa del genere, potrebbe essere sia di origine indoeuropea (da \"*kwol-\", grado o- di \"*kwel-\"), o di origine semitica (proto-semitico \"*kull-\" \"intero, totale\"; accadico \"kulum\", \"totale\"), oppure di origine sconosciuta. Questa ambiguit\u00e0 rappresenta lo stato attuale della comprensione della lingua usata nella Lineare A: gli elementi noti sono troppo scarsi per costruire un'ipotesi sicura su una possibile affiliazione genetica con altre lingue note.\nGreco.\nVladimir Ivanov Georgiev, nel 1957, pubblic\u00f2 la sua opera \"Le d\u00e9chiffrement des inscriptions cr\u00e9toises en lin\u00e9aire A\" (La decifrazione delle iscrizioni cretesi in Lineare A), in cui affermava che la Lineare A conteneva elementi linguistici greci. Nel 1963 pubblic\u00f2 un articolo, \"Les deux langues des inscriptions cr\u00e9toises en lin\u00e9aire A\" (Le due lingue delle iscrizioni cretesi in Lineare A), in cui suggeriva che la lingua di Agia Triada fosse greco, mentre il resto delle iscrizioni in Lineare A corpus fosse in luvio.\nLuvio.\nDai primi anni sessanta del XX secolo si \u00e8 fatta strada una teoria secondo la quale i valori fonetici della Lineare B suggerirebbero che la lingua della Lineare A sia una lingua anatolica, vicina al luvio. Nel 1997 Gareth Alun Owens pubblic\u00f2 una raccolta di saggi intitolata \"Kritika Daidalika\", che sostenevano l'idea che la Lineare A potesse rappresentare un'antica lingua imparentata con il luvio. Owens basava questa affermazione sulle radici apparentemente indoeuropee ma non greche di un certo numero di parole che era in grado di decifrare usando i valori fonetici noti della Lineare B o del sillabario cipriota. Non rivendicava di essere riuscito a decifrare completamente la Lineare A, e nel suo libro afferma che la sua ipotesi del luvio doveva accendere dei nuovi dibattiti, e non affermare la questione.\nAd ogni modo la teoria dell'origine luvia del minoico non \u00e8 riuscita a guadagnare approvazione per i seguenti motivi:\nFenicio.\nNel 2001 la pubblicazione tedesca \"Ugarit-Forschungen, Band 32\" pubblic\u00f2 l'articolo \"Le prime iscrizioni in punico \u2014 Differenze vocaliche nella Lineare A e B\" di Jan Best, che affermava di dimostrare come e perch\u00e9 la Lineare A rappresentasse una forma arcaica di fenicio. Ci\u00f2 era una continuazione dei tentativi fatti da Cyrus Gordon per trovare delle connessioni tra il minoico e le lingue semitiche occidentali. La sua metodologia incontr\u00f2 delle critiche diffuse. Mentre uno o due termini possono essere di origine semitica (come KU-RO, si veda di seguito), non sembrano esserci sufficienti prove per assicurare una connessione tra la lingua della Lineare A e gli idiomi semitici. Contrariamente alla maggior parte dei sistemi di scrittura adottati per le lingue semitiche, la Lineare A presenta molte vocali scritte.\nIndo-iranico.\nUn'altra interpretazione recente, basata sulla frequenza dei segni sillabici e su studi paleografici comparativi, suggerisce che la lingua minoica rappresentata della Lineare A appartenga alla famiglia indo-iranica delle lingue indoeuropee. Alcuni studi di Hubert La Marle includono una presentazione della morfologia della lingua, evitando la completa identificazione dei valori fonetici tra la Lineare A e la B, ed inoltre evitano la comparazione tra la Lineare A ed i geroglifici cretesi. La Marle utilizza il conteggio della frequenza per identificare il tipo di sillabe scritte nella Lineare A e tiene di conto del problema dei prestiti nel vocabolario. Ad ogni modo l'interpretazione di La Marle della Lineare A \u00e8 stata criticata da John Younger dell'Universit\u00e0 del Kansas per le trascrizioni arbitrarie ed erronee.\nTirrenico.\nSono stati fatti dei tentativi per collegare la Lineare A alla famiglia linguistica tirrenica, che comprende l'etrusco, il retico e il lemnio, che si presume sia parte di un antico sostrato preindoeuropeo e paleoeuropeo. A volte ci si riferisce a questo sostrato come pre-ellenico, a cui si porta come sostegno, erroneamente, le affermazioni degli antichi autori greci come Erodoto nelle \"Storie\", secondo cui gli Etruschi provenivano dalla Lidia. Ma i Lidi parlavano una lingua indoeuropea completamente diversa dalle lingue tirreniche, e la completa mancanza di evidenze archeologiche hanno portato a concludere che la tesi erodotea non sia corretta. Giulio M. Facchetti ha proposto alcune probabili somiglianze tra la lingua etrusca e l'antico lemnio ed altre lingue egee tra cui il minoico nel contesto delle lingue preindoeuropee. Anche Michael Ventris, che insieme a John Chadwick ha decifrato la Lineare B, riteneva plausibile un collegamento tra minoico ed etrusco. Ma secondo la comunit\u00e0 scientifica, una relazione tra etrusco, lemnio e minoico e le altre altre lingue egee rimane indimostrato e indimostrabile.\nNatura dei testi.\nUn attrezzo di pietra da Troullos (TL Za 1) \u00e8 probabilmente un esemplare di un testo votivo, secondo l'ipotesi che i valori dei segni della Lineare A siano uguali a quelli della Lineare B:\nInvece la tavoletta 13 (HT 13) di Agia Triada \u00e8 un esempio di un testo di contabilit\u00e0:\n\"ka-u-de-ta\" viene seguito da un ideogramma quasi identico ad uno in Lineare B che significa \"vino\". Dopo si trova una lista di sei nomi, ciascuno seguito da un numerale, e quindi un totale (\"ku-ro\") dei numeri precedenti \u2014 leggermente sbagliato, dato che la somma corretta \u00e8 131.\nGlossario.\nQuesto glossario contiene termini che hanno un significato presumibile, sulla base dell'ipotesi che i valori dei segni della Lineare A siano gli stessi, simbolicamente e foneticamente, di quelli della Lineare B. I seguenti valori rimangono comunque congetturali, data la scarsit\u00e0 di testi disponibili in Lineare A:\nOltre a questi, esiste un numero considerevole di nomi propri che si ritrovano sia nella Lineare A che nella Lineare B, specialmente nei testi micenei di Cnosso.\nPeriodo temporale dei sistemi di scrittura cretesi.\nLa sequenza e la diffusione geografica dei geroglifici cretesi, della Lineare A e della Lineare B, i tre sistemi di scrittura distinti ma in sovrapposizione nella Creta dell'Et\u00e0 del Bronzo ed in Grecia, possono essere riassunti in questo modo:"}
{"id": "241606", "revid": "1516566", "url": "https://it.wikipedia.org/wiki?curid=241606", "title": "Ombra di sole", "text": "Ombra di sole \u00e8 un termine utilizzato in araldica quando questo astro non \u00e8 d'oro, n\u00e9 figurato."}
{"id": "241609", "revid": "287204", "url": "https://it.wikipedia.org/wiki?curid=241609", "title": "Amenardis I", "text": "Sorella di Piankhi, venne fatta adottare da Shepenupet I, \"Divina Sposa\" in carica, allo scopo di garantire ai sovrani \"nubiani\" il controllo dell'importante carica.\nA partire dalla met\u00e0 dell'VIII secolo a.C. la regione di Tebe, che per quasi due secoli era stata governata di fatto dal \"Primo Profeta di Amon\" era passata sotto il controllo appunto della \"Divina Sposa di Amon\".\nL'affermarsi del potere teocratico nella tebaide risaliva all'inizio del Terzo periodo intermedio quando Herihor rese ereditario di titolo di \"Primo Profeta\" fondando, di fatto, una dinastia, parallela alla XXI, che dur\u00f2 fino all'avvento dei sovrani \"libici\" della XXII dinastia che riportarono sotto il loro controllo la regione attraverso l'attribuzione del titolo di \"Primo Profeta\" a membri della famiglia reale.\nFurono i discendenti di Herihor, cacciati dopo un tentativo di rivolta, che, rifugiatisi in Nubia, dettero origine al regno, caratterizzato da un forte tradizionalismo egizio, di Napata, regno da cui sarebbe poi sorta la XXV dinastia.\n h\u055at nfrw mwt - Hatneferumut\n imn iir di si - Amonirdisi\nIl nome di Amenardis ricorre in numerosi graffiti nelle Uadi Hammamat e nello Uadi Gasus. Gli scavi archeologici ci hanno restituito anche numerose statue riproducenti le fattezze della sacerdotessa.\nLa cappella mortuaria di Amenardis \u00e8 situata nel complesso templare di Medinet Habu."}
{"id": "241615", "revid": "1442080", "url": "https://it.wikipedia.org/wiki?curid=241615", "title": "Specie di Aloe", "text": "Specie del genere \"Aloe\"."}
{"id": "241617", "revid": "1714743", "url": "https://it.wikipedia.org/wiki?curid=241617", "title": "Roberto il Forte", "text": "Origine.\nGli ascendenti di Roberto non sono certi perch\u00e9 le fonti che riportano le notizie sono contrastanti:\nIn base a tutti queste notizie si sono sviluppate quattro teorie sugli ascendenti paterni e le parentele di Roberto:\nBiografia.\nAssumendo che Roberto il Forte sia stato anche conte (signore) di Sesseau, dall'imperatore Ludovico il Pio ricevette la chiesa di \"Saint-Pierre de Magelone\". Roberto venne nominato missus, da Ludovico il Pio, negli anni 825 e 827. Nell'837 successe al fratello maggiore Gontrano.\nNell'845, il re Carlo il Calvo gli tolse delle propriet\u00e0 per restituirle all'arcivescovo di Reims, Icmaro\nNella lotta tra Carlo il Calvo e Ludovico II il Germanico, Roberto si schier\u00f2 dalla parte del primo (probabilmente per via della parentela), per cui la famiglia dei Robertingi, dalla nativa Austrasia si trasfer\u00ec in Neustria, dove Roberto, nell'852, ricevette l'abbazia di Marmoutier (Tours), da condurre come laico, e nel novembre 853, secondo il \"Karoli II Capitularia\" fu nominato \"missus dominicus\" per l'Angi\u00f2, il Maine e la Turenna, e al servizio del re Carlo II il Calvo.\nNell'856, Carlo il Calvo, secondo gli Annales Bertiniani, istitu\u00ec il ducato del Maine per suo figlio Luigi il Balbo, col compito di contrastare sia i Bretoni, ora alleati, che i Vichinghi. Roberto ebbe l'incarico di aiutare Luigi il Balbo e si distinse nelle campagne contro i Normanni, sconfiggendoli nel corso di quell'anno.Ma quando il conte del Maine, Rorgone II, nell'858, si ribell\u00f2, Roberto il Forte l'appoggi\u00f2 e quando Ludovico II il Germanico, in quell'anno, attacc\u00f2 il fratello, Carlo il Calvo, la maggioranza dei nobili, guidati da Roberto il Forte, si ribellarono e rifiutarono di aiutare il loro re, che fu costretto a fuggire e con l'aiuto di Ugo l'Abate si rifugi\u00f2 in Borgogna, dove trov\u00f2 ospitalit\u00e0 presso lo stesso Ugo.\nNell'859, secondo gli Annales Bertiniani, alleandosi col re effettivo d'Aquitania, Pipino II, ed il re di Bretagna, Salomone di Bretagna si rbello a Carlo il Calvo, ma con scarso successo.Nell'860, dopo che era stato raggiunto un accordo, Carlo il Calvo concesse il perdono a tutti coloro che si erano ribellati, concedendo a Rorgone II l'amministrazione del ducato del Maine, mentre Roberto il Forte, per le sue vittorie sui Vichinghi, era tornato nelle grazie di Carlo il Calvo. Cos\u00ec Ugo l'Abate, assieme al fratello, Corrado, lasciarono la Neustria per passare al servizio dell'imperatore Ludovico II.\nNell'861, Carlo il Calvo istitu\u00ec il marchesato di Neustria, dividendolo in due parti, una, per combattere i Vichinghi, fu affidato ad Adalardo il Siniscalco; l'altro, per combattere i Bretoni, secondo il cronista Reginone, fu affidato a Roberto il Forte, che lo resse con capacit\u00e0 per alcuni anni. Secondo Rosamond McKitterick), nel suo \"The Frankish Kingdoms under the Carolingians, 751-987\" (1983), con la succitata operazione, Carlo il Calvo si era assicurata la fedelt\u00e0 di Roberto.\nNell'862, sempre secondo gli Annales Bertiniani, dopo aver sventato un attacco di Normanni sia sulla Loira che sulla Senna, Roberto attacc\u00f2 i Bretoni di Salomone e li sconfisse.In quell'anno, quando Rorgone prese parte ancora a una ribellione contro Carlo il Calvo, questa volta guidata dal figlio di Carlo, Luigi; a Rorgone fu revocata l'amministrazione del ducato in favore di Roberto il Forte, mentre il Balbo era stato destituito dal ducato del Maine, che per\u00f2 con l'aiuto dei Bretoni riusc\u00ec a sconfiggere Roberto e si rappacific\u00f2 col padre.\nNell'865, Luigi il Balbo aveva ottenuto di poter governare tutta la Neustria, col titolo di re e quando gli Annales Bertiniani riferiscono il fatto parlando di Roberto lo citano come conte del marchesato d'Angi\u00f2, che presumibilmente comprendeva anche Orleans, probabilmente dall'861/2.\nRoberto continu\u00f2 a combattere i Vichinghi e sulla Loira ottenne parecchie vittorie; sempre gli Annales Bertiniani, quando riferiscono di una vittoria di Roberto, nella valle della Senna, dove senza combattere, cattur\u00f2 un certo numero di navi, lo citano come conte (praefectus) di quella zona (contea d'Auxerre). Infatti in quell'anno (865, forse l'anno della morte di Corrado I di Borgogna), secondo gli \"Hincmari Remensis Annales\" la contea di Auxerre e la contea di Nevers, furono assegnate a Roberto il Forte, per tornare al casato dei Guelfi, l'anno dopo.\nNell'estate dell'866, i Normanni, cui si erano aggregati dei Bretoni, avevano devastato Ceromannis; sulla via del ritorno il 2 luglio oppure 15 settembre 866, nella localit\u00e0 di Brissarthe furono affrontati da Roberto ed altri conti tra cui, Ranulfo I di Poitiers. Nella battaglia che ne segu\u00ec, Ranulfo fu gravemente ferito (poco dopo mor\u00ec) mentre Roberto trov\u00f2 la morte.La morte di Ranulfo e di Roberto \u00e8 riportata anche nella cronaca \"Adonis Continuatio\"Quando Roberto fu ucciso contro i Vichinghi, Ugo l'Abate ricevette da Carlo il Calvo diverse abbazie (tra cui quella di San Martino di Tours) e i titoli di conte d'Angi\u00f2 e marchese di Neustria, e nel contempo, divenne tutore e reggente dei figli di Roberto, Oddone e Roberto, che avevano ereditato soltanto la piccola regione della \"Beauce\" e la Turenna. Da quel momento Ugo divenne il pi\u00f9 strenuo difensore dei figli di Roberto il Forte, che in vita gli era stato sempre avverso.\nMatrimoni e discendenza.\nSecondo la \"Chronica Albrici Monachi Trium Fontium\" Roberto ebbe i due figli dalla moglie Regina, che da giovane era stata l'amante di Carlomagno, gi\u00e0 avanti negli anni (dandogli due figli nei primi anni del IX secolo). Dato che Oddone e Roberto erano nati verso l'860 \u00e8 poco credibile che Regina abbia partorito ultrasettantenne.\nCome gi\u00e0 esposto sopra la prima moglie di Roberto fu Agane, come \u00e8 indicato nelle \"Europ\u00e4ische Stammtafeln\" e secondo i \"Miraculis Sancti Genulfi\"\nRoberto da Agane ebbe due figli:\nDopo la morte di Corrado il Vecchio (\u2020 862/6, Roberto il Forte, tra l'864 e l'866, ne spos\u00f2 la vedova, Adelaide d'Alsazia, come \u00e8 indicato nelle \"Europ\u00e4ische Stammtafeln\" (non consultate). Secondo la \"Chronique de l'abbaye de Saint-B\u00e9nigne de Dijon\" Roberto il Forte conte d'Angi\u00f2 ebbe due figli, che molto probabilmente non erano figli di Adelaide:"}
{"id": "241619", "revid": "767487", "url": "https://it.wikipedia.org/wiki?curid=241619", "title": "Ondato", "text": ""}
{"id": "241620", "revid": "125472151", "url": "https://it.wikipedia.org/wiki?curid=241620", "title": "Germi (album)", "text": "Germi, pubblicato nel 1995 dalla Vox Pop, \u00e8 il quarto album del gruppo rock Afterhours.\nIl disco.\nSi tratta del primo album della band milanese cantato in lingua italiana. Alcune canzoni sono traduzioni e riadattamenti di precedenti versioni cantate in inglese e pubblicate nei due dischi precedenti: \"During Christine's Sleep\" (1990) e \"Pop Kills Your Soul\" (1993).\nLa casa discografica Vox Pop chiuse i battenti poco dopo la pubblicazione del disco e il gruppo si trasfer\u00ec alla Mescal.\nLa cover di \"Mio fratello \u00e8 figlio unico\" \u00e8 stata inserita, prima dell'uscita del disco, in una compilation voluta da Arezzo Wave per celebrare Rino Gaetano. Questa cover, completamente stravolta, \u00e8 il primo esperimento in italiano del gruppo; infatti Manuel Agnelli ha rielaborato il testo della canzone sperimentando per la prima volta la tecnica del cut-up.\nLa canzone \"Dentro Marilyn\" (traduzione di \"Inside Marilyn three times\" da \"During Christine's Sleep\") \u00e8 stata reinterpretata da Mina con il titolo \"Tre volte dentro me\" e inserita nel suo album \"Leggera\" (1997).\nLa copertina del disco \u00e8 opera di Barbara Forni, David Serni e Miguel Morales.\nStile.\nL'album contiene i fondamenti della \"filosofia\" degli Afterhours: melodia e rumore, cut-up nei testi, sperimentazione pop ed ironia, maggiormente apprezzata dal pubblico italiano grazie al cambio di lingua. Si tratta di un disco esuberante, composto da brani devastanti e surreali, come la title-track \"Germi\" o \"Siete proprio dei pulcini\", e da altri brani intensi come \"Strategie\" e \"Dentro Marilyn\". Le sonorit\u00e0 sfuggono a una catalogazione classica, essendo caratterizzate da una follia raramente rintracciabile all'interno di un preciso quadro musicale."}
{"id": "241621", "revid": "126257", "url": "https://it.wikipedia.org/wiki?curid=241621", "title": "Ondeggiante", "text": ""}
{"id": "241625", "revid": "838137", "url": "https://it.wikipedia.org/wiki?curid=241625", "title": "Microquasar", "text": "Le microquasar sono dei corpi celesti imparentati con le quasar. Prendono il nome da queste ultime poich\u00e9 hanno alcune caratteristiche comuni: emissioni radio forti e variabili, spesso viste come getti radio, e un disco di accrescimento che circonda un buco nero. Nelle quasar, il buco nero \u00e8 supermassiccio (milioni di masse solari) mentre nelle microquasar, la massa del buco nero \u00e8 di poche masse solari. Nelle microquasar, la massa accresciuta deriva da una normale stella e il disco di accrescimento \u00e8 molto luminoso nello spettro visibile e nei raggi X. Le microquasar vengono talvolta chiamate 'binarie a raggi X a getto radio' per distinguerle da altre binarie a raggi X. Una parte dell'emissione radio proviene da getti relativistici, mostrando spesso un moto superluminale apparente.\nLe microquasar sono molto importanti per lo studio dei getti relativistici. I getti si formano vicino al buco nero, e le scale dei tempi vicino al buco nero sono proporzionali alla massa di questo. Quindi le quasar ordinarie possono impiegare secoli per passare attraverso le variazioni che una microquasar sperimenta in un giorno."}
{"id": "241628", "revid": "110157", "url": "https://it.wikipedia.org/wiki?curid=241628", "title": "Autigny (Svizzera)", "text": "Autigny (toponimo francese; in tedesco \"Ottenach\", desueto) \u00e8 un comune svizzero di 793 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241631", "revid": "1776051", "url": "https://it.wikipedia.org/wiki?curid=241631", "title": "Corserey", "text": "Corserey (toponimo francese) \u00e8 un comune svizzero di 422 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "241632", "revid": "9733", "url": "https://it.wikipedia.org/wiki?curid=241632", "title": "Interruzione di gravidanza", "text": ""}
{"id": "241635", "revid": "1121152", "url": "https://it.wikipedia.org/wiki?curid=241635", "title": "Berengario di Tours", "text": "Grazie alla sua guida, la scuola cattedrale di Chartres costitu\u00ec un esempio di indagine intellettuale attraverso i rinnovati strumenti della dialettica ispirando altre scuole cattedrali come quelle di Laon e Parigi. Fu celebre anche per essere entrato in conflitto con le autorit\u00e0 della Chiesa riguardo alla dottrina della transustanziazione dell'Eucaristia. Condannato per questo in diversi concili alla fine ritratt\u00f2 le sue tesi in occasione del Concilio di Tours (1055), nel quale comp\u00ec una professione di fede.\nBiografia.\nStudi\u00f2 a Tours e poi a Chartres, sotto il vescovo Fulberto. Alla morte di questi, nel 1029, Berengario torn\u00f2 a Tours, dirigendo la scuola di San Martino. Nel 1039 fu nominato arcidiacono di Angers, ma continu\u00f2 a vivere a Tours.\nNel 1047 Berengario ebbe una polemica con Lanfranco di Canterbury, abate del monastero del Bec in Normandia e futuro arcivescovo di Canterbury, sulla natura dell'eucaristia, durante la cui celebrazione, secondo la fede cattolica, il pane e il vino, durante la celebrazione si trasformano realmente nel corpo e nel sangue di Cristo; questa trasformazione \u00e8 detta \"transustanziazione\".\nPer Berengario non avviene in realt\u00e0 alcuna trasformazione, ma il pane e il vino sono solo simboli del corpo e del sangue di Cristo; per Lanfranco, invece, il pane e il vino sono realmente corpo e sangue di Cristo.\nDenunciato da Lanfranco, Berengario fu imprigionato e poi condannato nel concilio di Vercelli del 1050. A causa delle successive riaffermazioni delle sue tesi, fu ancora condannato nel sinodo di Parigi del 1051, nei concili di Poitiers del 1075 e di Saint Maixeut del 1076, e sebbene nei concili di Tours (1055), di Roma (1058, 1059) e in quello Lateranense convocato da Gregorio VII (1078-1079), avesse ritrattato le sue tesi, le ribad\u00ec subito dopo. Infine, nel sinodo di Bordeaux del 1080, Berengario sottoscrisse di credere che \"dopo la consacrazione il pane diventa il vero Corpo di Cristo, quel corpo nato dalla Vergine e che il pane ed il vino sull'altare, grazie al mistero della preghiera santa e delle parole del Nostro Salvatore, vengono convertiti in sostanza nel Corpo e Sangue del Signore Ges\u00f9 Cristo\".\nUna volta ritiratosi nell'isola sulla Loira di Saint-Cosme, vicino a Tours, mantenne un rigoroso silenzio e visse in totale solitudine. Mor\u00ec, comunque, in armonia con la Chiesa.\nNel 1215, nel IV Concilio Lateranense, la transustanziazione divenne dogma della fede; si racconta che nel 1263, nel duomo di Bolsena, durante la messa celebrata da Pietro di Praga, dubbioso della presenza reale di Cristo, l'ostia abbia preso a sanguinare: a seguito di questo miracolo venne istituita da papa Urbano IV la festa e la processione del Corpus Domini.\nOpere.\nLe sue tesi sono sostenute nel \"De sacra coena adversus Lanfrancum\".\nDottrina.\nRiportando le nozioni aristoteliche di sostanza e accidente, Berengario afferma che se una sostanza scompare, scompaiono anche le sue propriet\u00e0, che sono intrinsecamente legate a essa: se nell'eucaristia le sostanze del pane e del vino scomparissero, dovrebbero scomparire le propriet\u00e0 accidentali, come il sapore, l'odore, il colore, ecc; dal momento che questo non avviene, le sostanze del pane e del vino devono continuare a sussistere durante la consacrazione. \nPer Berengario il pane e il vino sono soltanto un simbolo di realt\u00e0 spirituali, un \"signum sacrum\", un sacramento nel senso agostiniano, ossia un segno visibile che ci permette di afferrare, al di l\u00e0 dell'apparenza sensibile, l'idea della Passione di Cristo. Ma Cristo \u00e8 morto, nella carne, una volta sola e dopo la Resurrezione il suo corpo \u00e8 incorruttibile e non pu\u00f2 dunque soffrire ancora: \"Il pane e il vino vengono chiamati carne e sangue di Cristo perch\u00e9, in memoria della sua crocefissione, si celebra il suo sacrificio\".\nLa critica a Berengario.\nOltre Lanfranco, presero posizione contro le tesi di Berengario Ugo di Langres, che lo rimprovera di non tener conto della \"grandezza della potenza divina, che supera la portata dei nostri sensi\"; Adelmanno di Liegi ricorda che i filosofi sbagliano persino nel giudicare delle cose materiali, per esempio sostengono assurdit\u00e0 come quelle di ritenere che la terra si muova e il cielo e le stelle stiano ferme: la ragione non pu\u00f2 comprendere la transustanziazione, perch\u00e9 gi\u00e0 Dio \u00e8 un mistero che supera ogni intelletto; Algero di Liegi, nel suo \"De sacramento corporis\", premesso che il problema pu\u00f2 essere risolto soltanto sulla base delle testimonianza di Cristo stesso e dei santi, perch\u00e9 esso \u00e8 \"oscuro per la ragione ma chiaro per la fede\", ammette tuttavia che le sostanze siano nozioni intelligibili e che gli accidenti siano caratteristiche delle cose che si rivelano ai sensi, e concede anche che il pane e il vino siano chiamati corpo di Cristo soltanto per similitudine, in relazione ai loro accidenti, alle loro apparenze sensibili ma, in relazione alla loro sostanza, essi sono veramente il corpo di Cristo. Alla confutazione delle tesi di Berengario era dedicato il trattato \"De corpore Christi\" (andato perduto) di Alberico di Montecassino, che partecip\u00f2 al sinodo romano del 1078.\nRavvedimento.\nCome sopra riportato, in Francia Berengario ritratt\u00f2 le posizioni di Roma da ultimo nel 1080, nel sinodo di Bordeaux del 1080. \nPrimo uomo di Chiesa a negare in modo pubblico e formale la presenza reale di Ges\u00f9 Cristo nell'eucaristia, \"dopo una serie di spergiuri e di ricadute\", ripudi\u00f2 definitivamente il diniego della transustanziazione, si convert\u00ec alla fede cattolica e trascorse gli ultimi otto anni di vita in totale penitenza quale segno di riparazione dei propri peccati mortali.\nNon fu mai beatificato da nessuna delle Chiese cristiane.\nSviluppi successivi.\nLe tesi di Berengario vennero riprese da Martin Lutero per la sua dottrina della consustanziazione, e anche dai calvinisti, Ulrico Zwingli, anabattisti, per quanto concerne la simbolicit\u00e0 del rito eucaristico."}
{"id": "241638", "revid": "110157", "url": "https://it.wikipedia.org/wiki?curid=241638", "title": "La Folliaz", "text": "La Folliaz (toponimo francese) \u00e8 un comune svizzero di 982 abitanti del Canton Friburgo, nel distretto della Gl\u00e2ne.\nStoria.\nIl comune di La Folliaz \u00e8 stato istituito il 1\u00ba gennaio 2005 con la fusione dei comuni soppressi di Lussy e Villarimboud; capoluogo comunale \u00e8 Villarimboud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di La Folliaz sono:"}
{"id": "241640", "revid": "122750594", "url": "https://it.wikipedia.org/wiki?curid=241640", "title": "Moto superluminale", "text": "In astronomia, il moto superluminale \u00e8 un moto apparentemente pi\u00f9 veloce della luce, osservabile in alcune radiogalassie, oggetti BL Lacertae, quasar, e recentemente anche in alcune sorgenti galattiche chiamate microquasar. Si ritiene che tutte queste fonti contengano un buco nero, responsabile dell'espulsione di massa ad alte velocit\u00e0.\nQuando venne osservato per la prima volta, agli inizi degli anni settanta, il moto superluminale venne considerato come un'evidenza che i quasar non si trovavano a distanze cosmologiche. Anche se qualche astrofisico ancora sostiene questa visione, la maggior parte ritiene che velocit\u00e0 apparentemente superiori a quelle della luce siano illusioni ottiche e non richiedono una fisica che non sia compatibile con la teoria della relativit\u00e0 speciale.\nInterpretazione.\nLa spiegazione pu\u00f2 essere data in modo abbastanza semplice come effetto temporale del viaggio della luce derivante da emissioni provenienti da un ammasso di materia che si muova verso di noi ad una velocit\u00e0 molto prossima a quella della luce e con un piccolissimo angolo (linea di vista).\nQuando l'ammasso \u00e8 al centro della galassia, emette della luce nella nostra direzione. Mentre si muove verso di noi (e leggermente a lato) ad altissima velocit\u00e0, continua ad emettere della luce, che impieger\u00e0 meno tempo a raggiungere la Terra, in quanto l'oggetto nel frattempo si \u00e8 molto avvicinato a noi. Se questo fatto non \u00e8 noto o non \u00e8 preso in considerazione, allora si ottiene una sottostima dell'intervallo di tempo (per il nostro sistema di riferimento inerziale), con una conseguente sovrastima della velocit\u00e0 apparente della luce emessa.\nIl moto superluminale \u00e8 spesso visto come due getti opposti, uno che si allontana dalla Terra e uno che viene verso di noi. Se vengono misurati gli spostamenti Doppler per entrambe le sorgenti, allora si possono determinare indipendentemente da altre osservazioni sia la velocit\u00e0 che la distanza.\nStoria.\nNel 1966 Martin Rees predisse che \"un oggetto che si muove relativisticamente in direzioni adeguate, pu\u00f2 apparire ad un osservatore distante come avente velocit\u00e0 trasversale molto pi\u00f9 alta di quella della luce\".\nPochi anni dopo (nel 1970) tali sorgenti vennero in effetti scoperte in forma di sorgenti radio astronomiche molto distanti, come le radiogalassie e le quasar. Esse vennero chiamate sorgenti superluminali (ovvero, pi\u00f9 veloci della luce). La scoperta fu il risultato spettacolare di una nuova tecnica chiamata \"Very Long Baseline Interferometry\", che permise di determinare la posizione con una precisione inferiore al millesimo di arcosecondo, e in particolare di determinare il cambiamento delle posizioni nel cielo, chiamato moto proprio, in un arco temporale di anni. La velocit\u00e0 apparente viene ottenuta moltiplicando il moto proprio osservato per la distanza e pu\u00f2 arrivare fino a sei volte la velocit\u00e0 della luce.\nNel 1994 venne ottenuto un record di velocit\u00e0 galattica con la scoperta di una sorgente superluminale nella nostra Galassia, la fonte cosmica di raggi X GRS1915+105. L'espansione avvenne su una scala di tempo molto breve. Vennero osservati diversi nuclei distinti espandersi in coppie, nel giro di qualche settimana, di valori attorno a 0,5 arcosecondi. Per via dell'analogia con le quasar, questa sorgente venne chiamata microquasar.\nFormalismo matematico per la derivazione della velocit\u00e0 apparente.\nImmaginiamo un getto relativistico proveniente dal centro di una galassia attiva e che si muove lungo AB con velocit\u00e0 \"v\", vista dall'osservatore nel punto O. Al tempo formula_1 un raggio di luce parte dal getto nel punto A, mentre un altro raggio parte dal punto B al tempo formula_2. L'osservatore in O riceve i due raggi rispettivamente al tempo formula_3 e formula_4. L'angolo formula_5 \u00e8 sufficientemente piccolo da poter considerare uguali le due distanze formula_6.\nLa velocit\u00e0 trasversale lungo CB, formula_17\nSe formula_25 (cio\u00e8 quando la velocit\u00e0 del getto \u00e8 prossima alla velocit\u00e0 della luce) allora formula_26 nonostante il fatto che formula_27. Naturalmente formula_28 significa che la velocit\u00e0 trasversale lungo CB, la sola velocit\u00e0 che noi possiamo misurare, risulta pi\u00f9 grande della velocit\u00e0 della luce nel vuoto, cosicch\u00e9 il moto risulta apparentemente superluminale."}
{"id": "241643", "revid": "1658", "url": "https://it.wikipedia.org/wiki?curid=241643", "title": "Quello che non c'\u00e9", "text": ""}
{"id": "241645", "revid": "1442080", "url": "https://it.wikipedia.org/wiki?curid=241645", "title": "Lory Del Santo", "text": "Dopo aver esordito come valletta al Festivalbar nel 1975, tra la fine degli anni settanta e i primi anni ottanta prende parte come attrice a numerosi film di genere italiani e a diversi variet\u00e0 televisivi; in particolare, ha avuto il ruolo di \"bigliettaia\" nel programma \"Drive In\" negli anni ottanta. Negli anni successivi \u00e8 stata spesso al centro delle cronache rosa ed \u00e8 tornata alla ribalta nel 2005, vincendo la terza edizione de \"L'isola dei famosi.\" Successivamente ha spesso partecipato come opinionista a moltissimi programmi televisivi, pubblicato un libro e partecipato come concorrente ad altri reality show: nel 2009 alla quarta edizione de \"La fattoria\", nel 2016 alla quinta di \"Pechino Express\" e nel 2018 alla terza del \"Grande Fratello VIP\".\nCarriera.\nLory Del Santo nasce a Povegliano Veronese da una giovane coppia di sposi residenti in campagna, in una casa in cattive condizioni e persino priva di vetri alle finestre; anche per questo motivo Lory nasce in una stalla e poco dopo si ammala di polmonite. Quando lei ha solo tre anni, suo padre perde la vita rimanendo coinvolto in un incidente stradale, cos\u00ec sua madre, all'epoca venticinquenne disoccupata, si trova a dover crescere da sola due figlie: Loredana e la neonata Paola.\nEsordisce giovanissima, a 16 anni, come valletta al Festivalbar 1975. Durante l'adolescenza si appassiona non solo al cinema ma anche alla fotografia, attivit\u00e0 che pratica gi\u00e0 nel 1980 quando partecipa a Miss Universo come rappresentante dell'Italia e posa come modella. Nel 1981 diviene nota in TV nel programma \"Tagli, ritagli e frattaglie\", condotto da Renzo Arbore e Luciano De Crescenzo, in cui impersona la sexy-archivista quasi muta, sorda e un po' svampita, che porta in studio documenti provenienti dalle Teche Rai: una gag che ironizzava sulle bizzarre polemiche di costume dell'epoca, secondo le quali gli uomini di cultura non avevano interessi sessuali. Nel periodo successivo vengono pubblicati altri scatti nei quali posa seminuda, fa da apripista la copertina con servizio fotografico firmati da Gina Lollobrigida nel gennaio '82 per la rivista \"Il Fotografo.\" Al contempo \u00e8 lei stessa una fotografa in ambito moda e imprenditrice, gestisce un locale a Roma. Parallelamente prende parte come attrice a venti diverse pellicole cinematografiche in cinque anni: diventa protagonista di alcuni film di genere degli anni ottanta, tra cui spiccano \"W la foca\" di Nando Cicero e \"La gorilla\" di Romolo Guerrieri, entrambi del 1982. In seguito partecipa a programmi come \"Drive In\", \"Sponsor City\" e \"Bum Bum all'italiana\". Degli stessi anni sono anche le numerose copertine di diverse riviste tra cui Cosmopolitan e Playboy. Nella seconda met\u00e0 degli anni ottanta la Del Santo ridimensiona i propri impegni sulla scena concedendosi solo rare partecipazioni televisive, come quella al \"Raffaella Carr\u00e0 Show\" nel 1988. Fa eccezione anche un breve tour teatrale nel 89-90, in cui da co-protagonista insieme a Walter Chiari porta in scena la gi\u00e0 nota commedia \"Il gufo e la gattina\". Negli anni novanta si ritira quasi completamente a vita privata.\nDopo una breve partecipazione nel 2003 al programma di Rai 2 \"Stupido hotel\", la Del Santo ritorna stabilmente sulle scene solo nel 2005 come concorrente della terza edizione del reality show \"L'isola dei famosi\", condotto da Simona Ventura su Rai 2. Vince l'edizione con il 75% delle preferenze, diventando la prima concorrente donna a vincere il reality. Nel 2006 scrive il suo primo libro, che definisce un'autobiografia dei suoi pensieri, \"Piacere \u00e8 una sfida\", pubblicato per la Sperling &amp; Kupfer, e partecipa con un cameo al film \"Vita Smeralda\" di Jerry Cal\u00e0. Dalla seconda met\u00e0 degli anni 2000 \u00e8 spesso ospite nei pi\u00f9 svariati talk show televisivi, in particolar modo in quelli pomeridiani di Barbara D'Urso su Canale 5. \u00c8 spesso ospite anche in radio, tre le trasmissioni pi\u00f9 frequentate: \"Gli Spostati\" (dal 2008) e \"I Lunatici\" (dal 2018) su Rai Radio2, e \"Un giorno da pecora\" (dal 2016) in onda su Rai Radio 1.\nNel marzo del 2009 partecipa di nuovo come concorrente ad un reality show, ovvero la quarta edizione de \"La fattoria\", condotto da Paola Perego su Canale 5; entra in gioco come riserva di Marina Ripa di Meana, ritiratasi per malore, e viene eliminata nel corso della semifinale. Nel 2010 diventa per la prima volta ideatrice e conduttrice di un programma televisivo: \"Missione Seduzione\", in onda sul canale di Sky Lei. Nel 2011 dedica un breve componimento al premier Silvio Berlusconi.\nDal 2014 al 2017 \u00e8 ideatrice, regista e sceneggiatrice di \"The Lady\", webserie di tre stagioni trasmessa in streaming dal suo canale YouTube. Tra il 2014 e il 2015 prende parte come giudice a \"My Bodyguard\", talent show di Agon Channel condotto da Maddalena Corvaglia. Nel 2016, insieme al compagno Marco Cucolo, prende parte come concorrente alla quinta edizione del reality show \"Pechino Express\", in onda su Rai 2, arrivando in finale e classificandosi al terzo posto.\nNell'autunno del 2017 \u00e8 tra i \"panelist\" di \"Sbandati\", in onda in seconda serata su Rai 2. Nella primavera del 2018 commenta in diretta su Rai Radio 2, assieme a Ema Stokholma, Gino Castaldo e Claudio Di Biagio, le puntate della quinta edizione di \"The Voice of Italy\" nel programma intitolato \"The Voice of Radio2\". Dal 1\u00ba ottobre 2018 prende parte come concorrente alla terza edizione del \"Grande Fratello VIP\", condotto da Ilary Blasi su Canale 5, entrando in gioco nel corso della seconda puntata e uscendo due mesi dopo, il 3 dicembre, nel corso della semifinale. Dopo questa esperienza, entra a far parte del cast fisso di \"CR4 - La Repubblica delle Donne\" di Piero Chiambretti. Nel corso della propria carriera ha scelto di non essere mai accompagnata da un agente o altre figure specifiche, preferendo una totale autodeterminazione.\nVita privata.\nDagli anni ottanta fino agli anni novanta la Del Santo \u00e8 stata a lungo alla ribalta della cronaca rosa: per la prima volta quando dichiar\u00f2 di essere stata ospite del ricco uomo d'affari saudita Adnan Khashoggi nel suo celebre panfilo Nabila e di aver ricevuto da lui un rubino, storia questa che venne romanzata in pi\u00f9 versioni dalle riviste dell'epoca. Successivamente divenne amante del chitarrista Eric Clapton, sposato allora con l'ex modella Pattie Boyd; alla Del Santo Clapton dedic\u00f2 la canzone \"Lady of Verona\". Si conobbero in un locale nel 1985, durante la tourn\u00e9e italiana del chitarrista, che raccont\u00f2 nella sua autobiografia:\nFu proprio la Del Santo a voler far conoscere Clapton e l'italiano Zucchero Fornaciari, invitando quest'ultimo a cena fuori con loro e dando cos\u00ec inizio alla collaborazione e amicizia tra i due musicisti, come il cantante reggiano ricorda nella propria biografia nel 2013: \nQuando ancora Eric Clapton era sposato con Pattie Boyd, Lory Del Santo rimase incinta, dando alla luce Conor Loren Clapton, nato il 21 agosto 1986 ma tragicamente morto il 20 marzo 1991, cadendo dal 53\u00ba piano del grattacielo \"Galeria\" di New York; il bimbo precipit\u00f2 nel vuoto sotto gli occhi increduli della tata, che lo vide attraversare una porta-finestra lasciata sbadatamente aperta da un addetto alle pulizie dell'edificio. Conor si trovava l\u00ec con sua madre da qualche giorno proprio per incontrare il padre, in citt\u00e0 per dei concerti. A lui il chitarrista ha dedicato, tra le altre, la canzone \"Tears in Heaven.\"\nNel momento del fatto, Lory Del Santo aveva gi\u00e0 lasciato Clapton ed era incinta di tre mesi dell'imprenditore Silvio Sardi; il 23 agosto 1991, nacque il suo secondo figlio: Devin.\nDall'unione con un uomo di cui non ha mai rivelato l'identit\u00e0, divent\u00f2 ancora madre nel 1999 di Loren Del Santo, morto suicida negli Stati Uniti nel 2018. Loren soffriva di anedonia, presumibilmente correlata a un disturbo dissociativo di identit\u00e0 o a un possibile disturbo schizoide di personalit\u00e0.\nNegli anni novanta ha avuto inoltre una relazione sentimentale con il tennista Richard Krajicek.\nFin da giovanissima si \u00e8 sempre dichiarata riluttante al matrimonio e non si \u00e8 mai sposata."}
{"id": "241646", "revid": "21880", "url": "https://it.wikipedia.org/wiki?curid=241646", "title": "Fitocannabinoidi", "text": ""}
{"id": "241647", "revid": "554814", "url": "https://it.wikipedia.org/wiki?curid=241647", "title": "Subwoofer", "text": "Un subwoofer \u00e8 un altoparlante woofer o un diffusore acustico dedicato alla riproduzione di suoni e rumori a bassa frequenza. Insieme a diffusori acustici che coprono la banda di frequenza pi\u00f9 elevata, il subwoofer pu\u00f2 essere utilizzato per aumentare l'estensione delle basse frequenze.\nStoria.\nI primi subwoofer sono stati sviluppati nel 1960 per aumentare la risposta dei bassi in sistemi stereo domestici. Sono diventati popolari nel 1970 con l'introduzione del Sensurround in film come Terremoto, dove venivano usati per riprodurre suoni e rumori molto forti a bassa frequenza, in modo da simulare nelle sale cinematografiche le vibrazioni di un terremoto. Con l'avvento delle musicassette e nel 1980 del compact disc, la facile riproduzione di bassi profondi e ad alto volume non era pi\u00f9 limitata dalla capacit\u00e0 dello stilo fonografico di tracciare un solco (vedi disco), i produttori poterono cos\u00ec aggiungere nelle registrazioni anche contenuti a frequenza pi\u00f9 bassa. Inoltre, dal 1990, l'audio dei DVD \u00e8 registrato in \"surround\" con inclusa una traccia di effetti a bassa frequenza (LFE) che pu\u00f2 essere ascoltata nei sistemi home theater con il subwoofer. Dalla fine del 1990 il subwoofer \u00e8 diventato sempre pi\u00f9 popolare anche in sistemi stereo domestici, impianti car audio personalizzati e nei sistemi audio professionali (PA). Dagli anni 2000, l'utilizzo dei subwoofer si \u00e8 largamente diffuso anche in sistemi di amplificazione per discoteche e sale da concerto.\nCaratteristiche tecniche.\nIl campo di frequenza tipico di un subwoofer utilizzato nell'elettronica di consumo \u00e8 di circa 20\u00a0Hz per il taglio di frequenza inferiore e circa 150\u2013200\u00a0Hz per il taglio di frequenza superiore. Il taglio di frequenza superiore di 150\u2013200\u00a0Hz pu\u00f2 essere ulteriormente ridotto a circa 80\u00a0Hz nei subwoofer per uso professionale (p.e. per l'uso in cinematografi, parchi giochi, musica dal vivo ecc.) e in alcuni sistemi certificati THX.\nLe casse per subwoofer contengono generalmente uno o pi\u00f9 altoparlanti, con coni di un diametro che varia da 10 a 86 centimetri circa (da 4 a 34 pollici). Generalmente si preferisce usare coni di grande diametro, perch\u00e9 la riproduzione delle basse frequenze implica lo spostamento di una grande quantit\u00e0 d'aria. Di norma in una catena di riproduzione stereo o home theater viene impiegato un solo subwoofer, in quanto le frequenze molto basse (avendo un'onda molto lunga) non sono realmente direzionali e non creano reali effetti di diafonia. I subwoofer professionali possono essere dotati di coni da 46 centimetri (18 pollici), montati in casse di spesso compensato. Attualmente la tecnologia punta anche su un'ampiezza maggiore del movimento del cono piuttosto che sulla dimensione, arrivando ad un'escursione di 10 o pi\u00f9 millimetri.\nI subwoofer vengono alimentati da amplificatori di adeguata potenza e la frequenza a loro dedicata \u00e8 tagliata con un circuito di crossover, in modo da assicurare che medie ed alte frequenze non vengano inviate all'altoparlante stesso.\nEsistono subwoofer particolari, generalmente usati nelle discoteche o nei cinematografi, capaci di operare con potenze superiori ai 2000 watt RMS, con la possibilit\u00e0 di riprodurre frequenze inferiori ai 20 hertz. Un subwoofer molto particolare \u00e8 il \"ServoDrive ContraBass\", nel quale il cono dell'altoparlante \u00e8 mosso mediante una cinghia trascinata da un motore. Ne esiste anche una versione dotata di tromba chiamata \"BassTech-7\" utilizzata soprattutto nei parchi a tema.\nSubwoofer non rotondi.\nIl settore degli impianti audio per auto ha visto l'introduzione di una serie di subwoofer caratterizzati da una forma non tonda. L'idea alla base dei subwoofer quadrati \u00e8 quella di aumentare l'area del cono in relazione al volume occupato. Una maggiore superficie permette di muovere pi\u00f9 aria e quindi di aumentare la pressione sonora. La forma triangolare al contrario ha una superficie minore di un cono di forma tonda, quindi si \u00e8 pensato al suo utilizzo non per ragioni acustiche ma per permetterne l'utilizzo in posizioni particolari. La Sony sostiene che la forma pentagonale riduce le onde stazionarie sulla superficie del cono e allo stesso tempo lo rende pi\u00f9 robusto, diminuendone la flessione; sostiene inoltre che la forma quadra provoca troppe tensioni negli spigoli. La questione \u00e8 ancora aperta.\nLa Stillwater Designs, soprannominata Kicker, alcuni anni fa ha introdotto un subwoofer quadrato chiamato Solo-Baric ed in seguito Solo X. La Bazooka produce un subwoofer triangolare. La Xtant ha lanciato sul mercato un subwoofer esagonale.\nApplicazioni professionali.\nI subwoofer trovano applicazione in ambito professionale nei concerti dal vivo, nei cinematografi e quando serve rinforzare il suono in particolari ambienti (nightclub, parchi a tema ecc.) e nelle sale di registrazione. I dispositivi professionali devono essere in grado di fornire un elevato livello sonoro, dal momento che in un concerto possono esserci anche pi\u00f9 di diecimila persone in spazi molto ampi. In genere, l'utilizzo in campo musicale non richiede di raggiungere frequenze estremamente basse a differenza di quanto accade in campo cinematografico ma la situazione sta cambiando perch\u00e9 la moderna musica popolare enfatizza spesso questo tipo di suoni. Le difficolt\u00e0 in questo campo quindi aumentano per via delle distanze in gioco (anche un centinaio di metri).\nCinematografi.\nAlcune applicazioni richiedono un notevole livello sonoro come quello fornito dal JBL 4645 (cono di 18 pollici) certificato per l'uso nei cinematografi dotati di audio THX. I normali altoparlanti in uso nei cinema, posti dietro lo schermo perforato, usano coni del diametro di 15 pollici in grado di riprodurre le frequenze pi\u00f9 basse con una forte pressione sonora. Un utilizzo non convenzionale dei subwoofer \u00e8 stato fatto all'uscita del film \"Terremoto\" del 1974 per il quale venne usato un sistema denominato Sensurround per ricreare la sensazione di un terremoto; questo sistema era costituito semplicemente da un insieme di grandi subwoofer progettati per produrre infrasuoni che potevano essere percepiti ma non sentiti. Impianti analoghi sono utilizzati nei parchi a tema.\nConcerti di musica elettronica.\nPer un concerto di musica elettronica con una platea di migliaia di spettatori si utilizzano anche pi\u00f9 di venti casse con due coni da 18 pollici disposte su entrambi i lati del palco o in linea orizzontale al di sotto del palco stesso. Anche l'array di diffusori utilizzato nei grandi concerti comprende dei subwoofer. La gran parte dei diffusori \u00e8 posta in posizione pi\u00f9 elevata rispetto ai subwoofer che vengono posizionati sotto al palco (per evitare disturbi come l'effetto Larsen) o nello spazio antistante ad esso a destra e sinistra della scena.\nUtilizzi domestici.\nIn un impianto audio domestico per la riproduzione di musica il subwoofer non \u00e8 indispensabile, in quanto il suo utilizzo non implica necessariamente una migliore qualit\u00e0 nella riproduzione delle basse frequenze rispetto, per esempio, all'uso di altoparlanti convenzionali di adeguate dimensioni e caratteristiche. Un woofer convenzionale pu\u00f2 riprodurre fedelmente le basse frequenze e raggiungere un limite superiore di circa 200\u2013300\u00a0Hz, mentre in una cassa audio a due vie (accoppiato con un tweeter) pu\u00f2 arrivare a riprodurre anche le frequenze intermedie fino a 3.000\u00a0Hz e oltre. A differenza di quanto sopra, in un impianto domestico per l'home theater, console per videogiochi e PC multimediali il subwoofer \u00e8 componente essenziale per riprodurre suoni e rumori del canale LFE (Low-frequency effects) in configurazioni multicanale Dolby Digital, DTS ecc...\nLa configurazione tipica di un impianto multicanale domestico (per esempio nell'home theater) prevede l'utilizzo di piccoli altoparlanti (\"satelliti\") principali (due per le frontali stereo e due o pi\u00f9 per il surround) e un subwoofer, il quale pu\u00f2 essere parte di un unico prodotto che include anche gli altoparlanti satellite o acquistato separatamente. Il subwoofer pu\u00f2 essere posizionato in un luogo relativamente nascosto: per esempio in un angolo della stanza e vicino agli ascoltatori; questo \u00e8 possibile perch\u00e9 i suoni a bassa frequenza sotto i 90\u00a0Hz hanno un'ampia lunghezza d'onda e per l'orecchio umano \u00e8 difficile localizzarne il punto di provenienza. Gli altoparlanti satellite invece vanno necessariamente collocati in posizioni specifiche, per esempio di fronte all'ascoltatore, possibilmente ad altezza orecchie (frontali stereo ed eventuale centrale) e dietro o di fianco (surround), in quanto la direzione di provenienza del suono da loro riprodotto (tipicamente sopra i 200\u2013300\u00a0Hz) \u00e8 facilmente localizzabile.\nLa diffusione di sistemi audio domestici con subwoofer e satelliti separati \u00e8 avvenuta con l'introduzione dell'home theater e degli altoparlanti per computer o console per videogiochi. In commercio esistono anche subwoofer domestici, o comunque per un utilizzo non professionale, relativamente costosi ad uso tipicamente audiofilo prodotti da varie aziende, alcuni di questi possono essere acquistati separatamente per essere aggiunti a sistemi di altoparlanti gi\u00e0 esistenti. La maggior parte di subwoofer per uso domestico \u00e8 dotata di amplificatore interno.\nUtilizzo negli impianti per automobile.\nL'automobile \u00e8 il luogo ideale per l'approccio con subwoofer nascosti a causa degli spazi limitati a disposizione nelle porte (ignorando i problemi di acustica dell'abitacolo di un'automobile). Solitamente i subwoofer sono installati nel bagagliaio. Alcuni fanatici degli impianti stereo per auto sono interessati soprattutto a produrre un'altissima pressione sonora nell'abitacolo delle loro auto. Nelle competizioni internazionali sono stati utilizzati fino a 64 subwoofer pilotati da impianti di amplificazione da 100.000 watt in grado di produrre 175 decibel. Naturalmente questi livelli sonori sono dannosi per l'essere umano. Questa \"SPL war\" ha portato attenzione ai subwoofer in generale ma competizioni analoghe sulla qualit\u00e0 del suono (\"SQ\") non hanno avuto lo stesso seguito.\nPoich\u00e9 i bassi sono pi\u00f9 percepiti che sentiti, i bassi profondi possono essere trasmessi anche mediante trasduttori tattili. Recentemente \u00e8 stato costruito un dispositivo chiamato trasduttore tattile che, posto in un oggetto dell'arredamento interno come un sedile pu\u00f2 trasmettere le vibrazioni al corpo collegandolo con un normale amplificatore. Alcuni per\u00f2 percepiscono queste vibrazioni in modo non correlato al resto della sensazione sonora. Gli attuali sistemi risultano pi\u00f9 costosi rispetto ad un normale subwoofer appoggiato dietro il sedile in grado di produrre la stessa sensazione, quindi l'utilizzo che se ne fa \u00e8 limitato al non disturbare gli altri passeggeri. Possono anche essere appoggiati su una grande superficie piatta creando un grande, anche se di cattiva qualit\u00e0, altoparlante. Alcuni modelli a prova d'acqua possono essere posti sott'acqua per creare suoni."}
{"id": "241650", "revid": "1543377", "url": "https://it.wikipedia.org/wiki?curid=241650", "title": "Stanley Matthews", "text": "Considerato uno dei migliori talenti inglesi, \u00e8 l'unico calciatore ad aver ricevuto una Knight Bachelor prima del ritiro; e fu il primo giocatore a vincere sia il Pallone d'oro sia il premio Calciatore dell'anno della \"Football Writers' Association\". Ricevette diversi soprannomi in carriera, tra cui \"Il Mago del Dribbling\" o semplicemente \"Il Mago\".\nSi mantenne in forma per giocare a livelli professionistici fino a 50 anni, grazie a una dieta quasi vegetariana e alla sua astinenza da alcol. Fu il giocatore pi\u00f9 anziano a giocare nel massimo livello della divisione calcistica inglese e a rappresentare il suo paese. Matthews fu anche inserito nel 2002 nell'Hall of Fame del calcio inglese per onorare il suo contributo al calcio inglese.\nPass\u00f2 in totale 19 anni della sua carriera con lo Stoke City, giocando per i \"Potters\" dal 1932 al 1947, e di nuovo dal 1961 al 1965. Con la maglia biancorossa vinse due volte la Second Division, nella stagione 1932-1933 e in quella 1962-1963. Frammezzo alle due esperienze con lo Stoke City, gioc\u00f2 per 14 anni con il Blackpool, dove, dopo due sconfitte in finale di FA Cup nel 1948 e nel 1951, trionf\u00f2 nel 1953 in una finale che, per la sua memorabile prestazione, venne rinominata \"La finale di Matthews\". Con la nazionale tra il 1934 e il 1957 raggiunse la quota di 57 presenze, disputando il campionato mondiale del 1950 e il successivo, si aggiudic\u00f2 inoltre 9 edizioni del Torneo Interbritannico.\nDopo un periodo senza esito come allenatore del Port Vale tra il 1965 e il 1968 incominci\u00f2 a girare il mondo allenando dilettanti. Tra le sue esperienze la pi\u00f9 rilevante fu quella in Sudafrica dove, nonostante le dure leggi sull'apartheid istitu\u00ec una squadra composta esclusivamente da giocatori neri (nota come \"Stan's Men\") a Soweto nel 1975.\nBiografia.\nInfanzia e adolescenza.\nMatthews nacque il 1\u00ba febbraio 1915 in una villetta a schiera di Seymour Street, a Stoke-on-Trent. Era il terzo dei quattro figli di Jack Matthews, un pugile del luogo. Frequent\u00f2 la \"Hanley's Wellington Road School\" e Matthews stesso si descrisse come \u00abper molti versi, un allievo modello\u00bb. Inizi\u00f2 a giocare a calcio gi\u00e0 da bambino, disputando diverse partitelle con gli amici, che lo aiutarono a migliorarsi nel dribbling. Nel giardino dietro casa si allenava a dribblare tutto il giorno le sedie della cucina.\nAnche se poi sarebbe diventato una delle figure pi\u00f9 significative dello Stoke City, Matthews crebbe tifando i rivali del Port Vale. Nonostante suo padre volesse che il piccolo Matthews seguisse le proprie orme nella carriera pugilistica, all'et\u00e0 di 13 anni decise di provare a diventare un calciatore. Sua madre Elizabeth appoggi\u00f2 questa decisione e convinse il padre che Stanley avrebbe dovuto seguire la propria passione. Suo padre avrebbe acconsentito a tale scelta qualora il figlio fosse stato scelto dall'\"England Schoolboys\". Matthews gioc\u00f2 per la rappresentativa a 14 anni, nel 1929, contro il Galles, in una partita disputata al Dean Court di Bournemouth.\nVita privata.\nNell'estate del 1934 Matthews spos\u00f2 Betty Vallance, figlia dell'allenatore dello Stoke City Jimmy Vallance, che aveva incontrato per la prima volta il giorno del suo quindicesimo compleanno al Victoria Ground, dove svolgeva il ruolo di fattorino. La coppia ebbe due figli: Jean, nata nel 1939, e Stanley Jr., nato 6 anni dopo, che divenne un giocatore di tennis. Matthews divent\u00f2 nonno nel 1965, quando sua figlia Jean, che lo consider\u00f2 sempre un buon padre, diede alla luce Matthew Gough. Divenne per la prima volta bisnonno nel 1999, quando suo nipote Matthew ebbe un figlio, Cameron.\nNel 1967, durante una tourn\u00e9e in Cecoslovacchia con il Port Vale, incontr\u00f2 Mila, l'interprete del gruppo. Nonostante fosse sposato con Betty Vallance, Matthews si convinse di aver trovato il vero amore in Mila e divorzi\u00f2 quindi da sua moglie. Matthews e Mila passarono diversi anni insieme tra Malta (in particolare a Marsa Scirocco), Canada e Sudafrica. Mila scomparve a 71 anni nel 1999; dopo la sua morte, secondo Lee Scott (che aiut\u00f2 il calciatore a scrivere la sua autobiografia), Matthews non fu pi\u00f9 la stessa persona.\nRapporto con la FA.\nMatthews ebbe un rapporto travagliato con la FA, la federazione calcistica inglese. Mentre lui rimase in Brasile a studiare le squadre avversarie dopo l'eliminazione della sua Nazionale al Campionato mondiale del 1950, i dirigenti e i media della FA tornarono subito in Inghilterra per, secondo Matthews, \u00abnascondere la testa sotto la sabbia\u00bb. Matthews critic\u00f2, spesso duramente, la FA, citandola come una \"brigata in giacca\" e dalle idee conservative, sottolineando come molti dirigenti fossero ex-studenti dell'Eton College. Secondo lui, la FA trattava i giocatori e i tifosi malamente, dimostrava arroganza ignorando competizioni che non controllava (come il Campionato mondiale o i tornei europei) e guardando alle innovazioni con eccessivo sospetto (ad esempio, la FA sanc\u00ec l'utilizzo dei fari da stadio soltanto nel 1952, nonostante l'illuminazione artificiale fosse stata sperimentata gi\u00e0 dal 1878; inoltre per anni insistette a utilizzare equipaggiamento obsoleto, come delle pesanti scarpe \"rinforzate\"). Per la finale di FA Cup 1953 la FA distribu\u00ec ai tifosi del Blackpool 12.000 dei 100.000 biglietti disponibili; a proposito di ci\u00f2 Matthews scrisse: \u00abNon riuscivo a decidere se fossero degli stupidi o semplicemente non si interessassero ai sentimenti dei tifosi che erano la linfa vitale del gioco\u00bb.\nDopo il ritiro e morte.\nDopo aver girato il mondo in tourn\u00e9e visitando l'Australia, gli Stati Uniti, il Canada e specialmente l'Africa, Matthews ritorn\u00f2 a Stoke-on-Trent con la moglie Mila nel 1989. And\u00f2 a vivere nella \"township\" di Penkhull, nel palazzo dove nacque Oliver Lodge. Gioc\u00f2 la sua ultima partita nel 1985, all'et\u00e0 di 70 anni, un'amichevole tra ex calciatori di Inghilterra e Brasile, perdendo 6-1 contro giocatori come Tost\u00e3o, Amarildo e Jairzinho Durante l'incontro si danneggi\u00f2 una cartilagine\nMor\u00ec il 23 febbraio 2000, all'et\u00e0 di 85 anni, dopo essersi ammalato durante una vacanza a Tenerife. Mila era morta l'anno prima. La sua morte fu annunciata alla radio prima di un'amichevole tra Inghilterra e Argentina. Ricevette parole di elogio da moltissimi colleghi, tra i quali Pel\u00e9, Brian Clough e Gordon Banks, che sottolinearono il talento come calciatore e la statura morale della persona.\nCaratteristiche tecniche.\nDalle dichiarazioni di suoi colleghi come Franz Beckenbauer, John Charles e Johnny Giles si ricostruisce il profilo di un giocatore intelligente sul campo, abile nei passaggi, con un efficace dribbling e controllo di palla; a queste caratteristiche coniugava una notevole velocit\u00e0. Esterno destro piuttosto prolifico nella prima parte della sua carriera \u2013 in quattro stagioni riusc\u00ec a marcare 38 reti \u2013, arretr\u00f2 progressivamente la sua posizione per via delle marcature sempre pi\u00f9 rigide riservategli dai difensori avversari; inizi\u00f2 pertanto a segnalarsi pi\u00f9 come \"assist-man\" che come realizzatore.\nLa sua routine di allenamento includeva una corsa per le spiagge di Blackpool alle 7:00, indossando scarpe aggravate con piombo cosicch\u00e9 ritornando a indossare scarpe adeguate potesse sentire i piedi pi\u00f9 leggeri dandogli l'impressione di poter correre pi\u00f9 velocemente. Raggiunse grazie ad anni di allenamento un livello di forma fisica che mantenne negli anni, anche quando, intorno alla met\u00e0 degli anni '50, smise di allenarsi intensamente. Non prese mai il vizio del fumo, e dalla sua infanzia fino alla vecchiaia mantenne un rigido sistema di alimentazione. In un'intervista per la FA, dichiar\u00f2: \u00abEbbi degli ottimi consigli e iniziai a mangiare pi\u00f9 insalate e frutta, e ogni luned\u00ec non mangiavo. Un solo giorno, di luned\u00ec, ma mi sentivo meglio\u00bb. L'unica volta che consapevolmente bevve alcol fu dello champagne per festeggiare la vittoria dell'FA Cup nel 1953. Alla cura per l'allenamento e l'alimentazione aggiunse quella dell'equipaggiamento: utilizz\u00f2 fino al suo ritiro degli scarpini, scoperti durante la Coppa del mondo del 1950, pi\u00f9 leggeri che non si trovavano in commercio in Inghilterra. Alla leggerezza degli scarpini corrispondeva anche una delicatezza che costrinse Matthews, nel corso della sua carriera, a usarne numerosissime paia.\nNel corso della sua carriera non ricevette alcuna sanzione disciplinare: secondo il compagno Jimmy Armfield, Matthews era infatti capace di mantenere la concentrazione e non perdere la tempra, nonostante subisse spesso interventi duri. Poco avvezzo a contrastare gli avversari in possesso di palla, peccava nel colpo di testa e nell'utilizzo del piede sinistro.\nCarriera.\nGiocatore.\nClub.\nStoke City (1931-1947).\nVarie societ\u00e0 si interessarono a Matthews dopo la sua apparizione con gli \"England Schoolboys\". Tom Mather, allenatore dello Stoke City, propose al padre di Stanley di aggregare il giovane, nel giorno del suo quindicesimo compleanno, al personale del club come fattorino. La paga era di una sterlina a settimana. La prima stagione Matthews gioc\u00f2 per la squadra riserve dello Stoke City, disputando il primo incontro contro il Burnley.\nL'annata successiva Matthews partecip\u00f2 a 22 partite, cercando il pi\u00f9 possibile di migliorare il suo gioco. In una di queste partite, contro il , con un'abile schivata scart\u00f2 il terzino sinistro prima che quest'ultimo potesse ingaggiare un contrasto con lui, non seguendo la mentalit\u00e0 comune dell'epoca \u2013 cio\u00e8 quella di aspettare che il difensore raggiungesse l'attaccante. La sua nuova tecnica ebbe particolare successo e la stampa nazionale inizi\u00f2 a presagire un futuro brillante per l'adolescente. Al compimento dei 17 anni d'et\u00e0 decise di continuare la sua esperienza con lo Stoke City firmando un contratto professionale con la squadra. Guadagnava 5 sterline a settimana, il massimo salario per il periodo, nonostante fosse alla sua prima stagione da professionista. Il debutto con la prima squadra fu il 19 marzo 1932, al Gigg Lane contro il Bury; i \"Potters\" vinsero la partita per 1-0 e Matthews dovette s\u00f9bito misurarsi con il gioco prettamente fisico degli avversari.\nNella stagione 1932-1933 Mather utilizz\u00f2 Matthews in 15 partite, con le quali riusc\u00ec, il 4 marzo 1933, a segnare la prima rete in prima squadra contro i rivali del Port Vale. Terminato il campionato la squadra si assest\u00f2 in prima posizione, superando di un punto il Tottenham. Nel primo torneo di First Division, nel 1933-1934 Matthews tra campionato e coppa segn\u00f2 un totale di 15 gol in 33 presenze, rendendo questa la stagione pi\u00f9 prolifica della sua lunga carriera; la squadra si assicur\u00f2 il 12\u00ba posto in classifica. La crescita di Matthews come calciatore fu anche notata dalla Football League, che nel campionato successivo lo scelse per disputare una partita contro la Irish Football League, la selezione inglese vinse per 6-1. Dopo questa partita esord\u00ec con la Nazionale maggiore e successivamente gioc\u00f2 di nuovo per la Football League affrontando la Scottish Football League.\nNell'edizione 1935-1936 Bob McGrory fu assunto come allenatore. Sotto la sua guida il club di Stoke-on-Trent raggiunse il 4\u00ba posto, il miglior piazzamento della sua storia. Matthews continu\u00f2 ad allenarsi faticosamente, in particolare sulle finte. Nella stagione successiva partecip\u00f2 a 42 gare, tra cui la vittoria con il maggior scarto di reti dello Stoke City, un 10-3 contro il West Bromwich Albion. A fine stagione ricevette una gratifica di 650 sterline per la lealt\u00e0 dimostrata verso la societ\u00e0; inizialmente il consiglio volle retribuirgli solo 500 sterline in quanto le sue prime stagione furono disputate da dilettante, questo atteggiamento amareggi\u00f2 molto il calciatore.\nLo Stoke City nel campionato 1937-1938 si trov\u00f2 invischiato nella lotta per non retrocedere. Secondo voci di corridoio i compagni di Matthews iniziarono a provare risentimento verso il collega per via del successo con la Nazionale maggiore; questi pettegolezzi infastidirono Matthews che avanz\u00f2 una domanda di trasferimento a febbraio che fu rifiutata. La richiesta fu resa pubblica e Matthews decise di prendersi un paio di giorni liberi per riposare a Blackpool, essendo turbato dall'attenzione e dalle molestie dei tifosi dello Stoke City che lo pregavano di rimanere. Il presidente dello Stoke City Albert Booth chiar\u00ec a Matthews che non gli era permesso di lasciare la societ\u00e0 e tremila tifosi dello Stoke organizzarono una riunione dove spiegarono la loro posizione \u2013 anche loro desideravano che Matthews restasse. Commosso dall'affetto dei tifosi e esausto dall'attenzione che riceveva decise di non muoversi da Stoke-on-Trent. La stagione seguente Matthews gioc\u00f2 38 partite e la squadra si piazz\u00f2 settima. Fu l'ultima edizione disputata prima della seconda guerra mondiale, e fino al 1946 non ci fu un altro campionato ufficiale organizzato dalla Football League.\nMatthews perse 6 anni di professionismo (da 24 anni a 30 anni) a causa della guerra. Si arruol\u00f2 nella Royal Air Force e fu di base a Blackpool, il suo sottufficiale era Ivor Powell. Arriv\u00f2 al ruolo di caporale nonostante lui stesso ammise di essere indulgente e permissivo coi suoi sottoposti. Disput\u00f2 69 partite di tornei calcistici di guerra con lo Stoke City e 89 con il Blackpool. In aggiunta a queste gioc\u00f2 diverse partite per squadre scozzesi come l'Airdrieonians, il Morton e il Rangers, inoltre affront\u00f2 la Dinamo Mosca con la maglia dell'Arsenal in una partita con nebbia fitta. Gioc\u00f2 anche 29 gare con la Nazionale che non sono considerate come ufficiali dalla FA. Nel 1946 disput\u00f2 anche la gara di FA Cup tra Stoke City e Bolton Wanderers che caus\u00f2 il disastro del Burnden Park. Matthews invi\u00f2 30 sterline al fondo per il disastro e ne rimase cos\u00ec turbato che non riusc\u00ec ad allenarsi per giorni. L'anno prima mor\u00ec il padre di Matthews, che sul letto di morte, si fece promettere due cose: che il figlio badasse alla madre e che vincesse una FA Cup.\nIl primo campionato di First Division riprese nella stagione 1946-1947, Matthews gioc\u00f2 23 partite nelle quali contribu\u00ec a 30 reti delle 41 segnate complessivamente dalla squadra Lo Stoke City riusc\u00ec a ripetere il record di piazzamento del club, arrivando al 4\u00ba posto e totalizzando due punti in meno del vincitore, il Liverpool. Nel mese di febbraio, dopo essere ritornato da un infortunio al ginocchio l'allenatore McGrory decise di escludere Matthews dai titolari per una partita contro l'Arsenal; la stampa riport\u00f2 di una lite tra i due. Ritornato in campo contro il Brentford, dopo la partita scopr\u00ec che fu schierato solo per sopperire all'infortunio di Bert Mitchell. Matthews chiese una seconda richiesta di trasferimento che il consiglio dello Stoke City accett\u00f2, considerando anche il fatto che i rapporti tra Matthews, McGrory e il consiglio non furono mai dei migliori. Scelse Blackpool in quanto rimase a vivere nei paraggi dopo aver servito la RAF. Lo Stoke City approv\u00f2 il trasferimento a condizione che fosse rivelato solo al termine della stagione, per non importunare la corsa al titolo della squadra. Tuttavia il cambio di societ\u00e0 fu rivelato alla stampa in un paio di ore da una persona non identificata.\nBlackpool (1947-1961).\nIl 10 maggio 1947 si trasfer\u00ec al Blackpool all'et\u00e0 di 32 anni per sterline. L'allenatore Joe Smith fece subito intendere di apprezzare il giocatore, consigliandogli di giocare come meglio credeva avendo piena fiducia nelle sue abilit\u00e0. Smith si concentr\u00f2 sul migliorare la spettacolarit\u00e0 del gioco della squadra schierando un talentuoso quartetto formato da Matthews, Stan Mortensen, Jimmy McIntosh e Alexander Munro. I \"Seasiders\" terminarono la stagione al nono posto e arrivarono alla finale di FA Cup dove persero a vantaggio del Manchester United. La partita fin\u00ec 4-2 dopo una rimonta della squadra di Manchester; Matthews in particolare fece un assist che fu trasformato in rete da Mortensen. La sera stessa della gara, il 23 aprile 1948, Matthews ricevette l'edizione inaugurale del premio Calciatore dell'anno assegnato dalla \" Football Writers' Association\".\nLa stagione seguente il Blackpool arriv\u00f2 al sedicesimo posto non senza difficolt\u00e0; degli infortuni che si protrassero anche d'estate, in particolare alla caviglia, limitarono a 28 le presenze di Matthews. Anche la stagione 1949-1950 fu infruttuosa di trofei con il Blackpool che si piazz\u00f2 settimo ma la qualit\u00e0 del gioco espresso dalla squadra attir\u00f2 un vasto pubblico nelle partite in casa e in trasferta. A quel tempo Matthews riceveva il salario massimo permesso a un calciatore \u2013 12 sterline a settimana.\nNella stagione 1950-1951 il Blackpool termin\u00f2 terzo e Matthews gioc\u00f2 44 partite tra campionato e coppa. Cit\u00f2 tra i momenti salienti della sua stagione una vittoria per 2-0 contro il Sunderland, un pareggio per 4-4 con l'Arsenal e una sconfitta inflitta dal Newcastle per 4-2. Nella coppa nazionale, il Blackpool arriv\u00f2 in finale dove sfid\u00f2 il Newcastle; nonostante fossero i favoriti, il Blackpool perse per una doppietta di Jackie Milburn.\nDopo essersi infortunato alla caviglia durante il mese di novembre, salt\u00f2 la maggior parte della stagione 1951-1952, e rimase a lavorare nell'hotel gestito da lui e la sua coniuge. Fu in questo periodo che elimin\u00f2 la carne rossa dalla sua dieta conducendone una quasi-vegetariana. Il nuovo allenatore dello Stoke, Frank Taylor, tent\u00f2 di riportare Matthews alla squadra biancorossa, ma Joe Smith si assicur\u00f2 che il giocatore rimanesse, e in un discorso motivazionale gli promise di avere ancora possibilit\u00e0 per vincere una FA Cup e aggiunse: \u00abmolte persone pensano che io sia pazzo, ma anche se hai 37 anni, credo che il tuo miglior calcio debba ancora venire\u00bb.\nLe parole di Smith si rivelarono profetiche: la stagione 1952-1953 vide Matthews vincere la sua prima FA Cup disputando un'ottima finale. Il Blackpool arriv\u00f2 a recuperare uno svantaggio di 3-1 contro il Bolton concludendo la partita avanti per 4-3 grazie a una tripletta di Mortensen, ma venne esaltata particolarmente la prestazione di Matthews al punto di rinominare la partita \"La finale di Matthews\", appellativo che lui sempre rifiut\u00f2 dando il merito della vittoria ai compagni e all'autore della tripletta. Durante l'annata fu vittima di un infortunio muscolare che lo costrinse fuori dai campi per diversi mesi.\nIl successo nella coppa nazionale non si ripet\u00e9 nell'annata successiva dove il Blackpool venne eliminato al quinto turno dal Port Vale, mentre in campionato la squadra termin\u00f2 sesta. Nel campionato 1954-1955, ormai quarantenne, Matthews fu continuamente considerato come un calciatore finito dai giornalisti per ogni prestazione sottotono o partita mancata \u2013 ne salt\u00f2 8 \u2013 ma Matthews ribad\u00ec che le illazioni della stampa erano stupidaggini. Non era della stessa opinione dei giornalisti Tom Whittaker, allenatore dell'Arsenal, che tent\u00f2 di portare il giocatore ai \"Gunners\" offrendogli un ricco salario.\nSmith, l'allenatore del Blackpool, integr\u00f2 nella formazione due giovani talenti come Jimmy Armfield e Jackie Mudie che aiutarono la squadra a piazzarsi al secondo posto dietro i campioni incontrastati del Manchester United che chiusero con 11 punti di vantaggio. In questa stagione Matthews disput\u00f2 quella che, secondo lui, fu la sua miglior performance nella sua carriera: una vittoria per 3-1 contro l'Arsenal nella giornata inaugurale della stagione. Alla fine della stagione fu nominato vincitore della prima edizione del Pallone d'oro battendo Alfredo Di St\u00e9fano per 47 voti a 44.\nRimase un giocatore chiave anche nella stagione 1956-1957 (dove il Blackpool fin\u00ec quarto), nonostante un infortunio che gli permise di disputare solamente 25 partite. Matthews segn\u00f2 il suo ultimo gol con la maglia del Blackpool il 3 settembre 1956, in trasferta contro il Tottenham fissando il punteggio sul 4-1. L'annata successiva il Blackpool termin\u00f2 settimo e le strade dell'allenatore e della squadra si separarono a fine stagione.\nSmith fu rimpiazzato da Ron Suart, il quale considerava Matthews diversamente dal predecessore, piazzandolo sulla fascia e valutando in maniera minore il suo contributo alla squadra. Di conseguenza disput\u00f2 solo 19 partite nella stagione 1958-1959. Trov\u00f2 ancora meno spazio nell'annata successiva, dove raccolse 15 presenze e vide giocare al posto suo i nuovi acquisti Steve Hill e Arthur Kaye. La tendenza si invert\u00ec nella stagione seguente dove Matthews collezion\u00f2 27 presenze in campionato, mentre il Blackpool lottava per non retrocedere.\nLa sua ultima stagione con la maglia del Blackpool lo vide partire dietro Hill nelle gerarchie, e torn\u00f2 in campo solo quando quest'ultimo sub\u00ec un infortunio, nella partita vinta per 4-0 contro il .\nCon Jackie Mudie nella primavera del 1961 venne ingaggiato dal , societ\u00e0 militante nella Eastern Canada Professional Soccer League, ottenendo il primo posto nella stagione regolare ma venendo eliminato nella semifinale per l'assegnazione del titolo.\nTorner\u00e0 al City nel 1965 per un incontro di esibizione.\nTornato in patria gioc\u00f2 la sua ultima partita con la maglia del Blackpool, la numero 440, il 7 ottobre 1961 in una sconfitta per 3-0 contro l'Arsenal ad Highbury. Scelse di tornare nella squadra della sua citt\u00e0 natale dove incontr\u00f2 l'ex compagno e amico intimo Mudie e un allenatore disposto ad accoglierlo, Tony Waddington. Il Blackpool ricevette 3,500 sterline dal trasferimento.\nRitorno allo Stoke City (1961-1965).\nAllo Stoke Matthews torn\u00f2 a confrontarsi con la seconda serie calcistica inglese dopo 28 anni. Nonostante la societ\u00e0 fosse a corto di soldi firm\u00f2 un contratto biennale per 50 sterline a settimana, il doppio di quanto riceveva al Blackpool. La firma del contratto fu trasmessa in diretta su \"Sportsweek\" e Waddington spese parole entusiaste per il nuovo acquisto. La sua prima partita dal ritorno fu il 24 ottobre 1961 contro il l'Huddersfield Town. Gli spettatori erano 35.974, pi\u00f9 del triplo della partita precedente, e Matthews fece un assist nel 3-0 finale. La stagione prosegu\u00ec con 3 gol in 21 presenze.\nL'anno successivo lo Stoke riusc\u00ec a centrare l'obiettivo della promozione, schierando una formazione con molti giocatori in avanti con gli anni risultando cos\u00ec la pi\u00f9 anziana della English Football League, insieme al nuovo acquisto Eddie Clamp che divenne un buon amico di Matthews fuori dal campo. Matthews segn\u00f2 il suo unico gol stagionale nella partita di chiusura del torneo, una vittoria per 2-0 contro il Luton Town che assicur\u00f2 il primo posto e la promozione ai \"Potters\". A fine stagione venne nominato per la seconda volta in carriera Calciatore dell'anno dalla \"Football Writers' Association\", a 15 anni dall'ultima volta.\nL'annata successiva fu costretto a saltare tutte le partite da gennaio in poi, mancando anche alla finale della English Football League Cup dove lo Stoke perse per 2-0 contro il Leicester City. Considerando il fatto che infortuni minori che precedentemente richiedevano pochi giorni di riposo arrivarono a costargli anche due settimane di interruzione, Matthews decise di ritirarsi alla conclusione della stagione seguente.\nInizi\u00f2 quindi la sua ultima stagione nella sua longeva carriera come riserva. Il 1\u00ba gennaio del 1965 fu nominato Knight Bachelor nonostante Matthews stesso non si fosse mai considerato degno di tale onore. La sua unica apparizione stagionale fu l'ultima partita professionistica mai giocata, una vittoria per 3-1 il 6 febbraio 1965, poco dopo aver compiuto 50 anni, contro il Fulham; Matthews fu schierato per necessit\u00e0 di sopperire alle assenze di due compagni infortunati. Malgrado il ritiro Matthews credette di aver lasciato il calcio giocato troppo presto e che avrebbe potuto continuare a giocare per almeno due anni.\nLo Stoke City organizz\u00f2 in suo onore un'amichevole, il 28 aprile 1965 al Victoria Ground, a cui parteciparono moltissimi colleghi anche al di fuori dell'Inghilterra. La squadra di Stanley perse per 4-6 contro una selezioni di giocatori stranieri e a fine partita fu sollevato sulle spalle di Pusk\u00e1s e Ja\u0161in.\nNazionale.\nMatthews debutt\u00f2 con la Nazionale inglese nel 1934 al Ninian Park contro il Galles, segnando il terzo gol del 4-0 finale. La sua seconda partita fu la famigerata Battaglia di Highbury, dove fece l'assist per il primo gol della partita. La partita fu cos\u00ec dura e maschia che si rivel\u00f2 la pi\u00f9 violenta che Matthews abbia mai giocato secondo il medesimo. La sua partita successiva fu contro la Germania il 4 dicembre 1935 al White Hart Lane, vinta per 3-0. Matthews offr\u00ec una prestazione scadente, sconfitto in entrambe le fasi di gioco dall'avversario opposto Reinhold M\u00fcnzenberg. A fine partita venne fischiato dai tifosi e criticato dalla stampa di settore.\nDovette aspettare quasi un anno e mezzo prima di poter tornare a giocare con la maglia inglese, il 17 aprile 1937 contro gli antichi rivali Scozia all'Hampden Park, nonostante non fosse fisicamente in forma prima della partita; nonostante una buona prestazione degli inglesi vennero sconfitti per 3-1. Dopo un'altra partita contro il Galles dove and\u00f2 nuovamente a segno, segn\u00f2 la sua prima e unica tripletta con la maglia della Nazionale, in un'amichevole terminata 5-4 contro la Nazionale cecoslovacca.\nNel 1938 disput\u00f2 8 partite con la maglia inglese, iniziando con una sconfitta contro la Scozia di un giovane Bill Shankly. Gioc\u00f2 nuovamente contro la Germania nella capitale tedesca, dove insieme alla squadra pot\u00e9 testimoniare della devozione del popolo tedesco nei confronti del F\u00fchrer. Prima della partita la FA, sotto comando del governo inglese, istru\u00ec i giocatori di compiere un saluto nazista come parte delle strategie politiche di appeasement. L'Inghilterra vinse per 6-3, una rete fu marcata da Matthews che riusc\u00ec a riscattare la precedente performance mediocre contro M\u00fcnzenberg. Dopo la fine della tourn\u00e9e estiva Matthews gioc\u00f2 due partite del Torneo Interbritannico contro Galles e Irlanda, mettendo a segno una rete contro la prima.\nIl 1939 fu l'ultimo anno dove la Nazionale inglese organizz\u00f2 una serie d'incontro poich\u00e9 sarebbe scoppiata di l\u00ec a poco la seconda guerra mondiale. La prima partita fu contro l'Italia, 5 anni dopo la Battaglia di Highbury. Questa volta la partita termin\u00f2 in pareggio (2-2) e Matthews usc\u00ec dal campo con l'osso iliaco scheggiato. La partita seguente fu una sconfitta per 2-1 contro la Jugoslavia dove lui ed Eddie Hapgood sostennero infortuni che gli impedirono di partecipare alla partita seguente contro la Romania, fu quindi questa l'ultima partita ufficiale giocata con l'Inghilterra prima dell'inizio della guerra.\nPassarono 8 anni prima che Matthews giocasse nuovamente una partita ufficiale con la maglia inglese, un pareggio per 1-1 il 12 aprile 1947 contro la Scozia a Wembley. Nel mese di maggio prese parte a delle amichevoli contro Svizzera e Portogallo, quest'ultima termin\u00f2 con un rocambolesco 10-0 con ultima marcatura di Matthews. Nel mese di settembre sfoder\u00f2 una delle migliori partita con la Nazionale, facendo 5 assist nella vittoria per 5-2 contro il Belgio.\nNel 1948 fu sottoposto a un'indagine da parte della FA per aver rivendicato tra le sue spese del t\u00e8 e degli scones dopo una vittoria nel mese di aprile. Nonostante ci\u00f2 il mese successivo gioc\u00f2 contro l'Italia a Torino dove l'Inghilterra registr\u00f2 una vittoria da record per 0-4. Secondo una credenza Matthews, una volta battuto l'avversario Alberto Eliani, ebbe la sfacciataggine di uscire durante un'azione di gioco un pettine dalla tasca dei pantaloncini per pettinarsi i capelli, in realt\u00e0 us\u00f2 semplicemente la mano per asciugarsi del sudore in fronte. Ciononostante questa leggenda lo segu\u00ec anche negli anni successivi della sua vita e gli spettatori si convinsero di avere testimoniato al gesto. Prosegu\u00ec l'anno giocando diverse altre partite con la maglia della Nazionale.\nNel 1949 gioc\u00f2 solamente una partita (una sconfitta per 3-1 contro la Scozia) \u2013 questo perch\u00e9 l'allenatore Walter Winterbottom cercava un'ala pi\u00f9 difensiva per il suo gioco. Solamente dopo aver impressionato per rendimento in una tourn\u00e9e in Canada con la FA fu incluso come ultima scelta nella lista dei giocatori partecipanti alla Coppa del Mondo 1950. Non gioc\u00f2 n\u00e9 nella vittoria contro il Cile n\u00e9 nel Miracolo di Belo Horizonte, limitandosi all'ultima partita del torneo per la Nazionale, una sconfitta per 1-0 contro la Nazionale spagnola. La d\u00e9b\u00e2cle in Brasile della Nazionale fu a causa del fatto che la FA non prese seriamente in considerazione la competizione e l'hotel dove alloggiavano serviva cibo sgradevole e mancava di strutture per allenarsi.\nDal Mondiale in poi gioc\u00f2 solamente due partite, per poi trovarsi nuovamente nel giro della Nazionale per via della \"finale di Matthews\". Fu scelto per giocare contro l'\"Aranycsapat\" il 25 novembre 1953, una partita passata alla storia dove si scontrarono due delle migliori scuole di calcio mondiali e dove i magiari trionfarono per 3-6. Matthews incolp\u00f2 la FA e i selezionatori per la pesante sconfitta, ma riserv\u00f2 grande ammirazione per l'Ungheria e Pusk\u00e1s.\nNel 1954 fu convocato per un altro Mondiale dove gioc\u00f2 nel pareggio per 4-4 contro il Belgio e nella sconfitta per 4-2 contro Uruguay a causa di alcuni errori del portiere Gil Merrick. Nel corso dell'anno gioc\u00f2 anche la partita dove l'Inghilterra vinse per 3-1 contro i campioni del mondo della Germania Ovest.\nNell'aprile del 1955 la Nazionale inglese domin\u00f2 quella scozzese imponendosi per 7-2, e l'ampio margine della vittoria fu attribuito in gran parte a Matthews, che aveva gi\u00e0 compiuto 40 anni. Partecip\u00f2 poi all'infruttuosa tourn\u00e9e europea di quell'anno dove, a causa delle inaffidabili scelte dei selezionatori l'Inghilterra raccolse due sconfitte contro Francia e Portogallo e un pareggio contro la Spagna. Escluso contro la Nazionale danese, torn\u00f2 in ottobre contro quella gallese in un pareggio per 1-1.\nDopo aver vinto l'edizione inaugurale del Pallone d'oro nel 1956, fu richiamato in Nazionale nel mese di maggio per una gara contro i futuri campioni del mondo del Brasile che persero per 4-2. Rifiut\u00f2 di partecipare alla tourn\u00e9e estiva di quell'anno essendosi gi\u00e0 impegnato di allenare in Sudafrica in quel periodo. Nella partita successiva contro Irlanda del Nord il 6 ottobre 1956, a 41 anni e 248 divenne il giocatore inglese pi\u00f9 anziano a marcare una rete in una partita internazionale.\nPartecip\u00f2 infine a tre partite per le qualificazioni al mondiale del 1958, nell'ultima partita di queste, una vittoria per 1-4 contro la Danimarca a Copenaghen divenne il giocatore pi\u00f9 anziano di sempre a rappresentare l'Inghilterra a 42 anni e 104 giorni di et\u00e0. La stampa sportiva fece pressioni ai selezionatori perch\u00e9 includessero Matthews nell'elenco dei partecipanti al Mondiale del 1958, che venne tuttavia escluso. Quella in terra danese fu quindi la sua ultima partita con i \"Tre leoni\". La sua carriera con la Nazionale inglese fu quella pi\u00f9 longeva di sempre durando 23 anni.\nAllenatore.\nMatthews fu ingaggiato come allenatore del Port Vale, squadra rivale dello Stoke, insieme all'amico Jackie Mudie nel luglio 1965; non riceveva alcuno stipendio, ma in compenso aveva il rimborso delle spese La coppia aveva in mente di portare in squadra diversi calciatori giovani per poi rivenderne qualcuno per migliorare la difficile situazione economica della squadra, accompagnando questa strategia con i risultati sul campo; nella sua autobiografia Matthews afferm\u00f2 che le sue intenzioni erano state raggiunte successivamente da Dario Gradi col Crewe Alexandra. Matthews concentr\u00f2 le sue ricerche nel Nord Est e nel centro della Scozia.\nDopo le dimissioni di Mudie nel maggio del 1967 Matthews ricevette il completo controllo della squadra. Non riusci ad avere successo in questa nuova avventura dal momento che il Port Vale venne espulso dalla Football League per irregolarit\u00e0 finanziarie. Per far riammettere la societ\u00e0 nella Football League arriv\u00f2 a supplicare altri club di riammettere il Port Vale nella lega, cosa che debitamente fecero per rispetto della sua figura di leggenda del calcio inglese. Lasci\u00f2 l'incarico di allenatore della squadra nel maggio del 1968 per proseguire a lavorare con la squadra giovanile, nonostante la societ\u00e0 fosse in debito con lui di 9.000 sterline. Un accordo finale venne raggiunto nel dicembre del 1970 quando il Port Vale pag\u00f2 3.300 sterline e la restante somma venne cancellata. Roy Sposon, un giocatore che milit\u00f2 per oltre 23 anni nel Port Vale, dichiar\u00f2 opin\u00f2 cos\u00ec su Matthews: \u00ab[Matthews] si fidava di persone di cui non si sarebbe mai dovuto fidare e la gente si serv\u00ec di lui. Sono sicuro che molta gente si approfitt\u00f2 di lui\u00bb. Quest'esperienza indispett\u00ec Matthews e lo persuase a non intraprendere nuovamente la carriera da allenatore in Inghilterra.\nOgni estate dal 1953 al 1978 Matthews si recava in Africa per allenare ragazzini locali senza mezzi economici, passando da Nigeria, Ghana, Uganda, Tanzania e Sudafrica. Proprio in quest'ultima nel 1975 sfid\u00f2 l'apartheid formando una squadra di scolari neri a Soweto chiamandola \"Stan's Men\". I componenti della squadra riferirono a Matthews che il loro sogno era di giocare in Brasile, per realizzarlo quindi organizz\u00f2 una tourn\u00e9e nel paese sudamericano, rendendo cos\u00ec la prima squadra di calciatori neri a giocare fuori dal Sudafrica Non avendo disponibilit\u00e0 economiche per finanziare la tourn\u00e9e decise di farsi sponsorizzare dalla Coca-Cola e dal giornale \"Johannesburg Sunday Times\". Le autorit\u00e0 sudafricane non vollero causare incidenti internazionale e quindi non preclusero alla squadra la partenza per Rio de Janeiro, dove avrebbe incontrato la leggenda calcistica Zico. Durante questo viaggio Matthews conobbe Ronnie Biggs. Il capitano della compagine, Gilbert Moiloa, durante il viaggio di ritorno si rifer\u00ec a Matthews come un \"uomo nero con la faccia bianca\"."}
{"id": "241651", "revid": "125978922", "url": "https://it.wikipedia.org/wiki?curid=241651", "title": "Antonino Caponnetto", "text": "Dopo l'assassinio di Chinnici, ne prese il posto nel novembre 1983. Accanto a s\u00e9 chiam\u00f2 Giovanni Falcone e Paolo Borsellino, Gioacchino Natoli, Giuseppe Di Lello e Leonardo Guarnotta. La loro attivit\u00e0 port\u00f2 all'arresto di pi\u00f9 di 400 criminali legati a Cosa Nostra, culminando nel maxiprocesso di Palermo, celebrato a partire dal 10 febbraio 1986. \u00c8 considerato uno degli eroi simbolo della lotta al crimine organizzato italiano.\nBiografia.\nAll'et\u00e0 di 10 anni, Caponnetto si trasfer\u00ec dalla Sicilia, sua terra natia, a Pistoia, per laurearsi in seguito in Giurisprudenza all'Universit\u00e0 degli Studi di Firenze. Entrato in magistratura nel 1954, al primo incarico come Pretore di Prato rinvi\u00f2 alla Corte Costituzionale due norme del testo unico sulla Pubblica Sicurezza che vietavano il volantinaggio ottenendo in favore della libert\u00e0 della persona le sentenze n. 1 e 2 della Corte Costituzionale. La sua carriera ebbe una svolta nel 1983 quando ottenne il trasferimento a Palermo, successivamente all'uccisione di Rocco Chinnici capo dell\"'Ufficio istruzione\" di Palermo. Iniziarono cos\u00ec cinque anni di trincea e di soddisfazioni professionali.\nSeguendo la strategia studiata dall'ufficio istruzione di Torino, dove Giancarlo Caselli operava per la lotta al terrorismo, e continuando l'opera di Rocco Chinnici, realizz\u00f2 nel 1984 un gruppo di magistrati che aveva il compito di occuparsi esclusivamente della lotta alla mafia. Il pool, che vide la partecipazione di Giovanni Falcone, Paolo Borsellino, Gioacchino Natoli, Giuseppe Di Lello e Leonardo Guarnotta, istru\u00ec il primo grande processo contro la mafia e si serv\u00ec delle dichiarazioni di pentiti come Tommaso Buscetta. Quando decise di lasciare Palermo per tornare a Firenze indic\u00f2 in Falcone il suo successore. Il Consiglio superiore della magistratura gli prefer\u00ec Antonino Meli, e Caponnetto non nascose mai la sua forte amarezza per questa decisione, dovuta, secondo le sue parole a \"cinque vergognose, letali, astensioni e due voti di maggioranza\". Ribadendo in seguito anche le parole di Paolo Borsellino in proposito, che parl\u00f2 di Giuda presenti fra coloro che presero la decisione.\nConcluse la sua carriera nel 1990 e dovette assistere prima alla morte di Falcone e poco dopo di Borsellino, assassinati dalla mafia. Divenne celebre il suo amareggiato commento alle telecamere poco dopo la strage di via d'Amelio, in cui disse \u00ab\u00c8 finito tutto!\u00bb, stringendo le mani del giornalista che poneva la domanda. Di tale commento si pent\u00ec subito, come spieg\u00f2 poco dopo alla cittadinanza durante i funerali di Paolo Borsellino e poi, successivamente, in un'intervista a Gianni Min\u00e0 nel 1996 nel corso della trasmissione \"Storie\" (Rai 2):\nDa allora, invece di ritirarsi in pensione, inizi\u00f2 instancabilmente un viaggio per le scuole e le piazze di tutta Italia per raccontare, soprattutto ai giovani, chi fossero Falcone e Borsellino e lo sforzo contro il fenomeno mafioso. Caponnetto intervenne in centinaia di scuole, diventando un testimone di etica della politica e della vita civile, della giustizia e della legalit\u00e0. Nel 1993 fu candidato per La Rete alle elezioni amministrative di Palermo, divenendo cos\u00ec presidente del consiglio comunale.\nNel 1993 ricevette dall'Universit\u00e0 di Torino la laurea honoris causa in scienze politiche. Nel 1999 organizz\u00f2 il primo vertice sulla legalit\u00e0 e la giustizia sociale a Firenze, insieme a magistrati, avvocati, associazioni, giornalisti, per discutere sulla situazione della legalit\u00e0 in Italia.\nCittadino onorario di Palermo, Catania, Grammichele, Monteveglio, per tre volte \u00e8 stato oggetto di una raccolta di firme per la nomina a senatore a vita. A fargli gli auguri per i suoi 80 anni vi fu anche il presidente della repubblica Carlo Azeglio Ciampi. Li festeggi\u00f2 in famiglia, e il ricordo di Falcone e Borsellino: \u00abLi sento sempre vivi, pi\u00f9 vivi che mai. Ho l'impressione che veglino dall'alto proprio su di me\u00bb.\nHa fondato l\"'Associazione Viva Jospin\" dedicata all'ex primo ministro francese.\nHa fondato la Fondazione Sandro Pertini di cui \u00e8 stato il primo presidente.\n\u00c8 morto a Firenze dopo una lunga malattia il 6 dicembre 2002 all'et\u00e0 di 82 anni.\nEredit\u00e0 e influenza.\nAntonino Caponnetto fece una disamina del fenomeno mafioso, forn\u00ec l'orientamento necessario per comprendere i legami che essa intrattiene col mondo politico:\nDopo la sua morte, la moglie Elisabetta insieme a Salvatore Calleri e altri amici ha fatto nascere nel giugno 2003 la Fondazione Antonino Caponnetto.\nGli sono state intitolate la nuova mensa del Polo delle Scienze Sociali dell'Universit\u00e0 degli Studi di Firenze e il refettorio oltre a numerose strade e piazze in tutta Italia.\nDal 2010 prende il suo nome il primo Istituto Comprensivo di Monsummano Terme, in provincia di Pistoia."}
{"id": "241656", "revid": "287204", "url": "https://it.wikipedia.org/wiki?curid=241656", "title": "Aloe squarrosa", "text": "Aloe squarrosa \u00e8 una pianta succulenta originaria dell'isola di Socotra.\nDescrizione.\nFa parte della tipologia delle succulente con portamento a rosetta. Le sue foglie sono lanceolate con margini dentati, di colore verde acceso, con delle macchiette di colore pi\u00f9 chiaro, quasi bianco.\nLa fioritura, che si pu\u00f2 ammirare da giugno a settembre, presenta pannocchie di fiori rossi lunghe 10\u201325\u00a0cm, molto simili a quelli di \"Aloe vera\".\nPropagazione.\nLa propagazione si ha per seme e per talea, quest'ultima con poco sforzo e difficolt\u00e0. Il periodo in cui far riprodurre la pianta non \u00e8 influente, basta avere delle accortezze: infatti se si decide di farla riprodurre in casa, quindi riscaldata anche d'inverno, si pu\u00f2 praticare in qualsiasi momento; in caso in cui si voglia far riprodurre all'esterno i semi vanno seminati a febbraio-marzo per avere delle piantine in estate e abbastanza forti a ottobre-novembre quando incomincia ad abbassarsi la temperatura. Se si intende procedere per talea staccare un rametto a inizio primavera cosicch\u00e9 in autunno ha gi\u00e0 radicato abbastanza per sopportare il freddo.\nPer seme.\nI semi vanno seminati appena questi sono maturi, la temperatura ideale sarebbe di 21 \u00b0C.\nPer talea.\nNel caso in cui si voglia far moltiplicare la pianta per talea bisogna separare i germogli a tarda primavera o inizio estate. Questi dovranno poi essere piantati ancora senza radici in un terriccio specifico per cactaceae. Un altro modo \u00e8 quello di prendere i germogli di 10cm appena recisi e metterli ammollo in un bicchiere con dell'acqua fresca, anche di rubinetto. Cambiare l'acqua quando si presenta di colore marrone scuro. Appena il germoglio ha messo delle piccole radici \u00e8 pronto per essere piantato in vaso o in piena terra, avendo cura di levare le eventuali foglie marce che potrebbero svilupparsi nel lungo contatto con l'acqua."}
{"id": "241657", "revid": "119654999", "url": "https://it.wikipedia.org/wiki?curid=241657", "title": "Zanclus cornutus", "text": "La famiglia degli Zanclidi conta un'unica specie, lo \"Zanclus cornutus\", conosciuto in tutto il mondo con il nome comune di idolo moresco o zanclo cornuto (nome dovuto alla forma della testa, simile ad alcuni totem di popolazioni africane).\nDescrizione.\nAnatomicamente questi pesci sono simili agli scalari, ma il muso \u00e8 allungato, l'occhio \u00e8 sporgente e provvisto di spina e la pinna dorsale negli esemplari adulti si allunga fino a misurare oltre 50 cm (e \"Zanclus\" misura solitamente 23 cm). Il corpo \u00e8 alto e compresso ai lati. Pinna dorsale ed anale sono allungate e terminano sul peduncolo caudale. Le pinne ventrali sono appuntite, le pettorali alte e ovaloidi. La coda \u00e8 corta e forcuta. La livrea comprende quattro fasce (nera-bianca-gialla-nera) che si susseguono verticalmente, con muso screziato degli stessi colori e coda nera. La lunga pinna dorsale \u00e8 bianca.\nDistribuzione e habitat.\nL'Idolo moresco \u00e8 diffuso nell'oceano Indo-Pacifico, dalle coste californiane al Per\u00f9, dall'Africa orientale alla Polinesia; l'habitat prevalente della specie \u00e8 la barriera corallina.\nEvoluzione.\nI pi\u00f9 antichi membri degli zanclidi (genere \"Eozanclus brevirostris\") sono noti nell'Eocene medio (circa 50 milioni di anni fa) e i loro fossili si trovano nel giacimento di Bolca, in provincia di Verona.\nNella cultura di massa.\nQuesto pesce appare nel film \"Alla ricerca di Nemo\". Branchia, il capo dei pesci dell'acquario \u00e8 proprio un idolo moresco. Branchia \u00e8 l'unico pesce dell'acquario, assieme a Nemo, a provenire dall'oceano e non da un negozio, e da anni sogna la fuga."}
{"id": "241659", "revid": "25388", "url": "https://it.wikipedia.org/wiki?curid=241659", "title": "Sargon di Accadia", "text": ""}
{"id": "241660", "revid": "256896", "url": "https://it.wikipedia.org/wiki?curid=241660", "title": "Karlovy Vary International Film Festival", "text": ""}
{"id": "241666", "revid": "1516566", "url": "https://it.wikipedia.org/wiki?curid=241666", "title": "Balme", "text": "Balme (\"Balme\" anche in piemontese, \"B\u00e0rmes\" in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte. Si trova nelle Valli di Lanzo e fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone.\nGeografia fisica.\nBalme \u00e8 il comune pi\u00f9 elevato della Val d'Ala. Quest'ultima fa parte delle Alpi Graie ed \u00e8 quella centrale delle tre valli che convergono su Lanzo Torinese (Val grande di Lanzo, Val d'Ala e Valle di Vi\u00f9), comunemente dette Valli di Lanzo.Il paese deve la sua notoriet\u00e0 alla presenza di sorgenti d'acqua considerata di gran pregio; ogni casetta del luogo \u00e8 dotata di una propria fontanella zampillante acqua fresca.\nDa Balme la strada asfaltata prosegue per altri 5\u00a0km e conduce al vasto pianoro del Pian della Mussa sul cui orizzonte si stagliano le imponenti cime dell'Uia di Ciamarella (3.676 m) e dell'Uia di Bessanese (3.604 m).\nBalme \u00e8 composta da frazioni quali Bogone (\"Bougo\u00f9n\"), Chialambertetto (\"Tchabart\u00e4t\"), Cornetti (\"Li Courn\u00e4t\"), I Fr\u00e8 (\"Li Fr\u00e8\"), Molera (\"La Moul\u00e9ri\"), Molette (\"Al Moul\u00e4ttes\"), Pian della Mussa (\"La Mussa\") e Villaggio Albaron (\"Pian at B\u00e0rmes\").\nOrigini del nome.\nIl nome Balme, in dialetto locale \"B\u00e0rmes\", deriva dalla voce di origine celtica \"balma\" che indica i ripari sotto roccia, innumerevoli sul territorio. La grande roccia sporgente che funge da protezione alla parte bassa del paese \u00e8 denominata localmente \"La B\u00e0rma\".\nStoria.\nAbitato fin dai tempi pi\u00f9 antichi, la prima menzione si trova nei conti della Castellania di Lanzo del XIV secolo. Fino al XVII secolo il borgo era frazione di Ala di Stura, ottenendo solo nel 1610 la propria autonomia amministrativa su iniziativa di Giovanni Castagneri Ljnch (Gian di L\u00e8ntch), abile e dinamico imprenditore stabilitosi in alta valle, dove nel 1591 aveva concluso la costruzione della casa-forte del Routch\u00e0s.\nNel 1612 il nobile stesso fece costruire la chiesa parrocchiale, consacrata l'anno successivo. Nel 1769 monsignor Francesco Rorengo di Ror\u00e0, durante una visita pastorale, not\u00f2 il degrado della chiesa, per cui decise di finanziarne la costruzione di una nuova a sue spese, l'attuale chiesa della Santissima Trinit\u00e0. Nel corso dei secoli gli abitanti si dedicarono via via alla pastorizia, allo sfruttamento delle miniere e al commercio con la vicina Savoia. Proprio il contrabbando tra gli alti colli a tremila metri preparer\u00e0 i balmesi all'accoglienza dei primi alpinisti nella seconda met\u00e0 dell'Ottocento.\nMolti montanari si trasformeranno cos\u00ec in guide alpine (la pi\u00f9 nota fu Antonio Castagneri), avviando un lungo periodo di crescita turistica, culminante con la costruzione di numerose attivit\u00e0 alberghiere e di prestigiose ville signorili. Circondata da alte montagne e da sempre rinomata per la sua aria salubre, Balme conserva tuttora tale vocazione turistica, legata alle peculiari caratteristiche paesaggistiche e naturalistiche, alla riscoperta storico-culturale e alle rinnovate strutture sportive rivolte alle famiglie.\nSimboli.\nNello stemma comunale \u00e8 raffigurato il triangolo simbolo della SS. Trinit\u00e0 raggiante d'oro, al di sopra della vetta della Bessanese d'argento, movente dalla punta. Vi compare il toponimo in dialetto francoprovenzale \"Barmes\", espressione che trae origine dai ripari naturali nelle cavit\u00e0 tra le rocce chiamate \"barmess\", e dallo spuntone roccioso detto \"barma\" che sovrasta e difende dalle valanghe la parte del capoluogo dove sorgono la chiesa e il municipio. Nel 2003 il Comune si \u00e8 dotato di un gonfalone che si presenta come un drappo partito di rosso e di bianco.\nEconomia.\nNelle aziende agricole operanti negli alpeggi del territorio comunale viene prodotta la Toma di Balme, formaggio compreso tra i 201 ancora in produzione in Italia riconosciuti da Slow Food.\nPresso la frazione Villaggio Albaron ha sede l'azienda \"Pian della Mussa Acque Minerali s.r.l.\" che dal 1975 imbottiglia l'acqua della vicina fonte Sauz\u00e8.\nL'economia locale \u00e8 basata fortemente sul turismo e sono numerose le attivit\u00e0 commerciali e alberghiere presenti.\nIl Pian della Mussa.\nIl Pian della Mussa \u00e8 una vasta pianura erbosa di forma oblunga, situata a 1.800 metri, incisa dal corso della Stura di Lanzo e circondata dall'arco delle Alpi, culminanti nell'Uia Bessanese di 3.604 metri e nell'Uia di Ciamarella di 3.676 metri. In origine sul luogo si trovava un ghiacciaio che, trasformatosi in un grande lago, si colm\u00f2 poi di materiali alluvionali. I cercatori di minerali vi trovano ancora i granati, in particolare sul monte Testa Ciarva (2.364 m), cristalli commerciati in passato e presenti nei migliori musei del mondo.\nLa strada che porta all'altopiano, chiusa durante l'inverno, termina al rifugio Citt\u00e0 di Ciri\u00e9 a quota 1.850 metri, punto di partenza per numerose escursioni e passeggiate. Una di queste si trova a 2.659 metri al rifugio Gastaldi, sul fianco sud-orientale dell'Uia Bessanese.\nLa gelida acqua del Pian della Mussa, che sgorga copiosa dalle fonti circostanti l'altopiano, \u00e8 conosciuta in tutta la citt\u00e0 metropolitana di Torino per la sua bont\u00e0. Le sue sorgenti furono acquistate nel 1896 dalla citt\u00e0 di Torino e, dopo un lungo periodo di lavori, dal 1922 alimentano il suo acquedotto. Grazie alle sue propriet\u00e0 l'acqua dell'altopiano rifornisce l'equipaggio americano della Stazione Spaziale Internazionale. Infatti, tra le diverse fonti di approvvigionamento, l'acqua del Pian della Mussa arriva alla Centrale di Venaria, in via Stefanat, ed \u00e8 destinata agli astronauti statunitensi che privilegiano un'acqua a basso contenuto di sali minerali.\nSociet\u00e0.\nEvoluzione demografica.\nIn 150 anni la popolazione balmese si \u00e8 ridotta notevolmente fino ad arrivare a 95 abitanti nel 2011 contro i 431 del 1861."}
{"id": "241667", "revid": "125481605", "url": "https://it.wikipedia.org/wiki?curid=241667", "title": "Laghi d'Italia", "text": "I laghi d'Italia possono distinguersi, a seconda della loro localizzazione nell'ambito del territorio nazionale, tra prealpini, nord-occidentali, appenninici, siciliani e sardi, cui si aggiungono lagune e laghi costieri.\nVengono generalmente chiamati con nomi che si riferiscono ai paesi che vi si affacciano e spesso la loro capienza \u00e8 stata aumentata con la costruzione di dighe, allo scopo di costituire cospicue riserve idriche da utilizzare per la produzione di energia elettrica. Famosi nelle alpi bresciane sono il lago della Vacca, i laghi d'Avio (Avio, Benedetto, Pantano e Venerocolo) e il lago Aviolo.\nLaghi prealpini.\nI laghi prealpini sono i pi\u00f9 grandi ed i pi\u00f9 importanti, perch\u00e9 costituiscono ottimi bacini, in cui i fiumi alpini frenano il loro impeto e purificano le loro acque, depositati i materiali trasportati. Influiscono anche sul clima locale, mitigandolo.\nLe loro acque riempiono il fondo di lunghe valli l\u00e0 dove esse sboccano nella Pianura Padana. Sono valli profonde, scavate dai ghiacciai, che un tempo scendevano fino ai piedi della Catena Alpina, e non limitate a sud da cordoni di colline moreniche lasciate dai ghiacciai in ritirata. Attraverso quei cordoni morenici, generalmente, i fiumi emissari si aprono il corso verso il Po.\nIl lago Maggiore \u00e8 chiamato anche Verbano: la sua superficie misura 212 km2; ad esso defluiscono le acque di altri laghi vicini e minori: lago d'Orta, lago di Mergozzo, lago di Varese e il lago di Lugano o Ceresio che occupa una conca di 51\u00a0km\u00b2, in gran parte sottoposta alla giurisdizione elvetica. Il lago Maggiore \u00e8 alimentato dal Ticino; il suo corso superiore, fino alla riva di Locarno, cos\u00ec come una parte del lago stesso, appartiene alla Svizzera. Dallo specchio delle sue acque emergono le isole Borromee (isola Madre, isola Bella, isola dei Pescatori o Superiore) e le Isole di Brissago.\nIl lago di Como o Lario misura 146\u00a0km\u00b2 di superficie ed \u00e8 il pi\u00f9 profondo fra i laghi italiani (418\u00a0m). Esso, dalla punta di Bellagio, si divide in due rami, al termine dei quali sorgono le citt\u00e0 di Lecco e Como. Immissario ed emissario del Lario \u00e8 il fiume Adda. Nel Lago defluiscono le acque del Lago di Mezzola, all'estremit\u00e0 della Val Chiavenna, mentre forma dopo la confluenza con l'Adda i laghi di Garlate ed Olginate in territorio lecchese.\nIl lago d'Iseo o Sebino (65,3\u00a0km\u00b2) riceve le acque dell'Oglio nel tronco inferiore della Valcamonica; nel suo bel mezzo emerge l'isola pi\u00f9 estesa dei laghi italiani: Monte Isola. l lago d'Idro o Eridio (10,9 km\u00b2), che riceve le acque del Chiese in Trentino e poi sfocia in Lombardia con lo stesso fiume come emissario.\nIl lago di Garda o Benaco \u00e8 il pi\u00f9 esteso lago d'Italia (370\u00a0km\u00b2) ed anche il pi\u00f9 notevole per la mitezza del clima di cui godono le sue sponde, grazie alla sua posizione geografica, che \u00e8 la pi\u00f9 meridionale tra quelle dei laghi prealpini. Questo fatto favorisce una vegetazione di tipo mediterraneo (olivi, viti, agrumi), che costituisce una delle caratteristiche principali dell'amenit\u00e0 delle sue sponde.\nOltre a questi laghi, vi sono innumerevoli altri laghetti situati tra le pieghe moreniche della catena alpina. Tali sono, per esempio, il lago di Candia, il lago di Viverone nelle colline solcate dalla Dora Baltea, i laghi della Brianza (lago di Montorfano, lago di Alserio, lago di Pusiano, lago di Annone, lago del Segrino...). Altri ancora di origine carsica sono i Laghi d'Arsa (Istria) ed il lago del Matese, nel gruppo omonimo dell'Appennino, che occupano conche (doline) aperte nella roccia calcarea.\nLaghi appenninici.\nDei laghi appenninici, il Trasimeno \u00e8 il pi\u00f9 grande; poich\u00e9 si estende per 128\u00a0km\u00b2, \u00e8 il maggiore della penisola (esclusi i laghi prealpini), ed il quarto in assoluto.\nQuesto lago \u00e8 situato nei pressi di Perugia, in una conca ampia e poco profonda, formatasi durante il sollevamento della catena appenninica. Per questo motivo, il lago Trasimeno viene considerato di origine tettonica. Il lago inoltre \u00e8 collegato attraverso un emissario a San Savino (Magione), che si collega a sua volta ad un affluente che poi si immette nel fiume Nestore. Si utilizza il canale quando il livello del lago supera i livelli di guardia. L'ultima volta che \u00e8 stato utilizzato l'impianto \u00e8 stato in occasione dell'Alluvione del 12 novembre 2012 che ha colpito il bacino del fiume. Appena il Nestore \u00e8 rientrato nei suoi argini l'acqua del Trasimeno \u00e8 stata lasciata, per riavvicinarsi allo zero idrometrico.\nDi tale natura erano altri laghi appenninici, prosciugatisi spontaneamente o per opera dell'uomo: il lago del Fucino, per esempio, occupava il fondo della conca marsicana (di Avezzano) e fu prosciugato da Alessandro Torlonia.\nUn lago di sbarramento \u00e8 quello di Scanno (Abruzzo), il quale si \u00e8 formato a seguito di una grande frana, che ha ostruito il corso del torrente Sagittario.\nLaghi siciliani.\nI laghi naturali sono pochissimi e di dimensioni molto limitate. Peculiare \u00e8 il lago di Pergusa, presso Enna, che \u00e8 di origine tettonica, noto sin dall'antichit\u00e0 per i miti su Kore e Demetra, \u00e8 stato a rischio di prosciugamento, non avendo immissari di acqua perenne.\nAltro lago di rilievo \u00e8 il Lago Biviere di Lentini, (di fatto semi-naturale), che in passato, negli anni trenta del '900 fu prosciugato a causa dell'insorgere di fenomeni malarici. \nPi\u00f9 numerosi sono invece i laghetti costieri quasi tutti costituiti in riserve: Il \"Biviere di Gela\" (riserva naturale LIPU), i pantani nei pressi di Pachino (Pantano Gariffi e Pantano Longarini) che costituiscono la \"Riserva naturale orientata Pantani della Sicilia Sud-Orientale\", la laguna presso Messina (Lago di Ganzirri), che costituisce la \"Riserva naturale orientata Laguna di Capo Peloro\", i laghetti presso Tindari che costituiscono la \"Riserva naturale orientata Laghetti di Marinello\", i laghi presso Mazara del Vallo che costituiscono la \"Riserva naturale integrale Lago Preola e Gorghi Tondi\".\nTra i laghi artificiali ottenuti sbarrando il corso dei fiumi e torrenti, tra i pi\u00f9 estesi: il lago Pozzillo (il pi\u00f9 esteso della regione), il lago Arancio, il lago di Piana degli Albanesi, il lago di Ogliastro.\nLagune e laghi costieri.\nAnche lungo le coste della penisola abbiamo dei laghi. Essi sono stati formati dal moto ondoso del mare, il quale, innanzitutto alle insenature, ha accumulato lidi sabbiosi e cordoni di dune, che hanno chiuso le acque retrostanti. In tal modo le vecchie insenature marine si sono trasformate in laghi.\nTali sono:\nPi\u00f9 a sud il lago di Fondi tra Fondi e Terracina, e il lago Lungo tra Fondi e Sperlonga."}
{"id": "241691", "revid": "599013", "url": "https://it.wikipedia.org/wiki?curid=241691", "title": "Pr", "text": ""}
{"id": "241693", "revid": "54811", "url": "https://it.wikipedia.org/wiki?curid=241693", "title": "Katro", "text": "Il Katro \u00e8 un gioco astratto della famiglia dei mancala, giocato dalla popolazione dei Betsileo nella provincia di Fianarantsoa, in Madagascar. Il gioco fu per la prima volta descritto da Alexander de Voogt nel 1998. \u00c8 un mancala con molte peculiarit\u00e0, fra i pi\u00f9 impegnativi della famiglia.\nRegole.\nTavoliere e disposizione iniziale.\nIl tavoliere del Katro ha dimensioni insolite per un mancala: comprende 6 file di 6 buche. Ciascun giocatore controlla le 3 file pi\u00f9 vicine a s\u00e9. All'inizio del gioco, due semi o pietre vengono piazzati in ogni buca.\nTurno.\nAl proprio turno, il giocatore sceglie una buca della fila pi\u00f9 esterna in cui \u00e8 presente almeno una buca non vuota. Preleva tutti i semi dalla buca e inizia una semina, confinata alle proprie file, che pu\u00f2 procedere in uno di due modi. Si consideri il seguente schema:\n a b c d e f\n l k j i h g\n m n o p q r\n M N O P Q R\n L K J I H G\n A B C D E F\nLa semina del giocatore a sud pu\u00f2 procedere secondo la sequenza\n A B C D E F G H I J K L M N O P Q R A B C...\noppure secondo la sequenza\n F E D C B A L K J I H G R Q P O N M F E D...\nLa semina \u00e8 \"a staffetta\" (se l'ultimo seme cade in una buca occupata, tutti i semi vengono prelevati da tale buca e la semina continua).\nSe l'ultimo seme di una semina cade in una buca vuota, questo pu\u00f2 dar luogo a una cattura sotto le seguenti condizioni:\nIn questo caso, i semi contenuti nella buca avversaria in questione vengono prelevati e seminati dal giocatore di turno, che prosegue con essi la propria semina. Anche il seme che ha portato alla cattura viene prelevato e riseminato insieme ai pezzi catturati.\nFine del gioco.\nQuando un giocatore ha catturato tutti i semi avversari, vince la partita."}
{"id": "241694", "revid": "729019", "url": "https://it.wikipedia.org/wiki?curid=241694", "title": "Grandi Antille", "text": "Le Grandi Antille sono un arcipelago del mare Caraibico e rappresentano la parte occidentale delle Antille.\nDescrizione.\nSono situate a sud-est degli Stati Uniti d'America e ad ovest delle Piccole Antille e sono composte da quattro grandi isole principali: \nSono in prevalenza montuose, ad esclusione di Cuba in cui si estende una vasta pianura. Le Grandi Antille formano l'80% delle terre emerse della regione caraibica."}
{"id": "241695", "revid": "8897", "url": "https://it.wikipedia.org/wiki?curid=241695", "title": "Isole", "text": ""}
{"id": "241697", "revid": "6392", "url": "https://it.wikipedia.org/wiki?curid=241697", "title": "Corto circuito", "text": ""}
{"id": "241698", "revid": "647919", "url": "https://it.wikipedia.org/wiki?curid=241698", "title": "Idolo moresco", "text": ""}
{"id": "241699", "revid": "287204", "url": "https://it.wikipedia.org/wiki?curid=241699", "title": "Patrimonio di san Pietro", "text": "Con il termine patrimonio di san Pietro si intende nella storiografia:"}
{"id": "241705", "revid": "1982", "url": "https://it.wikipedia.org/wiki?curid=241705", "title": "Energie alternative", "text": ""}
{"id": "241706", "revid": "307923", "url": "https://it.wikipedia.org/wiki?curid=241706", "title": "R\u00e9pondez, s'il vous pla\u00eet", "text": "R.S.V.P. \u00e8 la sigla del francese R\u00e9pondez, s'il vous pla\u00eet, che in italiano significa \"Rispondete, per favore\", utilizzata nella comunicazione scritta formale.\n\u00c8 normalmente associato ad un invito per un qualsiasi tipo di evento, privato o pubblico: un matrimonio, una festa di compleanno, l'inaugurazione di una mostra, e cos\u00ec via. Si usa, in particolare, quando chi organizza l'evento ha bisogno di sapere in anticipo il numero dei partecipanti effettivi, in modo da predisporre il numero adeguato di posti e/o di porzioni per il rinfresco o il pasto. L'etichetta vuole che si risponda prontamente a tale invito, anche per rispetto della persona invitante."}
{"id": "241710", "revid": "78273", "url": "https://it.wikipedia.org/wiki?curid=241710", "title": "R &amp; B", "text": ""}
{"id": "241711", "revid": "547034", "url": "https://it.wikipedia.org/wiki?curid=241711", "title": "Louis Schmeisser", "text": "Fu uno dei pi\u00f9 noti progettisti di armi d'Europa.\nIl suo nome \u00e8 associato allo sviluppo e produzione del mitra Bergmann MP 18 utilizzato durante la Prima guerra mondiale, nonch\u00e9 della pistola Dreyse M1907. Era il padre di Hugo Schmeisser (1884-1953) e Hans Schmeisser, anch'essi famosi progettisti di armi per la fanteria."}
{"id": "241714", "revid": "767487", "url": "https://it.wikipedia.org/wiki?curid=241714", "title": "Mission to Mars", "text": "Mission to Mars \u00e8 un film di fantascienza del 2000 diretto da Brian De Palma.\nLa storia \u00e8 incentrata sull'esplorazione di Marte, pi\u00f9 in particolare sul mistero che circonda il presunto volto nella regione di Cydonia, e propone la teoria secondo cui un asteroide, colpendo Marte e rendendolo inabitabile, abbia messo in moto una serie di eventi che hanno poi portato alla comparsa della vita sulla Terra. La pellicola trae ispirazione da una vecchia attrazione omonima dei parchi Disney di Disneyland e Magic Kingdom.\nTrama.\nNell'anno 2020 viene messa in atto la prima missione spaziale umana per il pianeta Marte. Dopo l'atterraggio della nave \"Marte 1\", comandata da Luke Graham e i colleghi Nicholas Willis, Sergei Kirov e Ren\u00e9e Cot\u00e9, la squadra scopre una formazione cristallina presso una montagna nella regione di Cydonia. Dopo aver raccolto ed inviato alcuni campioni alla stazione spaziale circolare \"World Space Station\", uno strano rumore inizia ad interferire con i loro sistemi di comunicazione. Nel tentativo di scoprirne l'origine, decidono di puntare il radar verso la montagna, ma all'improvviso un gigantesco tornado di sabbia si forma davanti a loro e li uccide brutalmente. Terminata la tempesta, la montagna rivela di avere la forma di un enorme volto umanoide.\nLuke, l'unico sopravvissuto al disastro, invia una richiesta di aiuto al satellite orbitante \"R.E.M.O.\" e la World Space Station organizza in risposta una spedizione di salvataggio. La seconda squadra, composta dal Comandante Woody Blake, sua moglie Terri Fisher, Phil Ohlmyer e Jim McConnell, s'imbarca sulla navetta \"Marte 2\" e parte dalla stazione per atterrare sul pianeta rosso. Proprio in prossimit\u00e0 dell'orbita marziana, la nave viene bombardata da uno sciame di micrometeoriti che, colpendola, causa una depressurizzazione della stiva, rendendo la struttura pericolosa da manovrare. La squadra decide di abbandonare la navetta, ormai destinata a cadere sul pianeta, usando l'energia residua dei loro jet pack per raggiungere il R.E.M.O. Purtroppo, durante la pericolosa manovra, Woody manca l'aggancio con il satellite e, rimasto senza carburante, si abbandona al destino di precipitare verso l'atmosfera marziana, sacrificandosi per il bene del gruppo. Terri, nel tentativo di salvarlo, si distacca dal gruppo e si lancia verso di lui, ma Woody, per impedire che anche lei sprechi il carburante del jet pack, si uccide esponendosi al vuoto spaziale levandosi il casco della propria tuta.\nGiunti sulla superficie di Marte con il satellite R.E.M.O, i tre astronauti superstiti raggiungono l'accampamento ossigenato terrestre e qui trovano Luke ancora vivo, bench\u00e9 inizialmente scosso per via dell'inaspettato incontro. Luke mostra loro i suoi studi sul misterioso incidente di un anno prima ed insieme scoprono che il suono misterioso proveniva dal volto gigante. Interpretato al computer il suono \u00e8 in realt\u00e0 la codifica di un modello di DNA simile a quello umano, tranne che per alcuni cromosomi mancanti. Jim intuisce che in realt\u00e0 si tratta di un test volto ad accertare che siano degli esseri umani a rispondere al messaggio, e di conseguenza che la scansione radar effettuata in precedenza era stata considerata una minaccia: tramite il Rover gli astronauti riescono ad inviare un impulso radio con la \"risposta\" al presunto test. Improvvisamente nel volto colossale si apre una porta da cui proviene una forte luce: la tesi di Jim era corretta, e la risposta inviata era giusta.\nJim, Terri e Luke indossano le loro tute e si recano presso il misterioso portale, dopo aver fissato un conto alla rovescia con Phil al termine del quale egli sarebbe ripartito in direzione della Terra con o senza di loro. Cos\u00ec i tre astronauti entrano nel portale di luce e si ritrovano in un immenso salone bianco dove, contrariamente alle aspettative, trovano ossigeno e pressione compatibili con la Terra, potendo cos\u00ec togliersi il casco e respirare normalmente. Si apre a questo punto un secondo portale orizzontale, nero, e dopo esserci entrati raggiungono una sala che proietta un ologramma del Sistema solare che raffigura Marte nelle sue condizioni originali di pianeta simile alla Terra, con mari e continenti: ad un certo punto della sua storia fu colpito da un gigantesco meteorite, perdendo la sua atmosfera e trasformandosi cos\u00ec in un deserto arido, freddo, inadatto alla vita. Successivamente appare l'ologramma di un marziano, alto, maestoso, triste, che mostra loro come in seguito alla caduta del meteorite gli abitanti del pianeta dovettero abbandonare l'ormai moribondo Marte per dirigersi verso un'altra galassia. In questa fuga, inviarono il loro DNA sul primordiale pianeta Terra, fino a quel momento ancora senza vita, e attraverso l'evoluzione tale patrimonio genetico si trasfer\u00ec agli esseri umani. Successivamente l'alieno in quel momento d\u00e0 inizio a un conto alla rovescia che far\u00e0 partire l'astronave presente l\u00ec.\nA questo punto l'equipaggio si prepara a tornare da Phil per partire prima che il conto alla rovescia termini, ma Jim comprende che quello degli alieni \u00e8 un invito a raggiungerli. Poich\u00e9 non ha motivi di ritornare sulla Terra, decide di salire sull'astronave lasciata dai Marziani affinch\u00e9 uno di loro possa raggiungerli nell'altra galassia. Sebbene molto rattristati, Terry e Luke salutano felicemente Jim dandogli il ciondolo di Flash Gordon appartenuto a Woody. Ricongiuntisi con Phil, ripartono da Marte col modulo di salvataggio. In quello stesso momento osservano l'astronave di Jim sfrecciare nello spazio diretta nella galassia per raggiungere i precursori dell'umanit\u00e0. Il gruppo saluta felicemente Jim, augurandogli buon viaggio.\nProduzione e incassi.\nIl film \u00e8 stato girato in Giordania, in California, Stati Uniti, e a Vancouver, Canada. De Palma scelse Gary Sinise come protagonista per via della sua precedente interpretazione nel film \"Apollo 13\".\nIl blocco di riprese si \u00e8 svolto tra il 13 luglio e il 25 ottobre 1999. Il budget del film \u00e8 stato di circa 100 milioni di dollari, mentre gli incassi sono stati pari a 60 milioni negli Usa e 110 milioni nel resto del mondo.\nRiconoscimenti.\nPer questo film il regista De Palma ha ottenuto una nomination ai Razzie Award nel 2001 come peggior regista."}
{"id": "241715", "revid": "1305772", "url": "https://it.wikipedia.org/wiki?curid=241715", "title": "Henri Moissan", "text": "\u00c8 noto perch\u00e9 fu il primo a isolare il fluoro. Invent\u00f2 il forno ad arco elettrico.\nBiografia.\nStudi\u00f2 nel collegio e liceo della cittadina di Meaux ed in seguito inizi\u00f2 a frequentare il laboratorio di Edmond Fr\u00e9my (professore di Chimica applicata ai corpi inorganici) presso il Museo Nazionale di Storia Naturale dove segu\u00ec i corsi di Henri Sainte-Claire Deville e Henri Debray.\nIn seguito frequent\u00f2 il laboratorio di D\u00e9h\u00e9rain all'\u00c9cole pratique des hautes \u00e9tudes e il laboratorio di chimica della Sorbona.\nNel 1874, ottenne il diploma in chimica e si laure\u00f2 in chimica nel 1880 discutendo una tesi sulla famiglia dei cianogeni (CN)2.\nIl ricercatore.\nInizialmente svilupp\u00f2 in filone di ricerca riguardante l'assorbimento dell'anidride carbonica e l'emissione di ossigeno da parte delle piante.\nSolo nel 1884, inizi\u00f2 ad occuparsi della chimica del fluoro, riuscendo ad isolarlo nel 1886 con l'elettrolisi di una miscela di fluoruro di potassio e di acido fluoridrico. Ricopriva, in quel tempo, l'incarico di professore di tossicologia alla Scuola Superiore di Farmacia (\u00c9cole Sup\u00e9rieure de Pharmacie).\nNel 1892 pubblic\u00f2 una teoria che dimostrava la possibilit\u00e0 di sintetizzare i diamanti.\nProgett\u00f2 il forno ad arco elettrico riuscendo a raggiungere altissime temperature (fino a 3500\u00a0\u00b0C). Grazie a questo forno riusc\u00ec ad isolare diversi metalli e a produrre numerosi composti come i carburi. \nNel 1896, assieme a Charles Friedel, favor\u00ec la fondazione della Scuola Nazionale Superiore di Chimica (\u00c9cole nationale sup\u00e9rieure de chimie) di Parigi, di cui fu direttore dal 1899 al 1907.\nFu premiato con la Medaglia Davy nel 1896, ottenne la Legion d'Onore, fu eletto all'Accademia di Medicina nel 1888 e all'Accademia delle Scienze nel 1891.\nNel 1906 fu insignito del Premio Nobel per la Chimica con la motivazione \"per la scoperta del Fluoro\", e mor\u00ec improvvisamente il 20 febbraio dell'anno successivo, appena dopo il suo ritorno da Stoccolma dove aveva ritirato il premio.\nLa scoperta del fluoro.\nLa separazione del fluoro eseguita da Moissan pu\u00f2 venire riassunta con i tre esperimenti che realizz\u00f2 nel 1886.\nNel 1885, scopr\u00ec che una miscela di fluoruro di potassio (KF) e di acido fluoridrico (HF) rimaneva liquida ad una temperatura minore di 0\u00a0\u00b0C e che era conduttrice di corrente. Effettu\u00f2 diversi tentativi ma nessuno ebbe successo fino a quando non realizz\u00f2 un recipiente di platino a forma di U.\nIl 26 giugno e il 19 luglio 1886, realizz\u00f2 le prime due elettrolisi dell'acido fluoridrico rispettivamente a -50\u00a0\u00b0C e \u2013 23\u00a0\u00b0C. Variando il valore della corrente elettrica scopr\u00ec che all'anodo si sviluppava idrogeno e al catodo un gas che dapprima descrisse e in seguito identific\u00f2 come o fluoro o perfluorato di idrogeno.\nIl terzo ed ultimo esperimento gli permise di dimostrare che il gas sconosciuto non conteneva idrogeno e che quindi non poteva che essere fluoro. Fece infatti reagire il gas sviluppato al catodo con un pezzo di ferro arroventato. Il gas veniva interamente assorbito dal ferro (formazione di fluoruro di ferro) senza che venisse rilasciato idrogeno. Dimostr\u00f2 che l'aumento in massa del pezzo di ferro era proporzionale alla massa di idrogeno prodotta all'anodo."}
{"id": "241716", "revid": "287204", "url": "https://it.wikipedia.org/wiki?curid=241716", "title": "Algoritmo di Gauss", "text": ""}
{"id": "241718", "revid": "124289995", "url": "https://it.wikipedia.org/wiki?curid=241718", "title": "James Taylor Quartet", "text": "I James Taylor Quartet (JTQ) sono un gruppo acid jazz e funk britannico, capitanati dall'hammondista James Taylor.\nBiografia.\nIl gruppo si \u00e8 formato sulle ceneri dei 'Prisoners'.\nIl primo singolo del gruppo fu la cover (1987) di un brano di Herbie Hancock, \"Blow-Up\" (gi\u00e0 tema dell'omonimo film degli anni sessanta).\nIl monoLP di debutto si intitolava \"Mission Impossible\", e consisteva in una raccolta di cover in versione quartetto di sigle di film degli anni sessanta, come ad esempio \"Alfie\" e altre.\nIl secondo album, \"The Money Spyder\" (1987), era la colonna sonora di un film di spionaggio immaginario, che gi\u00e0 delineava lo stile distintivo delle composizioni di James Taylor.\nAl tempo stesso cresceva la reputazione delle performance live del gruppo, basate su sonorit\u00e0 funky con spazio per gli assoli e coinvolgimento del pubblico.\nTra la fine degli anni ottanta e l'inizio degli anni novanta la reputazione del gruppo crebbe grazie alla rivisitazione in chiave \"hammondistica\" di \"The Theme from Starsky &amp; Hutch\" (la sigla dell'omonimo telefilm, originariamente composta da Lalo Schifrin e successivamente riarrangiata da Tom Scott).\nAgli inizi degli anni novanta il gruppo cambi\u00f2 direzione, componendo qualche album soul con cantanti come Rose Windross dei Soul II Soul, Alison Limerick e Noel McKoy.\nIl singolo \"Love The Life\" ebbe anche un discreto successo, ma il richiamo dell'acid jazz con le tipiche sonorit\u00e0 dell'organo Hammond fecero sfornare a James Taylor l'album \"In The Hand Of The Inevitable\", uno dei pi\u00f9 venduti e apprezzati del gruppo.\nDa allora i JTQ hanno sempre dato molto risalto alle performance live, dove \u00e8 possibile godere appieno del loro talento. Per questo motivo l'album dal vivo \"Whole Lotta Live\" \u00e8 stato molto apprezzato dal pubblico e dalla critica.\nCollaborazioni.\nNel 1998 James Taylor Quartet hanno partecipato alla colonna sonora del film \"Austin Powers - Il controspione\".\nAltre collaborazioni includono registrazioni con Tom Jones (nell'album \"Reload\"), The Pogues e gli U2.\nI JTQ hanno anche firmato alcuni album con il nome \"New Jersey Kings\".\nFormazione.\nQuartetto base\nSolitamente a questi si aggiungono, nei concerti dal vivo, cantanti e sezione fiati.\nNel 2005 il chitarrista Chris Bestwick ha rimpiazzato David Taylor."}
{"id": "241719", "revid": "7336", "url": "https://it.wikipedia.org/wiki?curid=241719", "title": "JTQ", "text": ""}
{"id": "241720", "revid": "1086846", "url": "https://it.wikipedia.org/wiki?curid=241720", "title": "Campionato Nazionale Dilettanti 1995-1996", "text": "Il Campionato Nazionale Dilettanti 1995-1996 fu la 48\u00aa edizione del campionato di categoria e il V livello del calcio italiano.\nAd aggiudicarsi lo Scudetto Dilettanti fu il , al suo primo titolo.\nStagione.\nAggiornamenti.\nA completamento di organico vengono ripescate in Serie C2:\noltre alle neo retrocesse e .\nAltre squadre che, pur avendone diritto, decidono di non iscriversi al campionato sono:\nPer far fronte a questa carenza di organico furono ripescate dall'Eccellenza il , la , la , il , il e il \nLa Banca Mediterranea Invicta Potenza diventa \"Unione Calcio Potenza\".\nFormula.\nQuesto \u00e8 il primo campionato interregionale che prevede i 3 punti per vittoria.\nPoule scudetto.\nTurno preliminare.\nLe migliori 5 squadre di ogni girone furono suddivise in otto gruppi: sei da sei squadre, uno da cinque e uno da quattro. Per decidere quale squadra dovesse partecipare al triangolare finale fu stilata una classifica tra tutte le prime classificate. Le tre squadre con il miglior rapporto punti/partite giocate accedevano alla fase finale.\nLa vittoria dello Scudetto non comportava la promozione in categoria superiore.\nGruppo A.\nRegolamento:\nRisultati\n&lt;br&gt;\n&lt;br&gt;\n&lt;br&gt;\n&lt;br&gt;\nGruppo B.\nRegolamento:\nRisultati\n&lt;br&gt;\n&lt;br&gt;\n&lt;br&gt;\n&lt;br&gt;\nGruppo C.\nRegolamento:\nRisultati\n&lt;br&gt;\n&lt;br&gt;\n&lt;br&gt;\n&lt;br&gt;\nGruppo D.\nRegolamento:\nRisultati\n&lt;br&gt;\n&lt;br&gt;\n&lt;br&gt;\n&lt;br&gt;\nGruppo E.\nRegolamento:\nRisultati\n&lt;br&gt;\n&lt;br&gt;\n&lt;br&gt;\n&lt;br&gt;\nGruppo F.\nRegolamento:\nRisultati\n&lt;br&gt;\n&lt;br&gt;\n&lt;br&gt;\n&lt;br&gt;\nGruppo G.\nRegolamento:\nRisultati\n&lt;br&gt;\n&lt;br&gt;\nGruppo H.\nRegolamento:\nRisultati\n&lt;br&gt;\n&lt;br&gt;\n&lt;br&gt;\n&lt;br&gt;\nTriangolare finale.\nAl triangolare finale accedono le migliori 3 vincitrici degli 8 gironi eliminatori. La classifica viene calcolata in base alla media-punti.\nLegenda:\nLo Scudetto Dilettanti 1995-1996 viene assegnato a Francavilla al Mare il 30 giugno 1996 con un la formula dei tre incontri di 45 minuti ciascuno.\nLegenda:\nRegolamento:"}
{"id": "241722", "revid": "767487", "url": "https://it.wikipedia.org/wiki?curid=241722", "title": "Paycheck", "text": "Paycheck \u00e8 un film di fantascienza del 2003 diretto da John Woo, tratto dal racconto \"Previdenza\" (\"Paycheck\") del 1953 dello scrittore statunitense Philip K. Dick.\nTrama.\nMichael Jennings \u00e8 un brillante ingegnere che lavora per diverse societ\u00e0 nella costruzione di complessi macchinari. L'unica clausola dei suoi contratti \u00e8 che alla fine i ricordi relativi al suo ultimo lavoro devono essere rimossi. Stipula un contratto da ben $92.000.000 con la multinazionale ALLCOM di propriet\u00e0 di James Rethrick, un suo vecchio amico d'infanzia.\nAl termine dei tre anni dell'incarico si risveglia senza alcun pagamento per quest'ultimo impiego, con soltanto un pacchetto di oggetti che non riconosce come propri e apparentemente inutili. Inoltre scopre di aver ceduto tutte le sue azioni quattro settimane prima, cosa certamente improbabile dato che era ancora al lavoro sul progetto; ma dal momento che la firma apposta sul documento \u00e8 sua, comincia a \"indagare\" sul caso. Viene catturato dall'FBI perch\u00e9 sospettato di sapere qualcosa su dei loschi individui; non ricordando a cosa stesse lavorando l'FBI lo sottopone a una scansione della memoria. Ovviamente non viene trovato nulla riguardo al \"lavoro\" dato che gli era stata eseguita una cancellazione parziale della memoria.\nUn poliziotto nel frattempo passa una sigaretta dalla \"busta\" degli oggetti di Michael al capitano che, accendendola fa scattare il sistema antincendio. Michael sfrutta la confusione dell'istante per fuggire e uscire dalla struttura governativa grazie a degli speciali occhiali trovati nella \"busta\". I federali lo seguono in una stazione dei trasporti pubblici dove per\u00f2, grazie a un biglietto trovato nella \"busta\" sale su un bus e fa perdere le sue tracce e si rifugia in una bettola di hotel dove cerca di capire l'uso degli oggetti. Chiama un suo amico, si ritrovano in una stazione e mentre stanno discutendo Michael scopre che i numeri iscritti su un pezzetto di carta corrispondono a quelli appena estratti nella lotteria televisiva. Il discorso tra i due viene interrotto da una movimentata sparatoria da parte di loschi individui che si scoprono poi essere in realt\u00e0 dei \"sicari\" di Rethrick.\nNel frattempo l'ormai nemico Rethrick, prova ad avviare la macchina alla quale Michael stava lavorando: una complessa apparecchiatura in grado di prevedere il futuro. La macchina \u00e8 un telescopio formato da una lente e da un potente laser che seguirebbe la curvatura dell'universo, per chiudersi e tornare al punto di partenza dove l'osservatore si vedrebbe nel futuro. Il protagonista ricorda che Einstein fu chiaro nell'escludere la possibilit\u00e0 di viaggi nel tempo a velocit\u00e0 superiori a quella della luce, ma al contempo ammise in linea teorica la possibilit\u00e0 della visione del futuro.\nMa l'avvio viene interrotto da un errore causato da un virus immesso nel sistema dallo stesso Michael. Scopre anche che nel corso dei tre anni la collega Rachel Porter era diventata la sua donna. Con lei infatti si infiltra nel laboratorio della multinazionale e, riparata la macchina, scopre che il suo futuro \u00e8 l'uccisione imminente su una passerella sospesa del laboratorio. Sentendo arrivare Rethrick e scagnozzi, usa l'ultimo degli oggetti della \"busta\": un proiettile. Pensa a come usarlo quando nota un meccanismo di apertura che potrebbe funzionare da percussore su delle bombole a idrogeno. L'esplosione della pallottola quindi incendier\u00e0 e far\u00e0 detonare l'idrogeno distruggendo la macchina, dato che come Michael ha compreso, prevedere il futuro comporta gravi ripercussioni nel presente (una guerra preventiva per evitarne altre, epidemie nate dalla vicinanza e mancanza di igiene di sospetti portatori concentrati in zone di sicurezza).\nDurante la fuga, mette in salvo la collega e si posiziona sulla passerella che ha visto nella previsione. La ragazza viene per\u00f2 catturata e non sar\u00e0 solo lui a essere ucciso ma quindi anche lei. Rachel Porter nota per\u00f2 un cecchino dell'FBI nascosto e fa indossare uno strano orologio \"che non segna le ore\" a Michael. All'improvviso l'orologio dice ai due di spostarsi e questo permette al proiettile del cecchino di far perire Rethrick e non loro due. La macchina viene nel contempo distrutta dalla gigantesca esplosione e la coppia fugge per evitare un arresto.\nQualche tempo dopo, in una serra Michael aiuta la ragazza quando arriva il suo amico e al termine di una breve discussione, mostra una ricevuta con dei numeri impressi. Il ragazzo spiega che prima dell'esplosione aveva previsto quali numeri sarebbero stati estratti in lotteria e li ha giocati. E il premio della lotteria \u00e8 di $90.000.000 che stavolta finir\u00e0 veramente nelle loro tasche.\nAccoglienza.\nIl film ha procurato una candidatura al Razzie Award come peggior attore protagonista a Ben Affleck, per\u00f2 poi vinto per Amore estremo - Tough Love."}
{"id": "241724", "revid": "1086846", "url": "https://it.wikipedia.org/wiki?curid=241724", "title": "Campionato Nazionale Dilettanti 1996-1997", "text": "Il Campionato Nazionale Dilettanti 1996-1997 fu la 49\u00aa edizione del campionato di categoria e il V livello del calcio italiano.\nStagione.\nAggiornamenti.\nIl neo retrocesso \u00e8 stato ripescato in Serie C2 a completamento di organico.&lt;br&gt;Altre squadre che, pur avendone diritto, decidono di non iscriversi al campionato sono:\n&lt;br&gt;\nPer far fronte a questa carenza di organico furono ripescate dall'Eccellenza il , il , il , l', il e il \n&lt;br&gt;Il Gabbiano Napoli ha cambiato la sua denominazione sociale in .\nPoule scudetto.\nLo Scudetto Dilettanti 1996-1997 viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali.\nPrimo turno.\nTriangolare A.\nLegenda:\nRegolamento:\nTriangolare B.\nLegenda:\nRegolamento:\nNote:\nTriangolare C.\nLegenda:\nRegolamento:"}
{"id": "241726", "revid": "767487", "url": "https://it.wikipedia.org/wiki?curid=241726", "title": "Atmosfera zero", "text": "Atmosfera zero (\"Outland\") \u00e8 un film del 1981 diretto da Peter Hyams.\nThriller psicotico e claustrofobico di ambientazione fantascientifica con protagonista Sean Connery.\n\u00c8 stato descritto come un \"western spaziale\" con numerose similitudini con \"Mezzogiorno di fuoco\".\nTrama.\nLa vicenda si svolge su Io, uno dei satelliti di Giove. Il commissario federale William O'Niel \u00e8 trasferito alla citt\u00e0 mineraria \"Con-Am 27\". Le condizioni nelle quali i lavoratori svolgono il loro mestiere sono dure: la gravit\u00e0 \u00e8 meno forte di quella terrestre, l'atmosfera non \u00e8 respirabile e i minatori che estraggono il titanio della luna sono costretti ad operare indossando ingombranti tute spaziali. I turni di lavoro sono molto lunghi, ma gli straordinari vengono premiati e il direttore generale della miniera, Mark Sheppard, si vanta che la produzione abbia superato ogni record precedente da quando ha preso il comando.\nCarol, la moglie di O'Niel, non sopporta di crescere il loro figlio Paul su Io, e attende il prossimo shuttle per andarsene.\nA sconvolgere la vita di O'Niel sono le strane morti di alcuni minatori: Tarlow, che si terrorizza affermando di vedere un ragno nella sua tuta e si strappa il tubo dell'ossigeno morendo brutalmente di decompressione; Cane, che entra in un elevatore senza tuta e si uccide con la decompressione aprendo il portellone all'atmosfera di Io; Sagan, che si rinchiude tenendo in ostaggio una prostituta, costringendo O'Niel e il suo sergente Montone a irrompere e ucciderlo per salvarla. O'Niel indaga sulle morti con la riluttante dottoressa Lazarus, la quale analizza il sangue di Sagan e scoprono che egli assumeva Euthimal policlorico, una potente droga a base di anfetamina che permette agli astro-minatori di lavorare per giorni interi prima di impazzire non appena perde effetto. O'Niel scopre che la droga viene illegalmente distribuita in un giro gestito da Sheppard e sanzionato da Montone.\nUtilizzando le camere di sorveglianza, O'Niel rintraccia e cattura Nicholas Spota, uno dei trafficanti di Sheppard, e lo tiene immobilizzato con una tuta all'interno di una camera pressurizzata senza gravit\u00e0. Tuttavia, prima dell'interrogatorio, O'Niel trova Spota ucciso e poco dopo scopre anche Montone assassinato. Quando si reca in una cella frigorifera per indagare su un carico di carne indirizzato a Montone, O'Niel viene attaccato da un altro trafficante, Russell Yario. O'Niel lo mette fuori combattimento e si disfa delle buste di droga, che erano state nascoste nella carne spedita dalla stazione spaziale. Quando Sheppard viene a saperlo, contatta Bellows, il suo distributore di droga, chiedendogli di inviare dei sicari professionisti. O'Niel tuttavia rinviene le comunicazioni di Sheppard scoprendo la chiamata con Bellows, e si prepara all'arrivo dei due assassini.\nRealizzando che l'unico aiuto che avr\u00e0 contro i killer \u00e8 quello della Lazarus, O'Niel effettua un'ultima chiamata con la sua famiglia, promettendo di raggiungerli una volta che avr\u00e0 finito il lavoro. Osservandoli con le camere di sorveglianza, O'Niel tende una trappola ai sicari sbarazzandosene uno alla volta. Lazarus lo aiuta intrappolandone uno in un corridoio pressurizzato e O'Niel attiva una bomba che causa una decompressione esplosiva che uccide il sicario. Il secondo assassino viene ucciso in una serra, nella quale O'Niel riesce a fargli esplodere un colpo, infrangendo cos\u00ec un vetro e causando una decompressione che lo aspira fuori dalla base. Improvvisamente il sergente Ballard, sul libro paga di Sheppard, attacca O'Niel, dando vita ad una lotta all'esterno nelle loro tute spaziali. O'Niel riesce a prevalere strappando a Ballard il tubo dell'aria e facendolo andare alla deriva nel vuoto.\nAlla fine O'Niel si reca in un locale della base e affronta Sheppard dandogli un pugno e lasciando che egli venga consegnato alla giustizia o ucciso dai criminali per cui lavorava. Terminata la sua lotta contro il crimine, O'Niel saluta Lazarus e parte per raggiungere sua moglie e figlio nello shuttle, dove riposeranno dormendo ibernati per un anno fino al rientro sulla Terra.\nColonna sonora.\nL'elaborata e ombrosa partitura sinfonica che commenta il film \u00e8 opera del compositore Jerry Goldsmith, noto per aver collaborato, proprio in quegli anni, a numerosi altri celebri film di fantascienza e horror, con ambientazioni e situazioni analoghe a quelle di \"Atmosfera zero\" (tra questi, \"Alien\" di Ridley Scott, \"Il pianeta delle scimmie\" nella prima versione del 1968 diretta da Franklin J. Schaffner, \"La fuga di Logan\", \"Poltergeist\" e \"Star Trek: il film\"). Con il regista Peter Hyams, Goldsmith aveva inoltre gi\u00e0 collaborato nel 1978 per il film di fanta politica \"Capricorn One\".\nAllo scopo di differenziare l'approccio musicale adottato in questo film rispetto a quello particolarmente sofisticato e avanguardistico che era stato scelto due anni prima per la pellicola \"Alien\" (viste le non poche similitudini di ambientazione che ci sono tra le due pellicole - \"Atmosfera zero\" era stato definito, dai recensori dell'epoca, un \"Alien\" senza il mostro) Goldsmith, in questo caso, pur non rinunciando all'originalit\u00e0 e all'ampiezza della ricerca timbrica e ritmica che contraddistinguono normalmente il suo stile compositivo, ha composto una partitura che occhieggia in modo pi\u00f9 riconoscibile allo stile di alcuni compositori del Novecento, in particolare a quello di Stravinskij e Bart\u00f2k.\nLa partitura sinfonica \u00e8 stata prodotta in numerose edizioni discografiche, prima su vinile, e poi su CD.\nLe edizioni pubblicate subito dopo l'uscita del film contenevano una selezione ristretta della partitura, rielaborata dallo stesso autore senza tener conto dell'ordine cronologico d'ascolto nel film, e assemblata in soli 10 brani, per una durata complessiva di circa 40 minuti di durata.\nLa successiva edizione, pubblicata a tiratura limitata nel giugno 2010 dalla casa discografica specializzata Film Score Monthly, contiene un doppio CD. Nel primo disco \u00e8 presente la versione integrale delle musiche, nell'ordine in cui si ascoltano nel film, divise in 27 brani, per una durata complessiva di circa 64 minuti. Nel secondo disco viene nuovamente proposta, con suono rimasterizzato, la selezione ristretta di brani assemblati da Goldsmith per l'edizione originaria del 1981. \nL'ascolto delle due versioni \u00e8 molto differente. Nel cofanetto sono presenti infine anche alcuni brani di musica elettronica (utilizzati nelle scene che si svolgono nella sala ricreativa della base spaziale) composti da Goldsmith e da Richard Rudolph e Michael Boddicker."}
{"id": "241729", "revid": "1305772", "url": "https://it.wikipedia.org/wiki?curid=241729", "title": "CMS", "text": ""}
{"id": "241731", "revid": "30610", "url": "https://it.wikipedia.org/wiki?curid=241731", "title": "Sesta crociata", "text": "La sesta crociata ebbe luogo tra il 1228 e il 1229 ed ebbe come assoluto protagonista Federico II di Svevia e di Sicilia. Fu l'unica crociata pacifica, risolta per vie diplomatiche, evitando lo scontro militare. A dispetto di ci\u00f2, fu anche quella che ottenne le maggiori conquiste territoriali per lo schieramento crociato.\nStoria.\nDopo il fallimento della quinta crociata, l'imperatore Federico II fu esortato da Onorio III a guidare una crociata in Terrasanta (come promesso al pontefice dopo la sua incoronazione nel 1220), ma per motivi politici ne aveva pi\u00f9 volte ritardato l'inizio. Nel 1223 Federico rinnova il voto fatto, ma rimanda la partenza per problemi sorti nei suoi territori siciliani. Il papa \u00e8 sempre convinto che per poter vincere gli islamici e riconquistare Gerusalemme \u00e8 fondamentale che a capo della spedizione vi sia l'imperatore. Per convincere ed esortare Federico all'impresa, il papa nel novembre del 1225 riesce a combinare il matrimonio dell'imperatore con Isabella, figlia di Giovanni di Brienne, re di Gerusalemme. Ma quando l'8 settembre 1227, partito con la flotta da Brindisi, Federico fu costretto fermarsi ad Otranto a causa di una epidemia scoppiata tra le truppe (il Langravio di Turingia Ludovico IV mor\u00ec ad Otranto l'11 settembre) ed a rimandare la crociata ancora una volta, venne scomunicato (27 settembre) da papa Gregorio IX. Ci\u00f2 nonostante, l'anno successivo Federico si rec\u00f2 a Gerusalemme, mentre il Papa lo definiva \u201cAnticristo\u201d.\nPreparativi diplomatici.\nLa crociata fu preceduta da un'accorta fase preparatoria, su un terreno squisitamente diplomatico: nell'estate 1227, Federico II aveva inviato Berardo di Castagna, arcivescovo di Palermo a lui fedelissimo, in missione diplomatica in Egitto, insieme a Tommaso I d'Aquino, conte di Acerra: recando con s\u00e9 ricchissimi doni, tra cui pietre preziose e un cavallo sellato d'oro, Berardo aveva il delicato compito di saggiare le interessanti prospettive di intesa appena apertesi con il sultano ayyubide, il curdo al-Malik al-K\u0101mil.\nFederico era cresciuto nella Palermo normanna di Ruggero II, in un ambiente \u201cmulticulturale\u201d impregnato di influssi arabi. Parlava correntemente l'arabo, e a stento il tedesco. Giunse in Terrasanta accompagnato dalle sue guardie del corpo musulmane, in uno sfarzo di tipo orientale, distinguendosi cos\u00ec da tutti i crociati che lo avevano preceduto.\nSvolgimento.\nL'imperatore si era messo in viaggio con un esercito relativamente ridotto, partendo da Brindisi il 28 giugno 1228, e giunse ad Acri il 7 settembre 1228. L'11 febbraio 1229 concluse un accordo con al-Malik al-K\u0101mil, nipote di Saladino e Sultano ayyubide, che con Federico aveva dei buoni rapporti di amicizia diplomatica (vista anche la vicinanza tra Sicilia e costa africana): i cristiani avrebbero riavuto Betlemme, Nazaret, Lidda, Sidone e Toron (oggi Tibnin), oltre a Gerusalemme, ad eccezione della spianata del Tempio e della moschea al-Aqs\u00e0. Ai musulmani era per\u00f2 permesso di accedervi (pace di Giaffa) in quanto considerato luogo santo anche da essi. Gerusalemme inoltre veniva ceduta smantellata e indifendibile.\nEntrato a Gerusalemme il 17 marzo 1229, il giorno dopo Federico II ricevette la corona di re di Gerusalemme grazie al precedente matrimonio con Isabella II di Brienne (che ormai era gi\u00e0 defunta), nonostante l'opposizione del clero locale e di quasi tutti i grandi feudatari; lo stesso patriarca non riconobbe l'incoronazione e lanci\u00f2 l'interdetto su Gerusalemme. Sul piano formale non si trattava di un'autentica incoronazione, in quanto Federico era colpito da una scomunica, che non gli permetteva di partecipare a cerimonie religiose n\u00e9 di ricevere benedizioni.\nIl trattato di pace fu una dimostrazione dell'apertura e della tolleranza di Federico II verso gli Arabi e l'Islam. Il sultano al-Malik al-K\u0101mil aveva anche motivi politici per intavolare trattative con i cristiani, perch\u00e9 stava preparando una campagna contro suo fratello al-Mu'azzam di Damasco e non voleva essere disturbato da eventuali iniziative dei crociati.\nIl trattato \u00e8 di rilevanza mondiale, e unico ancor oggi per il compromesso tra gli interessi dell'Oriente e quelli dell'Occidente. Tra le sue conseguenze vi fu un aumento enorme degli scambi culturali e commerciali tra Levante e Europa. Esso, per\u00f2, pot\u00e9 reggere solamente fintanto al-Malik al-K\u0101mil rimase in vita e Federico II riusc\u00ec ad esercitare la propria influenza sul regno di Gerusalemme. I loro discendenti non fecero nulla affinch\u00e9 il contrasto tra mondo cristiano e mondo islamico non si acuisse nuovamente.\nFederico rimase per alcuni mesi in Terra Santa, cercando senza successo di mettere ordine nella devastata situazione del regno. Probabilmente all'inizio c'era la volont\u00e0 di governare il suo impero dalla nuova sede di Gerusalemme, ma dopo alcuni mesi, visto che il suo clamoroso successo gli aveva attirato solo critiche, visto che era sempre scomunicato e che le rivolte continuavano in tutto l'impero, decise di lasciare la Terrasanta imbarcandosi ad Acri il 1\u00ba maggio 1229 e giungendo a Brindisi il 10 giugno 1229. \nIl rapporto con il papato, per\u00f2, non miglior\u00f2 granch\u00e9: il papa era deluso dalla vittoria effimera e in bal\u00eca dei musulmani di una Gerusalemme smilitarizzata, senza mura e indifendibile, inoltre il papa non vedeva di buon occhio la soluzione diplomatica, che non era nei piani; anche l'incoronazione da scomunicato non fu gradita. Ma la ragione forse pi\u00f9 importante era il risentimento del papa per il nuovo successo di quell'imperatore ormai molto scomodo, che originariamente doveva, nelle intenzioni papali, metterlo in difficolt\u00e0, magari farlo sparire dalla scena come era accaduto al nonno di Federico, il Barbarossa. Il risultato fu la paradossale crociata contro Federico II. Solo nel 1230, con il Trattato di San Germano, fu revocata la scomunica a Federico II.\nQuesta crociata viene talvolta contata come quinta: in questi computi non si considera infatti la fallita crociata del 1217-1221."}
{"id": "241733", "revid": "1982", "url": "https://it.wikipedia.org/wiki?curid=241733", "title": "Fonte di energia alternativa", "text": ""}
{"id": "241734", "revid": "44876", "url": "https://it.wikipedia.org/wiki?curid=241734", "title": "Campionato Nazionale Dilettanti 1997-1998", "text": "Il Campionato Nazionale Dilettanti 1997-1998 fu la 50\u00aa edizione del campionato di categoria e il V livello del calcio italiano.\nStagione.\nNovit\u00e0.\nLa neoretrocessa fu riammessa in Serie C2 al posto del , in difficolt\u00e0 economiche. Anche l' fu riammessa in C2 in seguito alla retrocessione d'ufficio della per un illecito sportivo.\nAggiornamenti.\nL'U.S. Peloro assume la denominazione di \"Football Club Messina Peloro\" e diventa la prima squadra di Messina.&lt;br&gt;\nLa neonata \"U.S. Valle d'Aosta Ch\u00e2tillon Saint Vincent Fenusma\" acquisisce il titolo sportivo dello Ch\u00e2tillon Saint-Vincent e si iscrive al campionato.&lt;br&gt;\nL\"'A.S. Impruneta Tavarnuzze\" si fonde con la iscrivendosi con il nome di \"Rondinella Impruneta\".&lt;br&gt;\nLa Virtus Nola, societ\u00e0 militante in Eccellenza, acquisisce il titolo del e si iscrive al campionato con il nome di \"Sanit\u00e0 Nola\".&lt;br&gt;\nIl si fonde con il , appena retrocesso dalla C2. Il nuovo sodalizio si iscrive con il nome di \"Thiene-Valdagno\"\nPoule scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali.\nTurno preliminare.\nTriangolare 1.\nLegenda:\nRegolamento:\nNote:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:"}
{"id": "241744", "revid": "44876", "url": "https://it.wikipedia.org/wiki?curid=241744", "title": "Campionato Nazionale Dilettanti 1998-1999", "text": "Il Campionato Nazionale Dilettanti 1998-1999 fu la 51\u00aa edizione del campionato di categoria e il V livello del calcio italiano.\nStagione.\nAggiornamenti.\nA completamento di organico il \u00e8 stato ripescato in Serie C2.\nInoltre le seguenti squadre non si iscrivono al campionato:\nPer far fronte a questa carenza di organico viene ripescato il e, dall'Eccellenza il (che poi, fondendosi con l' si iscriver\u00e0 con il nome di \"Renato Curi Angolana\"), il Ruggiero di Lauria e l'.\nAvvengono le seguenti fusioni e cambi di denominazione:\nPoule scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:\nNote:"}
{"id": "241747", "revid": "767487", "url": "https://it.wikipedia.org/wiki?curid=241747", "title": "Classe 1999", "text": "Classe 1999 (\"Class of 1999\"), noto in Italia anche come 1999 \u2013 Terrore in classe, \u00e8 un film del 1990, diretto da Mark L. Lester.\nTrama.\nIn un futuro (non troppo lontano) i ragazzi del Liceo Kennedy di Seattle sono abituati ad andare a scuola armati e con intenzioni non proprio amichevoli. Il capo dei Black Hearts, una delle due bande principali, \u00e8 Cody Culp, nato e cresciuto nella violenza delle strade ma che nonostante tutto, specialmente dopo il carcere, mostrer\u00e0 una spiccata rettitudine e autocontrollo in una societ\u00e0 ormai disastrata.\nPer frenare le crescenti violenze, gli insegnanti, ormai esausti, vengono sostituiti da Mr. Hardin, Mss. Connors e Mr.Bryles i tre cyborg progettati dal Dr. Forrest per conto della Mega-Tech, affinch\u00e9 possano tenere sotto controllo gli studenti pi\u00f9 pericolosi. Nella scuola, solo il preside Miles Langford \u00e8 a conoscenza del progetto, tentando il tutto per tutto, nella speranza che il liceo Kennedy torni un istituto normale senza pi\u00f9 pericoli.\nIl team di scienziati, facenti capo al Dr. Forrest, osserva dal proprio laboratorio segreto, installato nella scuola, i progressi comportamentali dei tre cyborg i quali, gi\u00e0 dai primi giorni, dimostrano una disciplina ferrea. Qualora gli studenti dovessero dimostrarsi eversivi e violenti, le macchine gli infliggono punizioni sia psicologiche che corporali molto violente.\nIntanto a scuola tra Cody e la figlia del preside, Christie Langford, nasce un'amicizia e un'intesa particolare e saranno loro stessi ad indagare sulla vera natura degli insegnanti arrivando persino ad irrompere in casa loro per cercare prove certe.\nIn principio, si fa per dire, tutto sembra andare liscio, ma passer\u00e0 poco tempo prima che il programma, all'interno dell'hardware XT6, installato nei cyborg, cominci a dare i primi segni di malfunzionamento. Questo provocher\u00e0 l'uccisione di alcuni studenti disobbedienti ed eversivi, che d'ora in poi saranno visti come nemici da neutralizzare. I tre androidi, infatti, altro non sono che battledroidi e cio\u00e8 macchine destinate agli scontri bellici. I dati di programmazione bellici all'interno dell'hardware XT6 infatti non furono cancellati ma semplicemente sovrascritti da nuovi basati sull'insegnamento e la disciplina. Questi ultimi faranno assolutamente fiasco, lasciando che i vecchi programmi militari riprendano il sopravvento, facendo tornare gli androidi alla forma militare di partenza.\nSi compir\u00e0 un vero e proprio scenario di guerra dove gli insegnanti, per aizzare le bande dei Black Hearts e dei Razor Heads, l'uno contro l'altro, uccideranno uno dei componenti delle rispettive gang.\nNel frattempo il preside Langford scopre dal Dr. Forrest che i tre cyborg, dietro la maschera di insegnanti modello, sono in realt\u00e0 battledroidi, programmati esclusivamente per la guerra, mandati nell'istituto col solo scopo di essere collaudati. L'uomo tenta di imporsi esigendo l'immediata disattivazione degli androidi, ma Bryles a seguito di un comando di Forrest, lo afferra al collo e lo solleva con un braccio, uccidendolo. Al contempo tutto il team di scienziati del Dr.Forrest viene massacrato nel laboratorio, in quanto favorevole alla disattivazione degli androidi per un check up ed update completo.\nI cyborg a questo punto diventano assolutamente incontrollabili, massacrando chiunque ostacoli il loro piano di far scoppiare una vera e propria guerra. Cody capisce che dietro le tante morti degli studenti ci sono gli insegnanti e convince Hector, capo dei Razor Heads e suo acerrimo nemico, ad allearsi con lui per distruggere gli insegnanti.\nSar\u00e0 proprio nella scuola che si svolger\u00e0 la violenta battaglia finale con i Black Hearts ed i Razor Heads da una parte ed i tre docenti dall'altra. Mr. Hardin, Mss. Connors e Mr.Bryles riveleranno finalmente le loro vere sembianze ed il potente armamento di cui sono provvisti.\nMentre le due gang sono alla ricerca di Christie, rapita e rinchiusa nella scuola, si imbattono nel corridoio con la Connors, il cui braccio sinistro si liquef\u00e0, rivelando un lanciafiamme a lunga gittata con il quale dar\u00e0 del filo da torcere ai ragazzi, ma Cody e i restanti membri riescono momentaneamente a seminarla. Una volta fuggiti, si imbattono nel Signor Bryles il quale riveler\u00e0 a questo punto la sua arma installata al braccio destro: Lanciamissili rotante e qui vengono fatti saltare in aria altri membri, escluso Cody, Curt e Hector che fuggono. Cody e Sonny troveranno finalmente Christie in una gabbia/cella allestita per tenere in isolamento gli studenti, la salvano ma ecco che ad aspettarli c'\u00e8 il Signor Hardin insieme alla sua arma che \u00e8 una pinza a 3 punte con una fresa al centro. Con quest'arma uccider\u00e0 Curt ma morir\u00e0 anche lo stesso Hardin per mano di Cody il quale gli distrugger\u00e0 la testa sparandogli in bocca con l'uzi.\nFuggiti via, Cody e Christie si riscontrano con la Connors e sono costretti a depistarla per non finire bruciati vivi, si nascondono nell'aula di chimica. Cody, avendo un piano di far saltare in aria la loro inseguitrice, dir\u00e0 alla sua ragazza di aprire tutti rubinetti del gas presenti nella stanza, e quando la Connors si avvicina, mentre fuggono dall'aula il ragazzo si far\u00e0 attaccare con il lanciafiamme, che a contatto coi gas esploder\u00e0 distruggendo definitivamente il cyborg.\nMentre pensano a lasciare la scuola, ritrovano Hector e malauguratamente anche Bryles che li insegue fino in cortile. Ora, mentre Hector lo distrae facendosi mirare, Cody e Christie si mettono alla guida di uno scuolabus dove, a tutta velocit\u00e0, travolgono il cyborg e lo proiettano insieme al mezzo contro la scalinata della scuola causando un'esplosione\nCercando un'altra via d'uscita, si imbattono nel Dr. Forrest che cattura Christie puntandole la pistola alla tempia.\nLa situazione degenera ulteriormente per i 3 ragazzi perch\u00e9 Bryles sopravvive all'impatto e all'esplosione rivelando il suo endoscheletro cibernetico ed una volta rialzatosi continua a cercarli per neutralizzarli. Nel frattempo Forrest spiega ai ragazzi che avrebbe fatto molti milioni con i suoi androidi e che tutto l'accaduto dovr\u00e0 essere messo a tacere per mantenere inalterata la propria reputazione e per questo avrebbe dovuto ucciderli tutti e 3.\nHector tenta di uccidere il dottore con un coltello da lancio, ma \u00e8 troppo lento e viene colpito, il dottore a sua volta viene neutralizzato dal cyborg con un pugno alla schiena che gli trapassa l'addome. Bryles ha ormai un solo obiettivo: sterminare; quindi attacca i due ragazzi in modo spietato colpendo Cody con un rovescio dalla parte del lanciarazzi e insegue Christie per eliminarla. La ragazza per\u00f2, facendosi inseguire, riesce a portarlo sopra ad una scala, Cody dopo essersi ripreso dal colpo violento, sale su un muletto e con la punta del pallet trafigge il cyborg alla schiena; a questo punto Christie gli mette una catena al collo, permettendo al suo fidanzato di ruotare con il muletto e, attorcigliando la catena, gli stacca la testa dal torso, distruggendolo definitivamente. La fine del film intravede Cody e Christie che escono abbracciati dalla scuola, che oramai \u00e8 completamente distrutta.\nProduzione.\nLa grafica iniziale ricalca quasi fedelmente quella di \"\" di John Carpenter. I cyborg hanno una certa somiglianza al Terminator solo che, a differenza col personaggio, questi cyborg hanno le telecamere a forma d'occhio, mentre il terminator ha delle vere telecamere coperte da un occhio di plastica, in pi\u00f9 questi cyborg hanno il finto sangue di colore verde e le braccia che si possono trasformare in armi mentre il Terminator non li aveva.\nHome Video.\nEdizione Italiana.\nPer l'uscita del DVD \u00e8 stato realizzato un nuovo doppiaggio.\nSequel.\nIn realt\u00e0 \"Classe 1999\" \u00e8 il seguito ideale del film \"Classe 1984\" diretto sempre da Mark L. Lester. \"Classe 1999\" ha un sequel: \"Classe 1999 II - Il supplente\", del 1994, diretto da Spiros Razatos."}
{"id": "241754", "revid": "3115", "url": "https://it.wikipedia.org/wiki?curid=241754", "title": "Capsaicinoidi", "text": "I capsaicinoidi sono una classe di sostanze chimiche affini alla capsaicina. Sono tutti metaboliti secondari delle piante del genere Capsicum, a cui appartengono le varie specie di peperoncino. Vengono sintetizzati a partire da due aminoacidi, la fenilalanina e la valina, passando per varie fasi \nSono tutti solitamente presenti nell'oleoresina estratta dei frutti delle piante, in concentrazione variabile.\nI capsaicinoidi vennero riconosciuti come alcaloidi distinti dai giapponesi S. Kosuge e Y. Inagaki nel 1964. Se ne trovano undici in natura, e vari sintetici, come il vanillilamide dell'acido n-nonanoico (VNA). \nI capsaicinoidi naturali, con le relative abbondanze medie nei frutti, sono:\nL'HDHC secondo alcuni studi arriva a 14.000.000 di SHU, mentre altri riportano valori da 8.100.000 a 8.600.000. Sia HDHC e HC, meno irritante, si concentrano per\u00f2 soprattutto nella gola e danno un bruciore difficile da eliminare. La NDHC ha un sapore descritto come fruttato dolce e speziato. C e DHC sono i pi\u00f9 piccanti, con bruciore diffuso anche nella gola e nel palato.\nL'HDHC e l'HC hanno due forme, in cui la catena finale di atomi di carbonio si ramifica differentemente, traslando un gruppo etile.\nIn natura, tutti gli isomeri trovati finora dei capsaicinoidi con doppio legame sono trans.\nDal punto di vista chimico i capsaicinoidi differiscono dai capsinoidi in quanto presentano un legame ammidico dove i capsinoidi presentano invece un legame estereo."}
{"id": "241756", "revid": "125820954", "url": "https://it.wikipedia.org/wiki?curid=241756", "title": "Questione di fiducia", "text": "In Italia la questione di fiducia \u00e8 un istituto della forma di governo parlamentare riservato al Governo, non previsto in Costituzione, ma disciplinato dai regolamenti interni della Camera e, in modo pi\u00f9 succinto, del Senato nonch\u00e9 dalla legge n. 400/1988, la quale si limita a riconoscere al Governo la facolt\u00e0 di avvalersi di tale istituto e le modalit\u00e0 per accedervi e vincola il Presidente del Consiglio alle dimissioni in caso di voto contrario del Parlamento ad un suo provvedimento sul quale ha posto la fiducia.\nTale istituto fonda la sua forza vincolante sulla prassi politica, non sulla legittimit\u00e0 costituzionale. Al contrario: esso contrasta con il principio generale della separazione dei poteri sovrani: Legislativo, Esecutivo, Giudiziario, affermati tra loro indipendenti, e con gli articoli 94 e 67 Costituzione.\nL'istituto della questione di fiducia, inoltre, \u00e8 stabilito soltanto dai regolamenti autonomamente stabiliti da Camera e Senato per il proprio funzionamento interno, i quali sono privi di forza di legge e dunque vincolanti solo per i membri delle Camere e per nessun altro soggetto istituzionale.\nContenuto.\nIl governo pone la questione di fiducia su una legge (o pi\u00f9 comunemente su un emendamento ad una legge), qualificando tale atto come fondamentale della propria azione politica e facendo dipendere dalla sua approvazione la propria permanenza in carica. Nella pratica politica tale strumento viene usato dal Governo per compattare la maggioranza parlamentare che lo sostiene o per evitare l'ostruzionismo dell'opposizione.\nPonendo la fiducia sulla legge, tutti gli emendamenti decadono e la legge deve essere votata cos\u00ec come \u00e8 stata presentata; sempre pi\u00f9 spesso, tuttavia, essa \u00e8 posta dal Governo su un proprio maxi-emendamento. Nel caso in cui il Parlamento respinga la questione di fiducia posta dal Governo, quest'ultimo \u00e8 considerato privo della fiducia della Camera/Senato e pertanto \u00e8 tenuto a rassegnare il mandato nelle mani del Capo dello Stato. Va inoltre ricordato che tale istituto giuridico richiede modalit\u00e0 garantite (voto nominale dell'atto nella sua interezza ed entro 24 ore), permette un'attivit\u00e0 senza ostruzione, mira ad annullare i \"franchi tiratori\" che si nascondono dietro il voto segreto e permette una veloce espletazione del processo di legiferazione.\n\"Ratio\" e limiti dell'istituto.\nL'istituto si ricollega al rapporto fiduciario che lega il mandante (Parlamento) al mandatario (Governo) nel momento iniziale della presentazione di questo alle Camere, mediante l'approvazione della mozione di fiducia che lo immette nei pieni poteri di direzione dell'Esecutivo. \nCi sono altri due casi in cui il governo pu\u00f2 sollecitare dalla maggioranza l'approvazione di una mozione di fiducia:\nsuccessivamente al \"rimpasto\" cio\u00e8 una modifica nella composizione del gabinetto e successivamente alla modifica del programma di governo.\nBench\u00e9 il Regolamento della Camera sia molto restrittivo nell'elencare i casi in cui il Governo non pu\u00f2 porre la questione di fiducia, la dottrina vi aggiunge senz'altro almeno un altro caso, quello della revisione costituzionale.\nRiferimenti normativi.\nRegolamento della Camera dei deputati - Articolo 116.\nDivieto di porre la questione di fiducia su:\nRegolamento del Senato della Repubblica - Articolo 161.\nLa questione di fiducia gode di tre elementi caratteristici definiti dalla giunta per i regolamenti nel 1988:\n1 gli articoli su cui \u00e8 posta la fiducia godono della priorit\u00e0 di votazione; l'approvazione della fiducia comporta automaticamente la reiezione di tutti gli stralci ed emendamenti collegati all'articolo;\n2 la questione di fiducia \u00e8 la cornice all'interno della quale si apre la discussione in merito all'argomento su cui \u00e8 stata posta;\n3 il contingentamento dei tempi \u00e8 affidato alla regolamentazione ordinaria del Senato."}
{"id": "241758", "revid": "124123", "url": "https://it.wikipedia.org/wiki?curid=241758", "title": "Ralph Fasanella", "text": "Partecip\u00f2 alle guerra civile spagnola combattendo contro il fascismo con la Brigata Abraham Lincoln. Fu un macchinista di mestiere attivo nel sindacato \"United Electrical, Radio and Machine Workers of America\". Lasci\u00f2 il sindacato nel 1946 per divenire un pittore a tempo pieno. \nFasanella ha rappresentato in uno stile ricco di colori e di particolari le lotte e la cultura del proletariato ed i maggiori avvenimenti politici e sociali del suo tempo.\nNegli anni del maccartismo gli fu difficile trovare lavoro e lavor\u00f2 presso la stazione di servizio del fratello.\nNell'ottobre 1972 fu riscoperto dal \"New York Magazine\" e l'anno successivo il \"New Yorker\" gli dedic\u00f2 una copertina.\nFasanella fu quindi riscoperto come uno dei maestri dell'arte primitiva americana.\nNegli anni settanta visse tre anni a Lawrence nel Massachusetts per dipingere soggetti del movimento operaio locale. Il culmine artistico di questo periodo fu il dipinto \"Lawrence 1912: The Great Strike\", che rappresenta il grande sciopero dei lavoratori dell'industria tessile di Lawrence del 1912. Il quadro fu acquistato grazie ad una sottoscrizione dei sindacati e fu donato da questi al Congresso federale dove \u00e8 rimasto esposto fino al 1994.\nIl suo dipinto \"Subway Riders\" \u00e8 esposto in una stazione della metropolitana a Manhattan.\nFasanella \u00e8 morto nel 1997."}
{"id": "241766", "revid": "919135", "url": "https://it.wikipedia.org/wiki?curid=241766", "title": "Metodo di eliminazione di Gauss", "text": "In matematica, il metodo di eliminazione di Gauss, spesso abbreviato in MEG, \u00e8 un algoritmo, che prende il nome dal matematico tedesco Carl Friedrich Gauss, usato in algebra lineare per determinare le soluzioni di un sistema di equazioni lineari, per calcolare il rango o l'inversa di una matrice.\nL'algoritmo, attraverso l'applicazione di specifiche operazioni sulle righe (o sulle colonne) dette \"operazioni elementari\", riduce la matrice in una forma detta \"a scalini\". La matrice in forma a scalini rende immediato il calcolo del rango della matrice (che sar\u00e0 uguale al numero di pivot) e particolarmente semplice la risoluzione del sistema lineare a essa associato.\nUn'estensione a tale metodo, nota come metodo di eliminazione di Gauss-Jordan, dal matematico tedesco Wilhelm Jordan, riduce ulteriormente la matrice in una forma detta \"a scalini ridotta\", permettendo di calcolarne anche l'inversa.\nNonostante sia comunemente attribuito a Gauss, una prima applicazione del MEG compare gi\u00e0 nel II secolo a.C. all'interno del \"Jiuzhang Suanshu\" (\"Nove capitoli sulle arti matematiche\"), scritto da matematici cinesi durante la dinastia Han.\nMatrice completa dei coefficienti.\nUn sistema di equazioni lineari:\npu\u00f2 essere rappresentato mediante una matrice:\ndetta \"matrice completa dei coefficienti\" del sistema. I coefficienti del sistema lineare (e quindi gli elementi della matrice) sono elementi di un campo formula_3 quale ad esempio quello dei numeri reali formula_4 o complessi formula_5 L'ultima colonna \u00e8 la \"colonna dei termini noti\".\nOperazioni elementari per riga.\nLe \"operazioni elementari per riga\" sono operazioni che modificano una matrice in uno dei modi seguenti:\nLe righe della matrice qui sono intese come vettori dello spazio vettoriale formula_6, e quindi si possono moltiplicare per un numero oppure sommare, semplicemente termine a termine.\nLe operazioni elementari per riga hanno la seguente importante propriet\u00e0: se applicate alla matrice completa (cio\u00e8 con termini noti) di un sistema lineare, non modificano l'insieme delle soluzioni del sistema. In altre parole, cambia il sistema ma le soluzioni restano invariate: un vettore formula_7 \u00e8 soluzione del sistema iniziale se e solo se lo \u00e8 del sistema a cui abbiamo applicato le operazioni elementari per riga.\nD'altra parte \u00e8 semplice notare che le operazioni elementari per riga applicate alla matrice completa corrispondono, nella classica maniera di esprimere un sistema di equazioni (con la parentesi graffa), alle seguenti operazioni sulle equazioni:\nMatrice a scalini.\nUna \"matrice a scalini\" \u00e8 una matrice formula_8 avente le propriet\u00e0 seguenti:\nAd esempio, la matrice:\n\u00e8 ridotta a scalini, mentre la matrice:\nnon lo \u00e8. Il primo elemento diverso da zero su ogni riga (se presente) \u00e8 detto \"pivot\". Ad esempio, la matrice a scalini descritta sopra ha tre pivot: 3, -1 e 5.\nAlgoritmo di Gauss.\nL'algoritmo di Gauss trasforma una qualsiasi matrice in una matrice a scalini tramite operazioni elementari per riga. Funziona nel modo seguente:\nIl risultato dell'algoritmo non \u00e8 sempre lo stesso, dipende dalle scelte effettuate. Durante lo svolgimento \u00e8 importante avere in mente l'obiettivo finale cio\u00e8 ottenere una matrice a scalini.\nSi mostra qui un esempio:\nDalla matrice di partenza si \u00e8 moltiplicata la prima riga per -1, sommato la prima riga con la seconda (scrivendo il risultato nella seconda riga in modo da ottenere uno zero in prima posizione), moltiplicato la riga ottenuta per -2 ed infine sommata alla terza riga.\nQuesta procedura, scritta e utilizzata come sopra, pu\u00f2 essere usata per risolvere un sistema lineare (applicando le operazioni elementari per riga alla matrice completa dei coefficienti del sistema) o per calcolare il rango di una generica matrice.\nNel caso in cui si voglia utilizzare questo metodo per il calcolo del determinante di una generica matrice quadrata formula_8, si deve prima triangolarizzare la matrice formula_8 ottenendo una matrice triangolare formula_19, poi si fa il prodotto degli elementi sulla diagonale principale dividendolo per formula_20, cio\u00e8\ndove formula_20 \u00e8 ottenuto nel seguente modo: prima di iniziare l'operazione di riduzione si pone formula_23. Poi a seconda dell'operazione di riduzione utilizzata, si pone:\nPer il calcolo del rango e del determinante si pu\u00f2 operare l'algoritmo di Gauss anche sulle colonne.\nDi seguito un esempio per il calcolo del determinante sulla stessa matrice sopra:\nDalla matrice di partenza si \u00e8 sommato alla seconda riga la prima riga moltiplicata per -1 per azzerare il primo elemento (lasciando la prima riga invariata); la terza riga ha gi\u00e0 uno zero come primo elemento a sinistra quindi si \u00e8 sommato alla terza riga la seconda riga moltiplicata per -2 per azzerare il secondo elemento (lasciando la seconda riga invariata). Adesso si pu\u00f2 calcolare facilmente il determinante che \u00e8 il prodotto degli elementi sulla diagonale principale, cio\u00e8 vale -12 ed \u00e8 lo stesso determinante di quello della matrice iniziale.\nNell'esempio precedente invece si otterrebbe -24 dal prodotto degli elementi diagonali cio\u00e8 -12 moltiplicato per un fattore 2: questo fattore 2 \u00e8 proprio il prodotto formula_30 i fattori per cui si erano moltiplicate le righe nell'esempio sopra.\nIl calcolo del determinante tramite questa procedura \u00e8 il sistema meno impegnativo che si conosca dal punto di vista computazionale (crescita polinomiale formula_31 invece che fattoriale formula_32) ed \u00e8 l'unico applicabile quando le dimensioni delle matrici diventano grandi.\nAlgoritmo di Gauss-Jordan.\nDopo aver ridotto la matrice a scalini, \u00e8 possibile usare una versione dell'algoritmo di Gauss in senso inverso, cio\u00e8 dal basso verso l'alto, per ottenere una matrice che in ogni colonna contenente un pivot abbia solo il pivot come numero non nullo, (questa matrice risultante \u00e8 anche detta matrice a scalini in forma ridotta): basta usare ogni riga, partendo dall'ultima, per eliminare tutte le cifre diverse da zero che stanno sopra al pivot di questa riga.\nInfine, sempre con mosse di Gauss (moltiplicando righe), si pu\u00f2 ottenere che ogni pivot abbia valore 1.\nAd esempio, portando avanti l'algoritmo descritto sopra si ha:\nSoluzioni del sistema.\nL'algoritmo di Gauss-Jordan trasforma la matrice dei coefficienti di un sistema in una matrice fatta nel modo seguente: le variabili corrispondenti alle colonne che non contengono pivot sono dette \"libere\"; ogni altra variabile compare in una sola equazione, e quindi pu\u00f2 essere espressa in funzione delle variabili libere e dei termini noti. Lo spazio delle soluzioni si ottiene assegnando valori arbitrari alle variabili libere, e calcolando le altre variabili di conseguenza.\nSe i termini noti formula_34 sono tutti nulli, l'insieme delle soluzioni \u00e8 un sottospazio vettoriale di formula_6. Altrimenti si ottiene da un sottospazio vettoriale tramite traslazione, cio\u00e8 \u00e8 un sottospazio affine.\nInversa di una matrice.\nL'algoritmo di Gauss-Jordan \u00e8 anche usato per trovare (quando esiste) l'inversa di una matrice. Funziona nel modo seguente: sia formula_8 una matrice invertibile. Si consideri la matrice formula_37, con formula_26 righe e formula_39 colonne, costruita affiancando formula_8 e la matrice identit\u00e0 formula_41. A questo punto, dopo aver reso la matrice a scalini con uno o pi\u00f9 passi dell'algoritmo di Gauss, si applica la variante di Gauss-Jordan alla nuova formula_19 per ottenere nella parte sinistra formula_41.\nPoich\u00e9 formula_8 \u00e8 invertibile, le sue colonne sono indipendenti, e quindi conterranno tutte dei pivot alla fine dell'algoritmo. Quindi il risultato sar\u00e0 una matrice del tipo formula_45. Ebbene la matrice formula_46 \u00e8 proprio l'inversa di formula_8.\nL'esempio seguente mostra che l'inversa di formula_48 \u00e8 formula_49:\nNel primo passaggio si \u00e8 moltiplicata la prima riga per \"-2\", nel secondo si \u00e8 sommata alla seconda riga la prima, nel terzo si \u00e8 moltiplicata la seconda riga per \"-4\", nel quarto passaggio si \u00e8 sommata alla prima riga la seconda e infine nell'ultimo passaggio si \u00e8 divisa la prima riga per \"-2\" e la seconda per \"4\". In questo modo si \u00e8 partiti da una matrice di formula_51 e si \u00e8 arrivati a formula_45. Si ha che formula_46 \u00e8 l'inversa di formula_8."}
{"id": "241767", "revid": "287204", "url": "https://it.wikipedia.org/wiki?curid=241767", "title": "Surya Bonaly", "text": "Biografia.\nNata come Claudine, figlia di una donna originaria di Riunione e di un uomo della Costa d'Avorio, Surya Bonaly fu adottata a diciotto mesi da Suzanne e Georges Bonaly, una coppia di Nizza, e avviata al pattinaggio di figura dalla madre adottiva, che ne fu a lungo l'allenatrice. Da bambina pratic\u00f2 ginnastica artistica a livello agonistico; ci\u00f2 le consent\u00ec di eseguire sul ghiaccio figure che richiedono notevoli doti di acrobazia e contorsionismo, anche se a volte venne criticata per l'eccesso di atletismo delle sue coreografie, a scapito dell'interpretazione artistica.\nDivent\u00f2 celebre per il salto mortale all'indietro (o \"back flip\"), vietato in competizione dall'International Skating Union (ISU), ma eseguito da alcuni pattinatori nelle esibizioni non agonistiche; la Bonaly fu una delle poche donne a farlo, e l'unica atleta (uomini compresi) ad atterrarlo su un piede solo. Introdusse inoltre una complessa trottola che cominciava con un piegamento in basso per prendere la caviglia libera, continuando a ruotare mentre sollevava la gamba e terminava nella posizione della trottola Biellmann.\nSurya Bonaly fu campionessa di Francia ininterrottamente dal 1989 al 1997. Fu campionessa europea per cinque edizioni consecutive dal 1991 al 1995. Non riusc\u00ec mai a vincere i campionati mondiali: fu tre volte seconda, nel 1993 (dietro all'ucraina Oksana Bajul, che aveva battuto agli europei), nel 1994 (dietro alla giapponese Yuka Sat\u014d) e nel 1995 (dietro alla cinese Lu Chen).\nSurya Bonaly partecip\u00f2 a tre edizioni delle Olimpiadi, senza vincere medaglie. Ai Giochi \"di casa\" ad , dove pronunci\u00f2 il giuramento olimpico a nome di tutti gli atleti partecipanti, fu quinta. A fu quarta, ai piedi del podio. A fu decima: in quell'occasione, persa ormai ogni speranza di medaglia dopo aver sbagliato un triplo Salchow, decise di infrangere il regolamento eseguendo in gara la sua specialit\u00e0, il salto mortale all'indietro. Ottenne l'applauso del pubblico, ma fu penalizzata pesantemente nel punteggio.\nDopo le Olimpiadi di Nagano abbandon\u00f2 le competizioni, si trasfer\u00ec negli Stati Uniti e pass\u00f2 al professionismo. Da allora si esib\u00ec regolarmente nello spettacolo sul ghiaccio \"Champions on Ice\". Residente a Las Vegas, a gennaio 2004 ottenne la cittadinanza statunitense.\nLa sua storia viene presentata nell'episodio \"Giudizio\" della serie \"Losers\" di Netflix."}
{"id": "241775", "revid": "1543377", "url": "https://it.wikipedia.org/wiki?curid=241775", "title": "Commodore 1540", "text": "Il Commodore 1540 (detto anche come VIC-1540) \u00e8 una unit\u00e0 a dischi floppy prodotta dalla Commodore Business Machines Inc. nel 1982.\nVenne concepita per il Commodore VIC-20, ma ebbe scarsa diffusione, per via del poco software pubblicato, e soprattutto per via della diffusione del Commodore 64 e del Commodore 1541, ma poteva funzionare con il C64.\nStoria.\nA causa del basso prezzo del VIC-20 e del 1540, questa era la prima combinazione computer-drive ad essere venduta nel mercato americano ad un prezzo inferiore ai 1000 dollari. Tuttavia pochissimo software venne su floppy disk per VIC-20, per via della scarsa memoria del computer di soli 3,5 kB disponibili in BASIC, e quindi la maggior parte del software commerciale venne distribuito su cassetta e soprattutto su cartucce, che oltre ad essere istantanee nel caricamento espandevano la memoria del computer permettendo la scrittura di programmi pi\u00f9 complessi. La differenza quindi tra i tempi di caricamento o salvataggio su disco, rispetto alla comune cassetta, di programmi scritti dagli utenti in BASIC, non era poi cos\u00ec grande da giustificarne l'acquisto essendo la periferica molto costosa, anche per via del fatto che essa conteneva al suo interno quasi gli stessi componenti di un VIC 20, e questo non ne aiut\u00f2 certo la diffusione.\nCaratteristiche tecniche.\nDisponevano di un proprio processore MOS Technology 6502 e della presenza del Commodore DOS nella ROM. Utilizzava dischi floppy da 5\u00bc\" a singola faccia, la quale pu\u00f2 occupare al massimo 170KB di dati, utilizzando la tecnologia GCR della Commodore\nA causa di un conflitto del timing con il chip video del Commodore 64, il drive \u00e8 utilizzabile con quest'ultimo sebbene non pienamente compatibile. \u00c8 inoltre possibile utilizzare col VIC-2O un Commodore 1541 alla velocit\u00e0 di un 1540 su un VIC-20 dando il comando codice_1."}
{"id": "241776", "revid": "1318658", "url": "https://it.wikipedia.org/wiki?curid=241776", "title": "Artefatto di compressione", "text": "Un artefatto di compressione \u00e8 il risultato di uno schema di compressione dati aggressivo applicato ad una immagine, audio, o video che rimuove alcuni dati meno importanti dal contenuto complessivo, ma che tuttavia risulta visibile e sgradevole all'utente. Gli artefatti in dati \"time-dependent\", ovvero dipendenti dal tempo, come audio o video sono spesso il risultato dell'errore latente nella compressione dati con perdite.\nTecnicamente parlando, un artefatto di compressione \u00e8 una classe particolare di errori sui dati che spesso \u00e8 la conseguenza della quantizzazione nella compressione dati con perdite.\nGli artefatti di compressione sono visibili in molti media di largo uso, come nei DVD e anche nei comuni formati di file per computer come JPEG, MP3, o MPEG. I media non compressi (come i Laserdisc, CD Audio e file WAV o i media compressi senza perdite, come i FLAC) non sono soggetti agli artefatti di compressione.\nArtefatti di compressione nella codifica delle immagini.\nQuando si utilizza la trasformata discreta del coseno (DCT) per la codifica a blocchi, come nelle immagini in formato JPEG, \u00e8 possibile la comparsa di diversi tipi di artefatti, come un contorno nelle zone uniformi, un rumore scalettato lungo linee curve e bordi, e/o un effetto scacchiera nelle regioni pi\u00f9 \"dense\".\nQuando si utilizza una \"codifica a predizione\" nei filmati, come negli MPEG-1, gli artefatti di compressione tendono a restare visibili per diverse generazioni di frame decompressi, portando alla comparsa di un effetto \"dipinto\", come se l'immagine fosse dipinta dal pennello di un artista invisibile.\nQuando si utilizza una \"codifica a predizione di movimento\", come nei MPEG-2 o MPEG-4, gli artefatti di compressione tendono a muoversi con lo scorrimento ottico dell'immagine, causando un particolare effetto in cui della sporcizia pare muoversi assieme agli oggetti nella scena.\nErrori presenti nel flusso dati posso causare errori come grandi errori di quantizzazione, o possono interrompere completamente l'analisi del flusso per un breve periodo di tempo, causando un disfacimento dell'immagine. Laddove si sono verificati errori gravi nel flusso dati, non \u00e8 insolito che il decoder continui ad applicare effetti \"dipinto\" all'immagine danneggiata, creando un effetto di \"immagine fantasma\".\nPer interrompere l'incedere degli artefatti di compressione, molti sistemi inviano di tanto in tanto un intero frame compresso senza predizione, di solito all'inizio di un taglio e quindi ad intervalli regolari di tempo.\nNella codifica MPEG delle immagini, questi sono conosciuti come \"I-frame\", dove la 'I' sta per \"intraframe compression\".\nRiduzione degli artefatti sulle immagini.\nDiversi approcci sono stati proposti per ridurre gli effetti della compressione sulle immagini, ma per poter utilizzare tecniche standard di compressione/decompressione e mantenere i benefici della compressione (per esempio, minori costi di trasmissione e di immagazzinamento), molti di questi metodi si concentrano sul \"post processing\" \u2014 cio\u00e8, nella rielaborazione delle immagini in fase di ricezione o visualizzazione. Nessuna di queste tecniche di \"post-processing\" ha dimostrato di essere efficace in tutte le situazioni e di conseguenza nessuna tecnica ha ottenuto un largo consenso; inoltre alcune tecniche sono state implementate e utilizzate in sistemi proprietari. Molti software di editing immagini, per esempio, hanno algoritmi proprietari di riduzione degli artefatti JPEG inclusi in essi.\nCodifica Video.\nQuando viene utilizzata la previsione del movimento, come in MPEG-1, MPEG-2 o MPEG-4, gli artefatti di compressione tendono a rimanere su diverse generazioni di frame decompressi e si muovono con il flusso ottico dell'immagine, portando a un effetto peculiare, a met\u00e0 strada tra un effetto pittorico e \"sporcizia\" che si muove con gli oggetti nella scena.\nGli errori di dati nel flusso di bit compresso, probabilmente dovuti a errori di trasmissione, possono portare a errori simili a errori di quantizzazione di grandi dimensioni o possono interrompere completamente l'analisi del flusso di dati per un breve periodo, portando alla \"rottura\" dell'immagine. Laddove si sono verificati errori grossolani nel bit-stream, i decodificatori continuano ad applicare gli aggiornamenti all'immagine danneggiata per un breve intervallo, creando un effetto \"immagine fantasma\", fino a ricevere il successivo frame compresso in modo indipendente. Nella codifica di immagini MPEG, questi sono noti come \" I-frame \", con \"I\" che sta per \"intra\". Fino all'arrivo del successivo I-frame, il decodificatore pu\u00f2 eseguire l'occultamento degli errori.\nArtefatti di confine del blocco di compensazione del movimento.\nDiscontinuit\u00e0 al contorno del blocco possono verificarsi ai bordi dei blocchi di previsione della compensazione del movimento. Nella compressione video con compensazione del movimento, l'immagine corrente \u00e8 prevista spostando i blocchi (macroblocchi, partizioni o unit\u00e0 di previsione) di pixel da frame precedentemente decodificati. Se due blocchi vicini usano vettori di movimento diversi, ci sar\u00e0 una discontinuit\u00e0 sul bordo tra i blocchi.\nRumore a \"zanzara\".\nGli artefatti di compressione video includono risultati cumulativi della compressione delle immagini fisse comprendenti, ad esempio lo squillo o altre occupazioni dei bordi nelle immagini fisse successive appaiono in sequenza come una sfocatura luccicante di punti attorno ai bordi, chiamata rumore di zanzara , poich\u00e9 assomigliano a zanzare che sciamano attorno all'oggetto. Il cosiddetto \"rumore di zanzara\" \u00e8 causato dall'algoritmo di compressione DCT (discrete cosine transform -based) basato su blocchi utilizzato nella maggior parte degli standard di codifica video, come i formati MPEG.\nArtefatti di compressione nella codifica audio.\nUna tecnica consiste nell'usare un \"bit rate\" pi\u00f9 basso ricampionando l'audio. Riducendo la frequenza di campionamento, le frequenze pi\u00f9 elevate devono essere rimosse per rispettare il teorema del campionamento di Nyquist-Shannon. Se il filtro anti-aliasing non funziona correttamente, si avverte una distorsione digitale o aliasing nella forma di frequenze non armoniche riflesse attorno alla frequenza di Nyquist. (per esempio un tono a 22,85\u00a0kHz elaborato con una frequenza di Nyquist di 22,05\u00a0kHz risulter\u00e0 come un tono di 22.05 - (22,85 - 22,05) = 21,25\u00a0kHz. In generale outputF = NF x 2 - inputF). Questo pu\u00f2 essere impercettibile, ma livelli maggiori di distorsione posso sembrare simili alla ring modulation. Diminuendo la quantit\u00e0 di dati (numero di bit) catturati per ogni campione pu\u00f2 causare una perdita di dettaglio e di range dinamico nell'audio. La perdita di qualit\u00e0 in entrambi i metodi sar\u00e0 uniforme per tutta la registrazione.\nUn'altra tecnica consiste nel cercare di rimuovere suoni che l'orecchio umano tipicamente non pu\u00f2 percepire. Se una persona non pu\u00f2 percepire la differenza, i dati risultanti saranno pi\u00f9 semplici (e di conseguenza potranno avere una compressione migliore usando tecniche \"lossless\"). Per esempio, l'orecchio umano in genere non \u00e8 in grado di percepire un suono debole simultaneamente ad un suono simile ma di intensit\u00e0 maggiore. Una tecnica di compressione con perdita pu\u00f2 identificare questo suono debole e cercare di rimuoverlo. Poich\u00e9 nessun algoritmo \u00e8 perfetto e altri compromessi possono essere applicati per eliminare dati aggiuntivi per ridurre il data rate, ci\u00f2 comporta in alcuni casi l'eliminazione di suoni percepibili. Ma poich\u00e9 questi suoni sono comunque teoricamente difficili da percepire, il risultato sar\u00e0 generalmente di suono appiattito, o \"sporcato\".\nMolti sistemi cercano di rimpiazzare le serie di campioni audio con altre rappresentazioni. Di solito queste rappresentazioni rendono pi\u00f9 semplice il tentativo di eliminare suoni non percepibili e quindi rendono pi\u00f9 semplice comprimere i dati utilizzando tecniche tradizionali di compressione senza perdita. Una tecnica comune \u00e8 quella di rappresentare l'audio come la somma di una serie di onde di seno. La rappresentazione pu\u00f2 non essere perfetta; in cambio di una pi\u00f9 semplice descrizione compressa del suono, l'accuratezza pu\u00f2 essere sacrificata.\nMolti sistemi di compressione audio si sforzano di mantenere un data rate di riferimento, di solito espresso in bit di dati per secondo di audio. Quando viene utilizzato un \"data rate\" costante, le porzioni semplici della registrazione (per esempio un tono di silenzio) saranno facilmente compresse rispettando il \"data rate\" di riferimento; la riproduzione risultante sar\u00e0 molto simile all'audio originale. Man mano che si registrano sezioni pi\u00f9 complesse, il sistema sar\u00e0 obbligato a ridurre seriamente la qualit\u00e0 per rispettare il \"data rate\" fissato; la riproduzione risultante mostrer\u00e0 pi\u00f9 artefatti. Molti sistemi di compressione supportano la codifica Variable Bit Rate, che modifica il \"data rate\" di riferimento cercando di mantenere per\u00f2 costante la qualit\u00e0 di riproduzione."}
{"id": "241783", "revid": "433895", "url": "https://it.wikipedia.org/wiki?curid=241783", "title": "Algoritmo di Gauss - Jordan", "text": ""}
{"id": "241784", "revid": "228587", "url": "https://it.wikipedia.org/wiki?curid=241784", "title": "Nerofumo (fumetto)", "text": "Nerofumo \u00e8 un fumetto disegnato e scritto da Carlo Peroni, in arte Perogatt, pubblicato fino a oggi sulla rivista \"PM - Il Piccolo Missionario\" e su alcune riviste sudamericane, nelle quali \u00e8 chiamato Humonegro.\nNerofumo \u00e8 un giovane africano a cui succedono varie avventure ambientate nel continente nero. In quasi tutte le avventure appare anche \"Padre Adriano\", un sacerdote missionario con la barba bianca, che Nerofumo aiuta spesso a risolvere dei problemi. Un suo grande amico \u00e8 un elefantino chiamato \"Timbo\".\nNascita del personaggio.\nNerofumo era nato quasi per caso negli anni '60.\nUn frate comboniano aveva scritto una serie di racconti che venivano pubblicati sul settimanale Il Vittorioso; Carlo Peroni pensava a realizzare le illustrazioni e, come si usava allora, anche i titoli disegnati. Peroni, per un racconto, per\u00f2, fece un errore: aveva scritto \"Il cacciatore di mustang\" al posto di \"Il domatore di mustang\".\nPadre Bonfanti si arrabbi\u00f2 per questo errore che aveva cambiato completamente il significato del suo racconto. Si present\u00f2 a Peroni e, per \"punizione\", gli chiese di realizzare una storiellina gratis per il giornale che i comboniani avevano fatto per i ragazzi, \"Il Piccolo Missionario\".\nPeroni realizz\u00f2 quella storia, pensando di creare Nerofumo, un personaggio semplice da disegnare: le braccia e le gambe erano solo dei fili neri, il tutto per fare prima. Consegnata quella storia (dove tra l'altro Peroni aveva messo lo stesso sacerdote, chiamato nel fumetto Padre Adriano), Padre Bonfanti disse al disegnatore che quella storia era piaciuta ed ora avrebbe dovuto continuare, ma da quella volta in poi gli sarebbero state pagate (con una cifra simbolica) quelle storie.\nNerofumo all'estero.\nDa allora Peroni realizz\u00f2 numerose storie a fumetti di Nerofumo, che poi vennero tradotte anche in altre lingue: africane e sudamericane, sempre con un notevole successo che dura a tutt'oggi.\nIn Messico questo personaggio \u00e8 molto conosciuto e, mancando delle storie dato che loro ne pubblicano molte di pi\u00f9 di quante non si producano in Italia, sono diversi i disegnatori che realizzano talvolta delle storie di Nerofumo con l'approvazione di Peroni, dopo aver sostenuto varie prove. Un disegnatore prov\u00f2 addirittura a realizzare un Nerofumo a 3D che fece poi ricevere a Peroni per l'approvazione, ma Peroni dovette dirgli, con rincrescimento, che quel disegno tridimensionale era bellissimo, ma non somigliava molto a Nerofumo...\nCuriosit\u00e0.\nA quell'epoca Carlo Peroni aveva anche realizzato un piccolo cortometraggio animato dei personaggi, dopo averli modellati egli stesso con un materiale abbastanza simile alla plastilina, chiamato DAS, riprendendoli con la propria piccola cinepresa a 8 millimetri (a \"passo 1\", cio\u00e8 con uno scatto per ogni movimento eseguito dai vari personaggi): un lavoro non indifferente. Quando Padre Bonfanti vide il corto si entusiasm\u00f2 e disse che avrebbe cercato di poter realizzare in seguito un vero film a disegni animati, che per\u00f2... non si fece mai, per l'impossibilit\u00e0 di trovare gli sponsor per finanziare le spese.\nSempre nello stesso periodo, Bonfanti aveva avuto una idea ben diversa: costruire in Africa una centrale per il contenimento dell'acqua. Si rivolse ad Adriano Celentano che proprio in quel periodo stava per iniziare la seguitissima trasmissione del sabato sera chiamata \"Fantastico\".\nCelentano, ascoltato il progetto, accett\u00f2 con entusiasmo e lanci\u00f2 durante la trasmissione un appello, invitando i telespettatori ad inviare ciascuno il corrispettivo della spesa di un mattone.\nArrivarono subito moltissimi contributi, tanto che alla fine Padre Adriano ebbe la cifra necessaria per realizzare quell'opera in Africa e, poco tempo dopo, fece vedere un filmato con l'opera realizzata."}
{"id": "241793", "revid": "767487", "url": "https://it.wikipedia.org/wiki?curid=241793", "title": "Pitch Black", "text": "Pitch Black \u00e8 un film di fantascienza del 2000 diretto da David Twohy, con protagonista Vin Diesel nei panni dell'antieroe Riddick.\nPer l'home video il film \u00e8 stato distribuito col titolo The Chronicles of Riddick: Pitch Black.\nTrama.\nLa nave spaziale \"Hunter-Gratzner\" sta trasportando, in modalit\u00e0 autopilota, un carico di 40 passeggeri in ibernazione verso il sistema di Tangea quando, dopo 22 settimane di viaggio, incrocia la coda di una cometa e, a causa dell'impatto con i detriti, subisce una grave perdita di pressurizzazione.\nIl computer di bordo risveglia immediatamente i membri dell'equipaggio rimasti, ovvero i piloti Carolyn Fry e Greg Owens per risolvere l'emergenza, ma nel frattempo, a causa dell'urto, la nave si \u00e8 avvicinata troppo ad un pianeta sconosciuto e ne rimane fatalmente attratta.\nNel disastroso atterraggio di emergenza che ne segue sopravvivono solo undici persone: Carolyn, l'antiquario Paris P. Ogilvie, il musulmano Abu al-Walid ed i suoi tre piccoli discepoli, l'ingegnere Sharon \"Shazza\" Montgomery, il cercatore John \"Zeke\" Ezekiel, un ragazzino di nome Jack, il poliziotto William J. Johns e il freddo e spietato assassino chiamato Richard B. Riddick, che doveva essere portato in una prigione di massima sicurezza.\nMentre cercano dell'acqua, Riddick riesce a fuggire e i superstiti scoprono alcune cose sul pianeta: esso non conosce la notte, in quanto \u00e8 illuminato da un sistema di soli ternario e sembra apparentemente desertico e privo di vita. Durante questa prima fase per cercare di sopravvivere, Riddick si mette a osservarli e a giocare con loro; intanto Carolyn racconta a Johns che voleva sganciarli per rimettere in asse la nave, prima di trovare un vecchio campo scientifico abbandonato dove si procurano da bere.\nMentre Zeke scava le fosse per i morti nota un buco e nell'esplorarlo viene misteriosamente ucciso. Shazza giunge sul posto e vede sia il buco ricoperto di sangue sia Riddick sul posto, il quale si scontra con Johns che nella lotta gli toglie gli occhialetti e lo rende inerme poich\u00e9 sembra che sia sensibile alla luce del sole. Dopo essere stato legato, Carolyn lo interroga e gli chiede cosa sia successo prima che Zeke morisse, e Riddick per tutta risposta le dice che non \u00e8 di lui che dovrebbero preoccuparsi, quindi le fa vedere i suoi occhi che brillano in maniera atipica. Alla domanda di Jack (che stava ascoltando tutto di nascosto) su come se li \u00e8 procurati, risponde che in carcere uccise un detenuto e lo misero in isolamento dove, a causa dell'assenza di luce, gli si rovinarono e che poi convinse un medico a eseguire un intervento chirurgico che gli permise di vedere perfettamente al buio, a discapito di rendere i suoi occhi ipersensibili alla luce.\nSuccessivamente Carolyn esplora il buco dove Zeke \u00e8 morto e fa una terribile scoperta rischiando quasi di morire: il pianeta infatti si rivela essere abitato da una specie aliena tremendamente aggressiva, animali predatori che non sono in grado di sopravvivere all'esposizione solare e per questo sono costretti a vivere nel sottosuolo. Per salvarsi i naufraghi scoprono nell'insediamento una navetta di salvataggio in disuso e Johns decide di liberare Riddick per ottenere il suo aiuto.\nSi mettono al lavoro per riattivarla e trarsi in salvo, ma uno dei seguaci dell'Imam viene attaccato nella sala carotaggio da alcune creature in versione pi\u00f9 piccola e ucciso; poco dopo i naufraghi scoprono che l'originario gruppo del campo \u00e8 stato massacrato dagli esseri, ma le brutte sorprese non finiscono: ogni 22 anni infatti si verifica un'eclissi totale dei soli che potrebbe durare molti mesi, e loro si trovano sul pianeta nel periodo in cui si verifica tale evento. Senza la luce dei soli, gli alieni sono liberi di uscire a loro piacimento dal sottosuolo, come avvenuto 22 anni prima quando hanno ucciso l'altro gruppo.\nRiddick e gli altri decidono di giocarsi il tutto per tutto, cercando di portare dai rottami della \"Hunter-Gratzner\" un numero sufficiente di batterie necessarie a far partire la navicella spaziale, ma tornando al relitto vengono sorpresi dall'eclissi e perdono Shazza, la quale viene sbranata dalle creature e l'Imam perde un altro dei suoi ragazzi. Armati di ogni fonte luminosa possibile escono dal relitto con le batterie, guidati da Riddick e dalla sua visione notturna, ma le luci di Paris si spengono e lui, spaventato, si stacca dagli altri e viene ucciso. Durante il tragitto alcuni notano tracce degli pneumatici del mezzo con cui erano arrivati al relitto e Riddick confessa di aver girato intorno per avere il tempo di pensare.\nC'\u00e8 difatti un canalone vicino a dove sono che li porterebbe alla navetta, ma sarebbe un suicidio essendo infestato da molte creature; inoltre Riddick rivela agli altri che Jack in realt\u00e0 \u00e8 una femmina e ha il ciclo, per cui le creature verrebbero attratte dal suo sangue e loro diverrebbero un bersaglio facile. Carol vorrebbe tornare indietro per paura, ma Johns, dopo aver raccontato a tutti che voleva sbarazzarsi di loro durante l'atterraggio, obbliga gli altri ad andare al canalone.\nPoco dopo Johns cerca di convincere Riddick a far morire uno dei quattro per attraversare il canalone con poche perdite, proponendo la ragazzina, ma Riddick propone un'esca pi\u00f9 invitante, ovvero lo stesso Johns, e dopo un breve combattimento lo lascia al buio e lo fa uccidere dalle creature, quindi proseguono verso la nave.\nArrivati al canale per\u00f2 inizia a piovere e l'ultimo dei ragazzi dell'Imam muore, mentre tutti si rifugiano in una cavit\u00e0 tra le rocce, tranne Riddick che recupera le batterie e scappa, lasciandoli l\u00ec. Viene poi raggiunto da Carol, la quale per riscattare il passato tentativo di sacrificare l'equipaggio, riesce a convincerlo a salvarli tutti e tornano a recuperare Jack e l'Imam. Riddick fa guadagnare loro tempo distraendo una creatura che li aveva raggiunti, sfruttando il punto cieco che hanno al centro della testa per non farsi vedere, ma viene ferito, quindi sopraggiunge Carol che lo aiuta a tornare sulla nave per poi essere uccisa a sua volta dalle creature. Le creature si avvicinano alla nave ma Riddick, azionando i motori per la partenza, le brucia tutte, salvandosi con Jack e l'Imam.\nUna volta nello spazio, Jack pone la domanda a Riddick su cosa avrebbero dovuto raccontare di quanto accaduto, lui risponde che dovranno dire che Riddick \u00e8 morto sul pianeta.\nProduzione.\nRiprese.\nIl film \u00e8 stato girato negli USA e in Australia tra il 13 marzo e il 30 luglio 1999.\nDistribuzione.\nIl film \u00e8 stato distribuito negli Stati Uniti il 18 febbraio 2000 e in quelle italiane il 24 novembre 2000.\nAccoglienza.\nIncassi.\nIl film, uscito negli Stati Uniti il 18 febbraio 2000 in 1832 sale, ha incassato in patria nel fine settimana d'esordio e \u00a0$ in totale, il 63\u00ba incasso dell'anno. Complessivamente a livello mondiale ha incassato \u00a0$.\nSequel.\nIl film ha avuto due sequel, \"The Chronicles of Riddick\" nel 2004 e \"Riddick\" nel 2013, formando cos\u00ec una trilogia."}
{"id": "241800", "revid": "124362507", "url": "https://it.wikipedia.org/wiki?curid=241800", "title": "Chiesa particolare", "text": "Con Chiesa particolare, terminologia della Chiesa cattolica, si intendono le singole comunit\u00e0 cristiane, che fanno capo a un vescovo, e \"nelle quali e dalle quali sussiste la sola e unica Chiesa cattolica\".\nLa Chiesa cattolica riconosce grande valore alle Chiese particolari, la cui importanza teologica \u00e8 stata evidenziata dal Concilio Vaticano II, con il decreto \"Christus Dominus\". Nella Chiesa particolare \u00absi fa presente la Chiesa universale con tutti i suoi elementi essenziali. Sono perci\u00f2 costituite \"a immagine della Chiesa universale\", e ciascuna di esse \u00e8 \"una porzione del Popolo di Dio affidata alle cure pastorali del Vescovo coadiuvato dal suo presbiterio\".\u00bb\nIl termine \"Chiesa particolare\" ha due usi distinti: esso si riferisce tanto alle Chiese \"sui iuris\" di rito orientale, quanto alle Chiese cattoliche di rito latino.\nChiese particolari \"sui iuris\".\nAll'interno della Chiesa cattolica per chiesa particolare si pu\u00f2 intendere una chiesa sui iuris nel senso di sedi della chiesa universale che godono di particolari consuetudini proprie riguardo ai riti liturgici utilizzati e riguardo al proprio governo. Ogni chiesa \"sui iuris\" si differenzia per una maggiore autonomia, come riconosciuto dal Concilio Vaticano II nel decreto sulle chiese cattoliche orientali \"Orientalium Ecclesiarum\" che riconosce le \"chiese o riti particolari\".\nLe chiese cattoliche orientali godono di una maggiore o minore autonomia a seconda del rango che detengono. Il Codice dei canoni delle Chiese orientali distingue quattro categorie di Chiese \"sui iuris\":\nChiese particolari di rito latino.\nLe chiese particolari di rito latino si distinguono in Chiese territoriali e Chiese personali; le prime si caratterizzano perch\u00e9 formate da un determinato e circoscritto territorio, le seconde invece dalle persone che le compongono.\nChiese territoriali.\nIl Codice di diritto canonico distingue sei tipologie di Chiese territoriali di rito latino:\nIl termine \"chiese particolari\" si riferisce anzitutto alla diocesi, che nel \"Decreto sulla pastorale dei vescovi\" \"Christus Dominus\" \u00e8 cos\u00ec definita: \"La diocesi \u00e8 una porzione del popolo di Dio affidata alle cure pastorali del vescovo, coadiuvato dal suo presbiterio, in modo che, aderendo al suo pastore, e da questi radunata nello Spirito Santo per mezzo del Vangelo e della eucaristia, costituisca una Chiesa particolare nella quale \u00e8 presente e opera la Chiesa di Cristo, una, santa, cattolica e apostolica\". Dunque in questo senso chiese particolari e diocesi sono due termini sinonimi, che si riferiscono alla stessa realt\u00e0.\nIl Codice di diritto canonico amplia ulteriormente il discorso, affermando che alle diocesi \"vengono assimilate\" le prelature territoriali, le abbazie territoriali, i vicariati apostolici, le prefetture apostoliche e le amministrazioni apostoliche erette stabilmente. L'assimilazione non implica che queste cinque diverse porzioni di popolo di Dio siano chiese particolari (come, invece, \u00e8 esplicitamente affermato per le diocesi), ma stabilisce che a esse si applica, \"mutatis mutandis\", il complesso di norme stabilite dal diritto per le Chiese particolari. Per alcune di queste circoscrizioni \u00e8, perci\u00f2, tuttora discusso se siano chiese particolari, essendo il loro ufficio di presidenza munito di potest\u00e0 ordinaria vicaria, anzich\u00e9 propria.\nInfine, la Missione sui iuris, \u00e8 la forma minimale di organizzazione dell'attivit\u00e0 missionaria in un territorio di missione. Non pu\u00f2 probabilmente ancora essere una chiesa particolare, ma - come si ricava dalle \"Note storiche\" dell'Annuario Pontificio - \u00e8 l'inizio di un percorso che potr\u00e0 poi evolvere in prefettura apostolica, vicariato apostolico e, da ultimo, in diocesi.\nChiese personali.\nSi distinguono cinque tipologie di Chiese particolari personali, le prime due previste dalla normativa canonica, le altre tre stabilite dalla prassi o da norme non contenute nel Codice di diritto canonico:"}
{"id": "241802", "revid": "103046398", "url": "https://it.wikipedia.org/wiki?curid=241802", "title": "Salto del tre", "text": "Il salto del tre \u00e8 il pi\u00f9 semplice salto del pattinaggio artistico, difatti \u00e8 il primo che viene insegnato.\nNonostante la sua semplicit\u00e0 \u00e8 un salto molto importante poich\u00e9 \u00e8 alla base dell'Axel: il salto del tre richiede solo mezza rotazione, mentre l'Axel una e mezza, ma l'entrata \u00e8 la stessa.\nSi prepara prendendo velocit\u00e0 su un filo esterno destro indietro, si esce poi verso sinistra rimanendo sul filo esterno sinistro avanti; la gamba destra viene lanciata per dare slancio e direzione e si esegue mezza rotazione in aria, atterrando poi sul filo esterno destro indietro."}
{"id": "241803", "revid": "550776", "url": "https://it.wikipedia.org/wiki?curid=241803", "title": "Fu Xi", "text": "Fu Xi o Fuxi (, altro nome: T'ai Hao) fu uno dei tre mitici sovrani cinesi detti \"i tre augusti\", vissuto, secondo la tradizione, tra il 2952 e il 2836 a.C.\nSi tramanda che avesse quattro occhi e una coda di serpente; veniva rappresentato sempre allacciato, tramite la coda, alla sorella N\u00fcwa, che prese in sposa, lei con un compasso, lui con una squadra in mano; i due strumenti indicano che i due sovrani inventarono norme, regole e standard.\nDifatti Fu Xi \u00e8 considerato il primo eroe civilizzatore cinese, in quanto a lui vengono attribuite l'invenzione del sistema divinatorio \"Yi Jing\", della metallurgia, della scrittura e del calendario, oltre a essere stato anche l'iniziatore di varie attivit\u00e0 umane, tra cui l'allevamento degli animali, la pesca, la caccia e la musica. Viene ricordato anche per il suo celebre diagramma, detto diagramma di Fu Xi."}
{"id": "241807", "revid": "399", "url": "https://it.wikipedia.org/wiki?curid=241807", "title": "Toeloop", "text": ""}
{"id": "241809", "revid": "1080859", "url": "https://it.wikipedia.org/wiki?curid=241809", "title": "Heinrich W\u00f6lfflin", "text": "La caratteristica del lavoro di W\u00f6lfflin fu la classificazione dei principi pittorici che influenzarono lo sviluppo dell'analisi formale nella storia dell'arte del XX secolo.\nBiografia.\nLa sua formazione avvenne prima a Basilea con Jacob Burckhardt, poi a Berlino presso Wilhelm Dilthey. A Monaco svolse il suo dottorato con la dissertazione \"Prolegomena zu einer Psychologie der Architektur\", 1886 (tradotta in italiano col titolo \"Psicologia dell'Architettura\", Venezia 1985). Tra il 1886 e il 1887 fu a Roma dove elabor\u00f2 la tesi per la libera docenza, \"Rinascimento e Barocco\", Monaco 1888, tradotta in italiano nel 1928 e ristampata nel 1988; in questa cerca di ricostruire la trasformazione del linguaggio rinascimentale in quello barocco, sottolineando il residuo classicista che dall'epoca rinascimentale passa a quella barocca. \nNel 1893 succedette a Burckhardt nella cattedra di storia dell'arte di Basilea. Del 1899 \u00e8 \"L'arte classica\". Dal 1901 al 1912 insegn\u00f2 a Berlino come successore di Herman Grimm. Del 1905 \u00e8 \"Die Kunst Albrecht D\u00fcrers\", in cui, partendo dall'opera del D\u00fcrer, passa all'analisi dei rapporti tra il Nord e Sud Europa, affiancandoli con l'analisi delle costanti stilistiche nazionali. Dal 1912 al 1923 insegna a Monaco. Del 1915 \u00e8 \"Principi fondamentali della storia dell'arte\", Monaco. Dal 1924 in poi insegna a Zurigo. Del 1931 \u00e8 \"Italien und das deutsche Formgef\u00fchl. Die Kunst der Renaissance\", Monaco.\nDel 1914 \u00e8 \"Wie man Skulpturen aufnehmen soll (Probleme der italienischen Renaissance)\", in \u00abZeitschrift fuer bildende Kunst\u00bb, XXVI; del 1921 \u00e8 \"Das erkl\u00e4ren von Kunstwerken\", Lipsia; infine del 1943 \u00e8 \"Gedanken zur Kunstgeschichte\", Basilea.\nI Principi della storia dell'arte.\nCon il saggio \"Concetti fondamentali della storia dell'arte\", di impianto prevalentemente metodologico e volto a ricostruire gli schemi dello sviluppo stilistico, tenta di trovare delle leggi di fondo a una \u00abstoria dell'arte senza nomi\u00bb, dividendo lo sviluppo stilistico in cinque coppie polari: \nGli schemi sono un tentativo di descrivere la \u00abvita\u00bb e la \u00abforza\u00bb delle forme, \u00abfonti del piacere e della rappresentazione\u00bb, quelle forme che \u00absenza certamente sottrarsi al condizionamento esterno, risultano per\u00f2 dotate di autonomia e di capacit\u00e0 condizionante e compenetrano la vita spirituale\u00bb."}
{"id": "241810", "revid": "122451018", "url": "https://it.wikipedia.org/wiki?curid=241810", "title": "Diritto informatico", "text": "Con diritto informatico si indica l'insieme di leggi e norme che regolano i rapporti tra fornitori di apparecchiature e servizi informatici ed utenti finali. \nAlcune di queste leggi sono applicazioni di principi giuridici generali. Ad esempio le garanzie sulle apparecchiature che sono assimilati ad un qualsiasi elettrodomestico.\nAltre, invece, sono specifiche e spesso inseguono pi\u00f9 che governano l'evoluzione tecnologica e periodicamente assurgono agli onori della cronaca. \u00c8 il caso della fiscalit\u00e0 per il commercio elettronico, del diritto d'autore soprattutto legato al commercio/scambio di opere musicali e cinematografiche, della brevettabilit\u00e0 del software, delle questioni sollevate dall'Open Source, dalla sicurezza informatica, dalla libert\u00e0 di espressione, dal trattamento dei dati personali o dal diritto alla privacy, solo per citare i pi\u00f9 noti.\nAlcuni dei principali aspetti legati all'informatica sono elencati di seguito. I dettagli relativi alle soluzioni legislative adottate poi variano da Paese a Paese.\nAree soggette a regolamentazione.\nVi sono molte aree dell'attivit\u00e0 informatica che sono soggette a regolamentazione o influenzate da leggi vigenti. Innanzitutto vi \u00e8 la cosiddetta \"propriet\u00e0 intellettuale\" in genere, specie per quanto riguarda i supporti (soprattutto CD e DVD) ed i contenuti digitali (musica, film, videogiochi ed i programmi in generale...): in particolare, il copyright, il fair use e regolamenti specifici per la limitazione delle duplicazioni (copy prevention). Molto sentito \u00e8 anche il problema della pirateria legato ad Internet, con la diffusione dei contenuti attraverso i sistemi distribuiti peer to peer. La brevettabilit\u00e0 del software \u00e8 un argomento controverso ed in costante evoluzione in Europa ed altrove.\nGli argomenti collegati a licenze software, accettazione di licenze software, software libero e open source possono implicare discussioni sul diritto del prodotto, responsabilit\u00e0 professionale del singolo sviluppatore, garanzie, contratti, segreti professionali e propriet\u00e0 intellettuale. Ad esempio, ancora all'inizio del 2004, nessun tribunale si \u00e8 espresso sulla validit\u00e0 delle licenze open-source.\nIn molti Stati, le industrie informatica e della comunicazione sono regolate - spesso in modo restrittivo - dai rispettivi governi. Esistono leggi che stabiliscono principi a cui i computer e le reti devono sottostare: in particolare ci sono regole su cracking, privacy e spamming (invio di posta indesiderata). Ci sono anche limiti all'uso di crittologia e di programmi che possono essere usati per violare sistemi di protezione da copia. Anche l'esportazione di hardware e software tra certi Stati \u00e8 sottoposta a controllo. Ci sono leggi che governano il commercio elettronico (ovvero la compravendita di beni e servizi attraverso Internet), la tassazione, la protezione del consumatore e la pubblicit\u00e0.\nEsistono leggi sulla censura contro la libert\u00e0 di espressione, regole sull'accesso pubblico a informazioni governative, e accesso individuale a informazioni tenute da soggetti privati. Ci sono leggi su quali dati devono essere mantenuti per obbligo di legge, e quali non possono essere raccolti o memorizzati, per motivi privati.\nIn certe circostanze e giurisdizioni, le comunicazioni tra computer possono essere usate come prove, e per stabilire contratti. Nuovi metodi di controllo e sorveglianza hanno reso possibile attraverso i computer avere differenti legislazioni su come possono essere usati come prove processuali o dalla polizia.\nUna serie di problemi legali e dibattiti \u00e8 poi generata dall'introduzione di apparecchiature per il voto elettronico (potenzialmente utilizzabile attraverso reti di comunicazione di massa come Internet o le reti cellulari).\nAlcuni Stati, infine, limitano l'accesso a Internet, sia mediante leggi apposite che mediante metodi tecnici.\nGiurisdizione.\nCon la diffusione planetaria di Internet, la giurisdizione \u00e8 un problema molto sentito e di difficile soluzione, in parte per l'effettivo problema della delocalizzazione geografica, e poi anche perch\u00e9 i giudici dei diversi paesi hanno preso posizioni diverse su quanto pubblicato in Internet o sugli accordi commerciali stipulati per prodotti e servizi venduti via Internet (commercio elettronico).\nSul tema del foro competente dottrina e giurisprudenza hanno offerta una variegata gamma di scelte. Ai fini della presente analisi si ritiene opportuno citare la sola tesi che \u00e8 stata ritenuta preferibile nel nostro ordinamento dalla Corte di Cassazione a sezioni unite con l'ordinanza n. 6591 dell'8 giugno 2002. Secondo tale corrente la competenza spetterebbe al giudice del foro in cui il danneggiato ha la propria sede, la propria residenza o il proprio domicilio. In tal modo: \n1) la causa viene incardinata dove l'illecito \u00e8 giunto a compimento causando concretamente un danno; \n2) si impedisce ad entrambe le parti in causa di compiere attivit\u00e0 di forum shopping e si precostituisce il giudice naturale territorialmente competente;\n3) si evita che il danneggiato debba sopportare spese legate alla necessit\u00e0 di individuare il luogo di gestione del sito nonch\u00e9 il rischio di non riuscire in tale individuazione. \nLa soluzione proposta \u00e8 perseguibile attraverso un'interpretazione dell'art. 20, cod. proc. civ., che, in caso di illecito commesso in Rete, faccia leva sulla realizzazione effettiva del danno. Basta, in altre parole, considerare locus commissi delicti quello dove il fatto illecito genera realmente il danno economico; luogo che, nel caso in cui l'offesa colpisca un imprenditore, coincide con quello in cui \u00e8 ubicata la sede dell'impresa e, nel caso in cui colpisca una persona fisica, risulta quello della sua residenza o del suo domicilio, in quanto \u00e8 l\u00ec che questa concretamente pu\u00f2 essere pregiudicata da una condotta illecita altrui. \nUna simile scelta ermeneutica che, d'altronde, rispetta l'opzione accolta dal legislatore in materia di contratti dei consumatori stipulati a distanza e dunque anche in Rete, fa giustizia della singolarit\u00e0 e della peculiarit\u00e0 di internet come strumento adatto a compiere attivit\u00e0 dannose. Inoltre, in un'ottica di law and economics, si rivela funzionale a riequilibrare il rapporto tra gestore del sito e terzi, altrimenti tutto sbilanciato a favore del primo, il quale gode di una vantaggio, se non sempre tecnologico, quantomeno logistico. (citazioni)\nFra le altre maggiori problematiche aperte ci sono quelle sollevate dall'applicazione delle leggi sui contratti, tassazione sulle vendite e garanzie commerciali, le regolamentazioni per perseguire le intrusioni nei sistemi informatici, privacy, spamming e la scrittura e diffusione dei virus informatici. Da non dimenticare, inoltre, anche aree pi\u00f9 propriamente politiche come la libert\u00e0 di espressione, censura, l'uso criminale della rete (es. pedofilia), incitamento a delinquere, e cos\u00ec via.\nAlle volte, si ventila l'idea di un \"cyberspazio\" senza leggi. \u00c8 per\u00f2 l'opinione dei pi\u00f9 che tale stato di cose non \u00e8 desiderabile; occorrerebbe, invece, un'armonizzazione delle diverse legislazioni per garantire la certezza del diritto ed evitare disparit\u00e0 di trattamenti.\nNon si deve dimenticare, inoltre, che l'articolo 19 della Dichiarazione Universale dei Diritti dell'Uomo si richiama alla protezione della libert\u00e0 di espressione in tutti i mezzi di comunicazione.\nGoverno/controllo/limitazioni di Internet.\nPer quanto riguarda la giurisdizione su Internet, la questione del governo di internet \u00e8 un argomento estremamente dibattuto nei congressi internazionali come l'International Telecommunication Union (ITU). Il ruolo di istituzioni tecniche di controllo della rete, come ad esempio l'Internet Corporation for Assigned Names and Numbers (ICANN) ed il suo controllo essenzialmente statunitense, \u00e8 messo sempre pi\u00f9 spesso in discussione.\nLa legge che regola Internet deve essere considerata nel contesto della sua portata geografica e dei confini politici che si attraversano nel processo di invio di dati in tutto il mondo. La struttura globale unica di Internet solleva molte questioni giurisdizionali e talvolta anche questioni legate alla legittimit\u00e0 stessa di alcune leggi.\nDavid R. Johnson e David G. Post, autori del saggio \"Law and Borders - The Rise of Law in Cyberspace\" (Diritto e Confini - La Nascita della Legge del Cyberspazio) sostengono l'Internet come ente al di sopra delle leggi di ogni singolo paese, ma con una giurisdizione propria in cui i \"Cittadini di Internet\" (\"Internet Citizens\") vengono riconosciuti in base al proprio nome utente o e-mail. Nel corso del tempo per\u00f2, le spinte verso un Internet che pu\u00f2 essere auto-regolato come nazione a s\u00e9 stante, vengono screditate da una moltitudine di autorit\u00e0 di regolamentazione, forze esterne ed interne, sia governative e private, a molti livelli diversi. La natura del diritto di Internet rimane molto in via di sviluppo.\nSecondo Lawrence Lessig ci sono 4 forze primarie che regolamentano Internet, secondo la teoria che lui chiama \"Pathetic dot Theory\" nel suo libro \"Code and Other Laws of Cyberspace\" (Codice e altre leggi del Cyberspazio):"}
{"id": "241811", "revid": "115476248", "url": "https://it.wikipedia.org/wiki?curid=241811", "title": "Forza maggiore", "text": "Forza maggiore, in diritto, indica qualsiasi energia esterna contro la quale il soggetto non \u00e8 in grado di resistere e che perci\u00f2 lo costringe necessariamente ad agire. Ad esempio si ha forza maggiore allorch\u00e9 un operaio, cadendo da una impalcatura a causa di una tromba d'aria, provochi lesioni ad altro soggetto passivo. In questo caso non pu\u00f2 dirsi che l'evento sia stato cagionato dall'operaio con coscienza e volont\u00e0.\nPer tale ragione il codice penale italiano all'art. 45 ha previsto la forza maggiore quale causa di esenzione della responsabilit\u00e0 stabilendo che \"non \u00e8 punibile chi ha commesso il fatto per forza maggiore\". Occorre comunque sottolineare che parte della dottrina ritenga applicabile tale previsione alle sole condotte omissive, poich\u00e9 in tutte le altre ipotesi risulterebbe applicabile l'art 42 primo comma (assenza di coscienza e volont\u00e0 della condotta)."}
{"id": "241814", "revid": "135224", "url": "https://it.wikipedia.org/wiki?curid=241814", "title": "Leo Longanesi", "text": "Si ciment\u00f2 nell'arte della scrittura, nella grafica, nella tipografia, nell'illustrazione, nel disegno caricaturale e nella pittura, lasciando sempre un'impronta originale e controcorrente. Fu fondatore e direttore di varie riviste come \"L'Italiano\" (1926), \"Omnibus\" (1937) e \"Il Borghese\" (1950). Nel 1946, fond\u00f2 la casa editrice Longanesi &amp; C.\nPersonaggio insieme popolare e sofisticato, seppe fondere il gusto per la tradizione con un atteggiamento intellettuale anticonformista. Grande \"talent scout\", fu il \"ma\u00eetre \u00e0 penser\" di un'intera generazione di scrittori e giornalisti.\nBiografia.\nIl padre Paolo, discendente da una famiglia di agiati coltivatori, era un dirigente aziendale: guidava la fabbrica di polveri da sparo \u00abPietro Randi\u00bb; la madre Angela era discendente dei Marangoni, ricchi proprietari terrieri di Lugo.\nLonganesi ricorda: \u00abSono uscito da una famiglia per met\u00e0 rossa e per met\u00e0 nera, sentimentale e rissosa, laboriosa e ambiziosa, scettica e religiosa; sono cresciuto in una delle tante famiglie romagnole che, in ottant'anni, riuscirono ad acquistare una casa, a conquistarsi un gradino\u00bb. \u00abSono un uomo inquieto uscito da una famiglia quietissima\u00bb. Nel 1911 Leo ha sei anni: la famiglia si trasferisce a Bologna. I genitori, benestanti, hanno deciso di investire sull'unico figlio. Leo dovr\u00e0 imparare il francese e frequentare le migliori scuole della citt\u00e0. In estate trascorre la villeggiatura con la famiglia alle terme di Montecatini, a San Remo e, dal 1915 in poi, a Forte dei Marmi.\nI Longanesi prendono alloggio in palazzo Boldrini, all'angolo tra via Irnerio e piazza VIII Agosto. Di sera la famiglia Longanesi non \u00e8 quasi mai sola: vengono invitati nel salotto di casa poeti e scrittori. \u00c8 un'idea della madre Angela, che vuole che Leo si abitui fin dalla fanciullezza alle conversazioni intellettuali. Alcuni nomi: Alfredo Testoni, Giuseppe Lipparini, Carlo Zangarini, Lorenzo Ruggi, Gherardo Gherardi. Bologna diventa cos\u00ec la citt\u00e0 di adozione di Leo: \u00abA Roma, a Milano, a Napoli, ho trascorso anni, ma a Bologna ho lasciato il cuore. Posso dire di conoscerne ogni porta, ogni finestra, ogni vicolo [...] [A Bologna] Tutto \u00e8 lecito, tutto \u00e8 consentito, a condizione che ci si muova sul piano dell'intelligenza...\u00bb. Appena comincia a manifestare la sua inclinazione per l'arte e la letteratura la madre lo asseconda. Affascinato dalle arti grafiche, esprime la sua creativit\u00e0 realizzando giornali. Crea il primo foglio stampato all'et\u00e0 di quindici anni: \"Il Marchese\" (numero unico, 1920). Seguiranno: \"\u00c8 permesso\u2026?\", con sottotitolo: \"Zibaldone dei giovani\" (mensile satirico, 1921), \"Il Toro\" (1923) e \"Il Dominio\" (1924), dove rivela le sue doti intellettuali, tecniche e artistiche. Tutti i giornali hanno sede presso la sua abitazione in via Irnerio e sono stampati presso lo Stabilimento Poligrafici Riuniti.\nDopo la maturit\u00e0, conseguita al liceo ginnasio Galvani, frequenta l'Universit\u00e0 felsinea alla Facolt\u00e0 di Giurisprudenza.\nIl Ventennio di Longanesi.\nNella Bologna del primo dopoguerra, Longanesi gode di benessere materiale, veste e consuma alla moda e adotta l'estetica futurista come stile di vita. Appassionato di arti figurative, cinque sue tavole compaiono sulla rivista romana \"Cronache di attualit\u00e0\". Nel segno del movimento futurista sono anche i primi quadri, con cui prende parte all'Esposizione annuale di Belle arti in Bologna nel 1923. Longanesi si ispira a grandi maestri come Honor\u00e9 Daumier, Toulouse-Lautrec e Grosz. Bench\u00e9 non ancora maggiorenne, frequenta gi\u00e0 i caff\u00e8 letterari; si inserisce nel giro dei nottambuli e del \"demi-monde\" cittadino. In breve tempo entra in contatto con scrittori e artisti pi\u00f9 anziani di lui di almeno una generazione. Conosce Bruno Cicognani, Galvano della Volpe, Gustavo Del Vecchio e soprattutto Giorgio Morandi, che lo prende sotto la sua ala protettiva. Morandi, a sua volta, lo presenta a Giuseppe Raimondi. Frequenta i gerarchi fascisti Leandro Arpinati e Dino Grandi; con Italo Balbo stringe una duratura amicizia.\nTra il 1923 e il 1924 collabora al periodico satirico \"Index Rerum Virorumque Prohibitorum\". Nel 1924 inizia a collaborare con \"L'Assalto\" (1920-1943), organo della federazione fascista di Bologna. Longanesi trascorre parte di quell'anno a Roma, un'esperienza giovanile che rimarr\u00e0 fondamentale nel suo percorso artistico e culturale. Al celebre Caff\u00e8 Aragno conosce alcuni scrittori che avrebbero dato un importante contributo alle sue future riviste: Alberto Savinio, Antonio Baldini, Emilio Cecchi, Riccardo Bacchelli, Amerigo Bartoli e Vincenzo Cardarelli, che Longanesi prende come esempio di intellettuale brillante e affabulatore.. Durante il viaggio di ritorno fa tappa a Firenze. Qui Cecchi gli presenta Giovanni Papini e il gruppo riunito intorno alla casa editrice Vallecchi. In un secondo viaggio Longanesi si reca a Colle Val d'Elsa, dove conosce il pittore e incisore Mino Maccari. Maccari introduce Longanesi in Strapaese, un movimento che intende rivalutare la tradizione e la genuinit\u00e0 paesane. Il pittore dirige la rivista \"Il Selvaggio\", a cui Longanesi prester\u00e0 la propria collaborazione dal 1925 al 1929. I due scrivono insieme la commedia teatrale \"Due servi\". Oltre a Maccari, l'altro incontro importante del 1924 \u00e8 quello con Curzio Malaparte.\nIl 1926 \u00e8 un anno di svolta per Longanesi: fonda una rivista, scrive il suo primo libro e lascia gli studi universitari per dedicarsi completamente all'editoria. Il 14 gennaio 1926 esce il primo numero de \"L'Italiano\", settimanale di cultura artistico-letteraria. Il nome di Longanesi inizia a diffondersi presso l'Italia colta. Collaborano alla rivista, tra gli altri, Cardarelli, Giovanni Comisso, Henry Furst e Mino Maccari. \"L'Italiano\" nasce in un momento di intenso dibattito circa il rapporto tra arte e fascismo, e si caratterizza per una presa di posizione nettamente contraria all'esistenza di un'arte fascista:\nSecondo Longanesi la realt\u00e0 suggerisce all'artista i modelli, ma l'opera d'arte non \u00e8 una copia del reale: \u00e8 il frutto di un originale processo creativo, che mira non gi\u00e0 alla mera rappresentazione del suo oggetto, ma a una sua feconda manipolazione.\nIl \"Vade-mecum del perfetto fascista\", opera prima che Longanesi pubblica nel 1926 con straordinario successo, \u00e8 un compendio del suo stile \"frondista\": il famoso motto \u00abMussolini ha sempre ragione\u00bb, da lui coniato (e presente nel \"Vade-mecum\"), si presta con voluta ambiguit\u00e0 sia all'esaltazione sia alla satira. Questa sottile duplicit\u00e0 permette a Longanesi da un lato di collaborare con la rivista \"Cinema\" di Vittorio Mussolini; dall'altro di satireggiare su \u00abogni campagna del regime: cos\u00ec per la battaglia del grano (1925), come per la bonifica culturale; per la mitizzazione dell'Antica Roma, come per le mire imperiali della guerra d'Africa\u00bb.\nNel 1927 Longanesi inizia anche la sua attivit\u00e0 di editore. La sua piccola casa editrice, \"L'Italiano Editore\", pubblica opere di Riccardo Bacchelli, Curzio Malaparte, Telesio Interlandi (\"Pane bigio\", 1927), Vincenzo Cardarelli e Antonio Baldini (\"La dolce calamita ovvero La donna di nessuno\", 1929). Utilizza il carattere tipografico Bodoni. Cos\u00ec Longanesi presenta la sua casa editrice ai lettori\nNel 1927 rileva da Curzio Malaparte la casa editrice \"La Voce\", fondata a Roma da Giuseppe Prezzolini nel 1919. Una delle prime pubblicazioni dell'editrice \u00e8 proprio un'opera di Malaparte, \"Avventure di un capitano di sventura\" (1928). Nello stesso anno Longanesi e Mino Maccari pubblicano \"L'almanacco di Strapaese, ossia Il centogusti per l'anno MCMXXIX compilato dai due nani di Strapaese\".\nNel 1929 inizia una proficua collaborazione con Giovanni Ansaldo, con cui era in corrispondenza fin dal 1926. Quell'anno Longanesi si presenta alle elezioni, senza essere eletto. Il 6 luglio accetta la direzione del periodico \"L'Assalto\", cui collabora fin dal 1924. Nel 1930 appaiono sul mensile bolognese le prime fotografie che Longanesi pubblica su un suo giornale (e dal 1931 anche su \"L'Italiano\"). Il 14 maggio 1931, al Teatro Comunale di Bologna, Arturo Toscanini \u00e8 vittima di un'aggressione squadrista. Il maestro viene schiaffeggiato per non aver voluto intonare \"Giovinezza\". Longanesi era presente. In autunno rassegna volontariamente le dimissioni da \"L'Assalto\": Longanesi paga per un articolo irriverente contro il senatore Giuseppe Tanari, finanziatore dello squadrismo bolognese. Nei primi mesi del 1931 effettua un viaggio a Barcellona, da cui trae un \"reportage\" uscito sull'\"Italiano\" in aprile. Altri viaggi verranno effettuati tra il 1932 e il 1936 in Spagna (Saragozza, Madrid e Cordova) e Portogallo (Porto).\nNel maggio 1932 Longanesi si trasferisce a Roma con i genitori e i nonni. Fissa la propria residenza in Corso Vittorio Emanuele. Trasferisce nella capitale anche la direzione de \"L'Italiano\". Oltre al suo giornale, si dedica maggiormente a \"Il Selvaggio\", giungendo a compilarlo praticamente da solo. Nel 1929, in occasione di un'esposizione di libri a Barcellona, si era occupato dell'allestimento del padiglione della stampa letteraria. I lusinghieri risultati gli procurano, tre anni dopo, l'incarico di allestire la \"Sala T\", interamente dedicata a Mussolini, nell'ambito della Mostra del decennale della Rivoluzione fascista, inaugurata il 28 ottobre 1932. Longanesi cura anche la propaganda per la Guerra d'Etiopia (1935). Tra il 1931 e il 1936 Longanesi pubblica sull'\"Italiano\" cinque suoi racconti: \"Epopea\", \"Una visita\", \"Domenica\", \"Intesa mattutina\", \"Ritratto di un uomo rispettabile\".\nNel 1935, alla soglia dei trent'anni, Longanesi ritiene di poter chiedere al regime fascista la direzione di un importante giornale. Il giornalista-editore vuole creare un altro periodico tutto suo. La gestazione della nuova rivista \u00e8 particolarmente laboriosa poich\u00e9 il regime, che controlla strettamente la stampa, ha proibito di far uscire nuovi settimanali. Nel settembre 1936, visto che il progetto non ha ancora ottenuto l'avallo delle autorit\u00e0, Longanesi inizia a scrivere sul quindicinale \"Cinema\", diretto da Italo De Feo. Con De Feo, Longanesi sperimenta in prima persona come si svolge la preparazione di un rotocalco. La collaborazione termina bruscamente a causa di un servizio fotografico su Roma che non viene gradito da una figura altolocata del regime. Il servizio si intitolava \"Aspetti di Roma\" e usc\u00ec nel numero del 10 ottobre 1936.\nFinalmente, il 3 aprile 1937, vede la luce \"Omnibus - Settimanale di attualit\u00e0 politica e letteraria\". Stampato in rotocalcografia, \u00e8 considerato il capostipite dei settimanali d'informazione italiani. Longanesi cos\u00ec descrive la sua linea editoriale: \nLonganesi era il demiurgo: suggeriva gli articoli, li commissionava, li correggeva, li ritagliava e li rimaneggiava. Edito da Angelo Rizzoli, arricchito dalle firme di Indro Montanelli, Alberto Moravia, Vitaliano Brancati, Ennio Flaiano, Mario Soldati, Mario Pannunzio, Arrigo Benedetti e Alberto Savinio, il periodico ottiene un immediato successo, ma per un motivo futile viene sospeso dal Minculpop il 2 febbraio 1939. Vani i tentativi di Longanesi di ottenere da Benito Mussolini la revoca del provvedimento.\nIl destino vuole che la chiusura di \"Omnibus\" arrivi poche settimane prima del suo matrimonio. Il 18 febbraio Longanesi convola a nozze con Maria Spadini, figlia del pittore Armando Spadini, conosciuto tramite Vincenzo Cardarelli, amico comune. In viaggio di nozze si reca in Libia, ospite dell'amico Italo Balbo, Governatore della colonia italiana. Dall'unione nascono tre figli: Virginia (19 dicembre 1939), Caterina (25 dicembre 1941) e Paolo (6 aprile 1945). Intanto la collaborazione con Rizzoli, editore di \"Omnibus\", procede sotto altre forme. A Longanesi \u00e8 affidata la direzione della collana \"Il sof\u00e0 delle muse\", che riprende il titolo di un'omonima rubrica del settimanale. Escono in questa collana: \"Il deserto dei Tartari\" di Dino Buzzati (1940), \"Don Giovanni in Sicilia\" di Vitaliano Brancati (1941) e \"La verit\u00e0 sul caso Motta\" di Mario Soldati (1941). Neanche il regime si dimentica di lui: nel 1940 \u00e8 nominato consulente tecnico-artistico del Ministero della cultura popolare.\nIl 1940 \u00e8 anche l'anno in cui l'Italia entra nella seconda guerra mondiale. Bastano due anni a Longanesi per capire come andr\u00e0 a finire: \u00abSi ha molta fiducia nella nostra incapacit\u00e0; e dicono \"La nostra cara patria, la nostra Italia\" con una commozione turistica, familiare e ipocrita che non lascia pi\u00f9 speranza\u00bb. Ma con la sua tipica versatilit\u00e0, su richiesta di Mussolini, si dedica alla propaganda bellica e conia i famosi slogan: \u00abTaci! Il nemico ti ascolta\u00bb, \u00abLa patria si serve anche facendo la sentinella ad un bidone di benzina\u00bb, \u00abUna pistola puntata contro l'Italia\u00bb. Disegna molte copertine e pagine interne per la rivista \"Primato\".\nA Roma Longanesi usa per la prima volta, nel 1941, il suo nome come marchio editoriale. Pubblica autori, oltre che italiani, anche francesi (Flaubert, Maupassant, Tocqueville), russi (Tolstoj, Dostoevskij) e anglo-americani (Caldwell, Isherwood e Cain). Nel 1942 crea le collane \"La Gaja Scienza\", \"Il Cammeo\" e \"La Buona Societ\u00e0\", che riprender\u00e0 nella nuova casa editrice fondata a Milano nel dopoguerra.\nGli anni della guerra.\nIl 25 luglio 1943 cade il regime fascista. Longanesi scrive, assieme a Mario Pannunzio e Arrigo Benedetti, l'articolo di fondo del 26-27 luglio su \"Il Messaggero\", principale quotidiano della capitale, in cui si celebra il ritorno alla libert\u00e0. Dopo l'8 settembre 1943 e il cambio di campo dell'Italia, Longanesi capisce di non potersi pi\u00f9 sentire al sicuro. Il 16 settembre lascia la capitale diretto al Sud. Il viaggio per attraversare il fronte dura due settimane. Insieme al padre e ad alcuni amici (tra cui Steno, Mario Soldati e Riccardo Freda) si dirige dapprima a Orte in treno (16 settembre). Qui il padre li lascia per tornare a Roma. Longanesi e gli altri proseguono a bordo di un carro merci in Abruzzo (L'Aquila, Sulmona). Arrivati a Guardiagrele (19 settembre), vi sostano una settimana, per organizzare l'attraversamento del fronte. La sera del 26 settembre partono per Carpinone, il 29 giungono a Vinchiaturo, in Molise.\nIl 1\u00ba ottobre, dopo aver attraversato il fiume Calore, incontrano i primi soldati del fronte alleato. Longanesi si stabilisce nella Napoli occupata dagli Alleati. Lavora, insieme a Steno e a Mario Soldati, al Centro italiano di propaganda e conduce alla radio la rubrica \"Stella bianca\". Ben presto affiora per\u00f2 la sua scontentezza verso il nuovo clima: \u00abTutti si agitano, si affannano, si intrufolano, in mille modi nei luoghi pi\u00f9 impensati. Chi studia l'inglese, chi spinge la moglie nelle anticamere dei comandi, chi passa da un partito all'altro nell'incerto pensiero di non saper chi trionfi; chi raccoglie testimonianze false sulla propria onest\u00e0 politica per accusare l'antico compagno. Tutti i partiti si rubano di tasca i programmi, e tutti vogliono fondare nuovi partiti\u00bb.\nAnnota sul suo diario: \u00abPerdere una guerra \u00e8 una cosa disastrosa, ma non \u00e8 un fatto irrimediabile. Sotto certi aspetti, \u00e8 bene anche perderne qualcuna di guerre, ma \u00e8 un errore lamentarsene e dimenticarsene. Il vero guaio \u00e8 che non abbiamo perduto abbastanza: ci sentiamo quasi vincitori\u00bb. Cosicch\u00e9 attende la liberazione di Roma (4 giugno 1944) e poi fa ritorno nella capitale (il 1\u00ba luglio). In estate scrive la commedia teatrale, \"Il suo cavallo\" (il riferimento \u00e8 al cavallo di Mussolini), che debutta al Teatro Valle. Pubblica \"Addio a Berlino\" del britannico Christopher Isherwood. Con l'editore De Fonseca pubblica e dirige \"Sette. Settimanale di variet\u00e0\". Nato il 1\u00ba aprile 1945, si impone subito per la vivacit\u00e0, le interessanti rubriche e il sapiente utilizzo delle immagini fotografiche. All'indubbio successo della rivista, non corrispondono per\u00f2 adeguate soddisfazioni economiche. Longanesi decide quindi di trasferirsi a Milano, citt\u00e0 pi\u00f9 votata all'imprenditoria. Non cerca Rizzoli, ma vuole avviare un nuovo sodalizio.\nLa vita a Milano.\nNel gennaio del 1946 Longanesi si trasferisce a Milano con la famiglia, dove proseguir\u00e0 il resto della sua carriera. I genitori, invece, tornano in Romagna, stabilendosi a Imola. Attirato dall'allettante offerta dell'industriale Giovanni Monti, il 1\u00ba febbraio fonda la casa editrice Longanesi &amp; C. Attivissimo, fare l'editore non gli basta: decide di fondare un bollettino mensile di informazione sulle novit\u00e0 editoriali. \"Il Libraio\" esce dal 1946 al 1949.\nLonganesi non \u00e8 entusiasta della nuova democrazia italiana che ha sostituito il fascismo: \u00abL'Italia \u00e8 una democrazia in cui un terzo dei cittadini rimpiange la passata dittatura, l'altro attende quella sovietica e l'ultimo \u00e8 disposto ad adattarsi alla prossima dei democristiani\u00bb. N\u00e9 sopporta la disinvoltura con cui tanti abbracciano l'antifascismo: \u00abC'\u00e8 chi si crede antifascista solo perch\u00e9 il fascismo non si accorse di lui\u00bb; soprattutto tra gli ex fascisti: \u00abUna domanda che non dobbiamo mai rivolgere a nessuno: \"Ma dove ci siamo gi\u00e0 incontrati?\"\u00bb. Nel 1948, vedendo concretarsi il pericolo di una vittoria social-comunista, partecipa attivamente alla campagna per le elezioni politiche, attraverso la stesura di manifesti, volantini, libretti di propaganda e, addirittura, le trasmissioni di Radio Garibaldi, una radio clandestina anticomunista che trasmette da un camioncino, guidato dallo stesso Longanesi e da Indro Montanelli per le strade di Milano.\nDopo la vittoria nelle elezioni, Longanesi decide di dedicarsi alla fondazione di un nuovo giornale. Lascia \"Il Libraio\" nelle mani di Giovanni Ansaldo e si dedica alla sua nuova creatura. Nel 1950 Longanesi fonda \"Il Borghese\", rivista culturale che si occupa soprattutto del costume dell'Italia intellettuale, a cui collaborano Giovanni Ansaldo, Indro Montanelli, Giuseppe Prezzolini, Giovanni Spadolini, Mario Tedeschi, Alberto Savinio, Ennio Flaiano, Colette Rosselli, Irene Brin, Goffredo Parise, Giovannino Guareschi, Mario Missiroli e Piero Buscaroli.\nCon \"Il Borghese\" e con il movimento politico che lo affianca, organizzato in una serie di circoli cittadini, la \"Lega dei Fratelli d'Italia\", Longanesi continua la sua militanza \"strapaesana\", convinto che il disordinato sviluppo industriale degli anni cinquanta, il boom economico, la cultura di massa e il consumismo, con le loro ricadute sociali, stiano snaturando l'identit\u00e0 degli italiani, che per lui rimane quella contadina: \u00abLa miseria \u00e8 ancora l'unica forza vitale del Paese e quel poco o molto che ancora regge \u00e8 soltanto frutto della povert\u00e0. Bellezze dei luoghi, patrimoni artistici, antiche parlate, cucina paesana, virt\u00f9 civiche e specialit\u00e0 artigiane sono custodite soltanto dalla miseria. [...] Perch\u00e9 il povero \u00e8 di antica tradizione e vive in una miseria che ha antiche radici in secolari luoghi, mentre il ricco \u00e8 di fresca data, improvvisato [...] La sua ricchezza \u00e8 stata facile, di solito nata dall'imbroglio, da facili traffici, sempre o quasi, imitando qualcosa che \u00e8 nato fuori di qui. Perci\u00f2 quando l'Italia sar\u00e0 sopraffatta dalla finta ricchezza che gi\u00e0 dilaga, noi ci troveremo a vivere in un paese di cui non conosceremo pi\u00f9 n\u00e9 il volto n\u00e9 l'anima\u00bb.\nLa politica, che dovrebbe governare la trasformazione dell'Italia da paese agricolo a potenza industriale, gli appare inetta a conservare un equilibrio tra tradizione e modernit\u00e0: \u00abChi rompe, non paga e siede al governo\u00bb; \u00abQuando suona il campanello della loro coscienza, fingono di non essere in casa\u00bb; \u00abAlla manutenzione, l'Italia preferisce l'inaugurazione\u00bb. Longanesi ha forti riserve sulla stessa democrazia: \u00abIl pericolo delle democrazie \u00e8 il suffragio universale, cio\u00e8 le masse. Lasciare libert\u00e0 alle masse significa perdere libert\u00e0\u00bb. Nel 1955, al teatro Odeon di Milano, interviene sul tema: \"Che cos'\u00e8 la destra in Italia\". \"Il Borghese\", sempre fortemente critico nei confronti del conformismo imperante, si attira nemici sia a destra che a sinistra. Il governo \u00e8 in prima fila nel fare pressioni per la chiusura del periodico.\nLonganesi \u00e8 in difficolt\u00e0: mentre durante il fascismo poteva contare sull'amicizia personale con il capo del governo, negli anni Cinquanta pu\u00f2 contare solo sulle proprie forze. Giovanni Monti, socio di Longanesi, gli propone di staccare \"Il Borghese\" dalla casa editrice (sono entrambi soci al 50%) e di sottoscrivere un aumento di capitale. Longanesi non accetta la proposta, si ritrova fuori dal nuovo consiglio di amministrazione e lascia la societ\u00e0. Abbandonando la casa editrice che portava il suo nome, Longanesi si porta via \"Il Borghese\" pagandolo 5 milioni di lire.\nIl decesso.\nLa sera del 27 settembre 1957 Longanesi era ancora nel suo ufficio a Milano in via Bigli, la sede del \u00abBorghese\u00bb. Mentre stava elaborando una nuova collana per la Rizzoli e impaginando il n. 40 del settimanale venne colto da infarto cardiaco. Il 16 settembre aveva scritto: \u00ab\u00c8 un peccato vivere, quando tanti elogi funebri ci attendono\u00bb. Prima di perdere conoscenza, ha appena il tempo di mormorare: \u00abEcco, proprio come avevo sempre sperato: alla svelta, e fra i miei aggeggi\u00bb. Trasportato in clinica, vi muore poco dopo. Il giorno dopo, Arrigo Benedetti, allievo di Longanesi a \"Omnibus\" e poi fondatore de \"L'Europeo\", lasci\u00f2 questo vivido ricordo di Leo Longanesi:\nRaccont\u00f2 Montanelli in occasione del trentennale della sua morte:\nGiovanni Spadolini cos\u00ec ricord\u00f2 la sua prima esperienza giornalistica al bolognese \"Assalto\":\n\u00c8 sepolto al cimitero di Lugo nella tomba di famiglia della madre, con i genitori e altri familiari.\nMemoria.\nGli sono state intitolate vie a Milano, Roma e Palermo. Nel 1995 anche la sua citt\u00e0 natale, Bagnacavallo, gli ha intitolato una via e, successivamente, un'area verde, il \"Giardino degli aforismi\".\nIn occasione del centenario della nascita, nel 2005 \u00e8 stato istituito dal Ministero delle Attivit\u00e0 e dei Beni Culturali un Comitato per le Celebrazioni del Centenario. Nello stesso anno, le Poste italiane hanno emesso un francobollo commemorativo con la sua effigie.\nOpere.\nCinema.\nLonganesi prese parte ad alcuni progetti cinematografici. Collabor\u00f2 alla sceneggiatura dei film: \"Batticuore\" (regia di Mario Camerini, 1939), \"La sposa dei Re\" (regia di Duilio Coletti, 1939) e \"Fra Diavolo\" (regia di Luigi Zampa, 1942). Nell'estate del 1943 inizi\u00f2 a girare come regista \"Dieci minuti di vita\". Scrisse il soggetto insieme a Steno e a Ennio Flaiano, ma fu costretto a interrompere le riprese in settembre a causa dell'occupazione tedesca di Roma. A guerra finita, nel 1945 collabor\u00f2 alla sceneggiatura di \"Quartieri alti\" (regia di Mario Soldati).\nLonganesi intu\u00ec che il ruolo del cinema sarebbe stato preso dalla televisione: \u00abIl cinematografo ha fatto luce su molti misteri e la fantasia plebea ha perduto vigore, sedotta dall'immagine di un benessere facilmente raggiungibile. Il film ha prodotto una rivoluzione pi\u00f9 profonda di quella di Lenin: ha ucciso persino gli ideali ribelli del romanticismo operaio.\u00bb\nPittura.\nCome pittore, Longanesi espose alla Galleria del Selvaggio a Firenze (1927) e alla II Mostra del Novecento italiano a Milano (1929); partecip\u00f2 alla I e II Quadriennale (1931 e 1935); alla XIX Biennale di Venezia (1934); alla Mostra del disegno italiano a Berlino (1937). Nel 1941 tenne un'importante personale alla Galleria Barbaroux di Milano. Un suo dipinto, \"Roma\" (1941) \u00e8 esposto alla Galleria Nazionale d'Arte Moderna.\nDisegno e illustrazione.\nDi Longanesi \u00e8 intensissima l'attivit\u00e0 come disegnatore e illustratore. Nella sua produzione si ricollega alla tradizione della stampa popolare italiana dei lunari, almanacchi, libri dei sogni e carte da gioco. Nel 1938 disegna la nuova testata del \"Popolo di Roma\" e dal 1941 le copertine della rivista \"Primato\", diretta da Giuseppe Bottai. Nello stesso anno \"Il Selvaggio\" raccoglie in un suo numero numerosi suoi disegni.\nI suoi caratteri tipografici preferiti erano: i bodoni (in assoluto), gli aldini, gli elzeviri:\nPubblicit\u00e0.\nLonganesi \u00e8 stato autore di centinaia di disegni pubblicitari per cartelloni e manifesti. Tra le pi\u00f9 importanti collaborazioni, vanno ricordati i disegni pubblicitari dell'Agip Carburanti e della benzina Supercortemaggiore\nNel 1955 cura la grafica della campagna pubblicitaria per la Vespa."}
{"id": "241816", "revid": "128334", "url": "https://it.wikipedia.org/wiki?curid=241816", "title": "Sabina", "text": "La Sabina \u00e8 una regione storico-geografica dell'Italia centrale, storicamente da considerarsi come la terra abitata dai Sabini, da cui prende il nome, popolazione preromana indoeuropea di ceppo osco umbro, geograficamente posta tra Umbria, Lazio e Abruzzo, delimitata dal corso del fiume Tevere a sud-ovest, dal fiume Nera a nord-ovest, dagli Appennini a nord-est e dal fiume Aniene e dal lago del Turano a sud-est, attraversata dall'antica via Salaria (oggi SS4 Salaria), con capoluogo attuale Rieti.\nTerritorio.\nIntesa come terra abitata dai Sabini, la regione si sviluppa sull'asse sud-ovest-nord-est a partire dal Tevere e fino allo spartiacque appenninico con le Marche:\nAi nostri giorni il 66% della Regione Sabina intesa in tale senso fa parte della provincia di Rieti: \nuna parte della restante Sabina si trova in provincia di Roma, la cosiddetta \"Sabina romana\": \nun'altra si trova in Umbria: \ned una terza parte in Abruzzo: \nIl territorio antico oggi \u00e8 dunque diviso in tre Regioni e cinque Province, comprende 97 comuni.\n\u00c8 divisa dai monti Sabini in alta Sabina (Rieti, la parte a nord-est, la Sabina umbra ed abruzzese) e bassa Sabina (la parte a sud-ovest e la Sabina romana); questa divisione \u00e8 ripresa anche dall'organizzazione territoriale ecclesiastica, che divide la Sabina nella diocesi di Rieti (alta Sabina e Cicolano) e diocesi di Sabina-Poggio Mirteto (bassa Sabina e Sabina romana), ad eccezione per i comuni di Vacone e Configni che rientrano nel territorio della Diocesi di Terni-Narni-Amelia, e da quella dell'infrastruttura telefonica (prefissi 0746 e 0765).\nCon il medioevo e l'epoca moderna il territorio della Sabina perse la propria unit\u00e0 e fu diviso nel suo cuore dal confine tra Stato della Chiesa, che controllava Rieti e la parte a sud-ovest, e Regno di Napoli, che controllava Cittaducale e la parte a nord-est. Se quest'ultima parte form\u00f2 il distretto di Cittaducale e fu assimilata all'Abruzzo, quella in territorio pontificio invece continu\u00f2 a livello amministrativo ad essere chiamata Sabina (nonostante escludesse i territori anticamente parte della Sabina ed all'epoca in mano ai Borboni), causando una parziale modifica del significato del termine, che in questa accezione esclude tutta l'alta valle del Velino e l'amatriciano ed indica un territorio dello Stato Pontificio dai confini piuttosto variabili, esteso da Rieti e Valle del Turano fino al Tevere.\nLa riunione politica dei territori Sabini avvenne solo nel 1927, con l'istituzione della provincia di Rieti che per\u00f2 escludeva la Sabina romana (nonch\u00e9 - ovviamente - i territori dove nel frattempo erano sorte e si erano sviluppate le citt\u00e0 di L'Aquila e Terni) ed al contrario includeva la valle del Salto ed il Cicolano che storicamente \u00e8 pi\u00f9 affine alla Marsica.\nAttualmente il termine \u00e8 usato impropriamente per connotare l'intera provincia di Rieti, che per quanto detto sopra non rappresenta appieno n\u00e9 la Sabina antica (che \u00e8 pi\u00f9 estesa e non include il Cicolano), n\u00e9 la Sabina divisione amministrativa pontificia (che non includeva n\u00e9 il Cicolano n\u00e9 l'alta valle del Velino). Ancor pi\u00f9 improprio \u00e8 il suo uso per indicare un'area pianeggiante su ambo le sponde del Tevere tra le province di Rieti e Roma (escludendo non solo Rieti e l'alta Sabina ma anche quei comuni della bassa Sabina arroccati sui monti tra Rieti ed il Tevere), per fare riferimento ad un'area ben collegata a Roma (autostrada, ferrovia) oggetto negli ultimi anni di notevole sviluppo economico ed immigrazione da Roma, in controtendenza al resto della Sabina vera e propria.\nStoria.\nSecondo le antiche fonti storico-letteraria, i primi abitatori della regione, che in seguito sarebbe stata identifica come Sabina, furono gli Aborigeni, che vi fondarono diverse citt\u00e0, tra le quali la capitale \"Lista\". \nMa il nome della regione deriva da quello dei Sabini, antico popolo italico che confinava ad ovest con gli Etruschi, a nord con gli Umbri ed a sud con i Latini e il Sannio.\nI primi contatti dei Sabini con Roma si perdono nella leggenda, anche se \u00e8 certo che Romani e Sabini furono per lungo tempo in perenne guerra reciproca e che tra i due popoli sia avvenuta una compenetrazione, tanto che da un certo momento i Sabini si insediarono sul colle Quirinale, contribuendo notevolmente alla crescita ed al rafforzamento di Roma.\nLa leggenda del ratto delle Sabine fa risalire i rapporti tra i due popoli immediatamente dopo la fondazione di Roma, quando Romolo, in cerca di alleanze e di donne con cui popolare la citt\u00e0, rap\u00ec con l'inganno le donne dei Sabini scatenando la guerra fra Roma e i popoli vicini, dei quali solo i Sabini rimanevano invincibili. La battaglia del lago Curzio fu interrotta solo quando le donne rapite si gettarono fra le armi dei contendenti, imponendo la tregua fra Romolo e Tito Tazio e la nascita di una collaborazione fra i due popoli. Secondo una versione pi\u00f9 prettamente storica, fu la continua ricerca di pascoli di pianura che spinse i Sabini a premere sul territorio di Roma e ad insediarsi sul Quirinale.\nAd ogni modo i Sabini, annoverati nella trib\u00f9 romana dei \"Tities\", espressero due Re di Roma (Numa Pompilio e Anco Marzio) e diedero origine ad alcune tra le gens romane pi\u00f9 antiche (Curtia, Pompilia, Marcia, Claudia, Valeria e Hostilia).\nNonostante coabitassero all'interno delle stesse mura, nel corso dei secoli rimasero forti i contrasti tra Romani e Sabini, e sono numerose le guerre ed azioni militari degli uni contro gli altri. La Sabina fu definitivamente assoggettata a Roma nel 290 a.C. per opera del console Manio Curio Dentato; alla popolazione Sabina fu offerta la cittadinanza romana senza diritto di voto, ma gi\u00e0 nel 268 a.C. gli fu concessa la cittadinanza romana con l'inclusione in due nuove trib\u00f9, la Quirina e la Velina. Al console Manio Curio Dentato si deve anche la bonifica dell'antico \"lacus Velinus\", operata facendo confluire le acque nel vicino fiume Nera e dando cos\u00ec vita alla cascata delle Marmore, che permise la coltivazione sull'ampia pianura fertile della Piana Reatina.\nNella divisione augustea dell'Italia fu compresa nella Regio IV, il Sannio, mentre in quella dioclezianea appartenne alla provincia Valeria.\nIl suo territorio, nel Medioevo, fu aggregato in parte al Ducato di Spoleto, in parte al Ducato Romano (l'odierna Sabina romana).\nCon la nascita dello Stato della Chiesa, fu per un periodo governata direttamente dal pontefice, in seguito affidata a famiglie nobiliari, che istituirono diverse divisioni territoriali, fra le quali la Contea di Sabina e il \"patrimonium Sabinese\". La provincia pontificia della Sabina risale ufficialmente al 1605, con sede dei rettori a Collevecchio, durante il pontificato di Paolo V (1605-1621), che riprese il controllo diretto sul suddetto territorio. \nCon il riordino delle Circoscrizioni Provinciali varato nel 1927, nel tentativo di ridare unit\u00e0 alla Sabina, il governo Mussolini istitu\u00ec 17 nuove province tra cui la provincia di Rieti. La nuova provincia fu ottenuta unendo il territorio del circondario di Rieti (che era stato parte della provincia di Perugia dall'unit\u00e0 d'Italia fino al 1923, e in quel momento era parte della provincia di Roma) con il territorio dell'ex circondario di Cittaducale (gi\u00e0 parte della provincia di Aquila degli Abruzzi); rimasero quindi fuori i territori della Sabina romana, umbra e abruzzese.\nStemma.\nLo stemma della provincia sabina, le cui prime testimonianze risalgono al 1600, si presentava di color verde con una sbarra di color argento riportante tre gruppi di tre anelli intrecciati; \u00e8 all'origine dell'odierno stemma della provincia di Rieti.\nMusica.\nLa Sabina Romana \u00e8 stata per parecchi anni luogo di residenza di moltissimi artisti di fama internazionale sia per la bellezza del territorio che per lo spostamento in Via Tiburtina della sede della Casa Discografica RCA Italia. Alcuni musicisti, compositori, parolieri, cantanti dopo la crisi della RCA e l'acquisizione da parte di BMG Ariola hanno preferito trasferirsi altrove, ma molti sono rimasti sul territorio. \nUna figura del mondo della musica legata al territorio della Sabina, e precisamente Poggio Bustone, \u00e8 Lucio Battisti. \nIl gruppo de I ratti della Sabina ha fatto un punto d'orgoglio la provenienza dalla Sabina, spesso cantando in dialetto e narrando storie e leggende della loro terra. Anche il gruppo Area765 deve il nome al prefisso telefonico 0765 della bassa Sabina, marcando ancora il legame con la terra di provenienza.\nEconomia e societ\u00e0.\nLa Sabina, se riunita, ospita 304542 abitanti (di cui il 10% stranieri), si estende per 4102,04 km quadrati e ha un Prodotto Interno Lordo nominale stimato al 2018 di circa 7 miliardi di Euro (22900 euro pro capite), equivalenti a 8,3 miliardi di dollari. L'economia sabina si basa ancora molto sull'agricoltura (famosa \u00e8 la sua produzione di olio d'oliva DOP), sull'estrazione di legno e minerali non ferrosi, e spinge molto sul settore turistico e dei servizi in generale, aiutata dal magnifico territorio ancora per lo pi\u00f9 incontaminato, mentre \u00e8 poco sviluppato il settore manifatturiero ed energetico. Il 43% della popolazione \u00e8 urbana. Il tasso di occupazione \u00e8 al 60,1%, La disoccupazione (10-64 anni) \u00e8 al 10,5% mentre quella giovanile \u00e8 al 25,5%."}
{"id": "241817", "revid": "1870773", "url": "https://it.wikipedia.org/wiki?curid=241817", "title": "Stonewall", "text": ""}
{"id": "241821", "revid": "256896", "url": "https://it.wikipedia.org/wiki?curid=241821", "title": "Mostra di Venezia", "text": ""}
{"id": "241824", "revid": "287204", "url": "https://it.wikipedia.org/wiki?curid=241824", "title": "Konigsberg", "text": ""}
{"id": "241826", "revid": "125455936", "url": "https://it.wikipedia.org/wiki?curid=241826", "title": "Capitani coraggiosi (romanzo)", "text": "Capitani coraggiosi (\"Captains Courageous\") \u00e8 un romanzo del 1897 di Rudyard Kipling, che segue le avventure del quindicenne Harvey Cheyne Jr., un ragazzino spocchioso figlio di un magnate, dopo che \u00e8 stato salvato dall'affogamento nell'Oceano Atlantico da un peschereccio statunitense. L'opera usc\u00ec originariamente a puntate sulla rivista \"MacClure's Magazine\", negli USA, a partire dal novembre del 1896.\nIl titolo del libro proviene dalla ballata \"Mary Ambree\", che inizia col verso \u00abwhen captain courageous, whom death could not daunt\u00bb; in precedenza, Kipling us\u00f2 il medesimo titolo per un articolo pubblicato su \"The Times\" del 23 novembre 1892, che definiva gli uomini d'affari come nuovi avventurieri.\nTrama.\nHarvey Cheyne \u00e8 un ragazzino di quindici anni, figlio di un ricco magnate delle ferrovie americane. Gi\u00e0 dalla sua et\u00e0 ha tutto, per\u00f2 non conosce il valore della fatica e del denaro guadagnato col sudore.\nDurante una traversata che lo dovrebbe portare in Europa, il ragazzo cade dalla nave.\nViene salvato da una barca di pescatori che stava lavorando nelle vicinanze, la \"We're Here\" (\"Noi siamo qui\"), sotto la guida di Disko Troop, burbero capitano.\nL\u00ec impara a conoscere e apprezzare la lealt\u00e0 e la solidariet\u00e0 degli uomini di mare, persone di poche parole ma di grande coraggio e abilit\u00e0.\nA poco a poco diventa parte attiva di essa, tant'\u00e8 che i marinai della goletta iniziano ad apprezzarlo e stimarlo e nasce cos\u00ec uno stretto legame tra l'equipaggio, composto dal burbero capitano, il superstizioso e allegro Manuel, il carismatico Long Jack, l'ex soldato Tom Platt, lo zio Salters e il suo misterioso amico Pennsylvania Pratt divenuto folle dopo aver perso tutta la famiglia in un'alluvione e il silenzioso cuoco afro-gaelico. Il ragazzo si ritrova ad essere felice di ricevere 10 dollari e mezzo al mese per il faticoso lavoro di pesca svolto durante la navigazione e a gioire di ogni piccolo successo e ogni nuova lezione.\n\u00c8 aiutato anche da Dan, mozzo di bordo, figlio di Disko Troop.\nIl ragazzino viziato diventa cos\u00ec un giovane consapevole e un perfetto marinaio.\nFinalmente la stagione di pesca finisce, si rientra in porto e cos\u00ec i genitori avvertiti col telegrafo possono riabbracciare il figlio e ricompensare Disko. Il padre \u00e8 felice per la maturit\u00e0 raggiunta dal figlio.\nTrasposizioni cinematografiche.\nDal romanzo sono stati tratti vari film, tra cui il pi\u00f9 celebre rimane quello del 1937 diretto dal regista Victor Fleming."}
{"id": "241827", "revid": "1048993", "url": "https://it.wikipedia.org/wiki?curid=241827", "title": "Premi Oscar 1935", "text": "La 7\u00aa edizione della cerimonia di premiazione degli Oscar si \u00e8 tenuta il 27 febbraio 1935 al \"Biltmore Bowl\" del Biltmore Hotel di Los Angeles. Il conduttore della serata \u00e8 stato lo sceneggiatore e attore statunitense Irwin S. Cobb.\nPer la prima volta il premio viene assegnato ai film presentati nell'anno solare precedente (1\u00ba gennaio - 31 dicembre 1934) e per la prima volta un film si aggiudica le cinque statuette pi\u00f9 prestigiose: miglior film, miglior regia, miglior attore, miglior attrice e miglior sceneggiatura.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio giovanile.\nA Shirley Temple per il suo contributo all'industria cinematografica nell'anno 1934."}
{"id": "241828", "revid": "119135095", "url": "https://it.wikipedia.org/wiki?curid=241828", "title": "Arlington", "text": ""}
{"id": "241829", "revid": "76963", "url": "https://it.wikipedia.org/wiki?curid=241829", "title": "Michael Hutchence", "text": "Frontman dalla presenza carismatica, Hutchence port\u00f2 avanti, oltre all'attivit\u00e0 con gli INXS, altri progetti personali sia come cantante solista, con due album (\"Max Q\" e \"Michael Hutchence\", pubblicato postumo), sia come attore (\"Cani nello spazio\", \"Frankenstein oltre le frontiere del tempo\", \"Limp\").\nFu trovato morto il 22 novembre 1997 all'et\u00e0 di 37 anni in una stanza di albergo a Sydney, apparentemente per asfissia autoerotica. L'autopsia lo ritenne suicidio, escludendo l'ipotesi di un incidente.\nBiografia.\nHutchence nacque a Sydney, figlio di Kelland (\"Kell\") e di Patricia Hutchence, ma crebbe a Hong Kong. La famiglia ritorn\u00f2 a Sydney nella tarda adolescenza di Michael e fu l\u00ec che conobbe Andrew Farriss alla Davidson High School, sulle spiagge di Sydney.\nMichael e Andrew si unirono ai fratelli di quest'ultimo Tim e Jon, e agli amici Gary Beers e Kirk Pengilly per formare la loro prima band, The Farriss Brothers, che diverr\u00e0 successivamente nota col nome INXS.\nQuando, nel 1979, la famiglia Farriss si spost\u00f2 a Perth, il resto della band la segu\u00ec per fare rientro a Sydney solo successivamente. Nel 1980 realizzarono il primo album, \"INXS\", e appena uscito il loro primo single \"Simple Simon\" fu subito seguito dal loro primo successo australiano, \"Just Keep Walking\". Durante gli anni ottanta, Hutchence abit\u00f2 in un appartamento situato alla fine di Kirketon Road, Darlinghurst, a Sydney.\nHutchence ebbe una lunga relazione con Kylie Minogue, e quando questa fin\u00ec ne allacci\u00f2 un'altra con la modella danese Helena Christensen, e poi un'altra ancora con Paula Yates, che aveva conosciuto anni prima durante un'intervista ma ormai in corso di separazione dal marito Bob Geldof. Dall'unione con Paula, il 22 luglio 1996, \u00e8 nata l'unica figlia di Michael, Heavenly Hiraani Tiger Lily.\nFilmografia.\nIl 25 aprile 2019 si tiene la prima mondiale del film , diretto da Richard Lowenstein ottenendo recensioni positive dalla critica. Riceve la nomination come miglior film musicale agli NME Awards il 12 febbraio 2020.\nLa morte.\nL'album degli INXS \"Elegantly Wasted\" fu realizzato nell'aprile del 1997. Hutchence e gli INXS erano impegnati in un tour in tutto il mondo, che si sarebbe dovuto concludere in Australia tra novembre e dicembre. Nella mattinata del 22 novembre 1997, tuttavia, Michael Hutchence fu trovato morto nella camera 524 dell'hotel Ritz-Carlton in Double Bay, a Sydney (oggi lo Stamford Plaza); il corpo aveva il collo stretto in una cintura che era legata alla chiusura automatica posta alla sommit\u00e0 della porta della camera.\nIl 6 febbraio 1998, a seguito dell'autopsia, il medico legale del Nuovo Galles del Sud, Derrick Hand, present\u00f2 i risultati della sua inchiesta, stabilendo che la morte di Hutchence era imputabile a suicidio, probabilmente motivato da depressione, mentre il cantante era sotto l'effetto di alcol e droghe. Kym Wilson e il suo fidanzato Andrew Reyment furono le ultime persone a vedere Michael vivo.\nLa bara di Michael Hutchence fu portata fuori dalla Cattedrale di St. Andrew da parte dei membri della band e da Rhett, il pi\u00f9 giovane dei suoi fratelli. La musica di sottofondo era \"Never Tear Us Apart\" degli stessi INXS.\nNote.\nJust a man: the real Michael Hutchence by Tina Hutchence, Patricia Glassop ISBN 0330390198 ISBN 978-0330390194"}
{"id": "241830", "revid": "6923", "url": "https://it.wikipedia.org/wiki?curid=241830", "title": "Fray Luis de Granada", "text": "Biografia.\nIl suo nome originario era Luis di Sarria, ma non \u00e8 chiaro se ci\u00f2 sia dovuto al fatto che i suoi genitori fossero originari di questo paese della Provincia di Lugo o perch\u00e9 lui stesso era nato l\u00ec. Secondo le fonti, sua madre era lavandaia e vivevano nel quartiere di Granada del Realejo, dove il giovane Luis era solito declamare ai suoi compagni di giochi i sermoni che aveva sentito in chiesa. Secondo la stessa fonte, un giorno pass\u00f2 da l\u00ec il Marchese di Tendilla e, stupito di vedere un ragazzino parlare ed esprimersi in quella maniera, lo prese sotto la sua protezione e lo fece diventare paggio di uno dei suoi figli, Diego Hurtado de Mendoza, che divenne famoso perch\u00e9 si dedic\u00f2 alla diplomazia, allo spionaggio e alla letteratura.\nIl giovane Luis prese quindi gli abiti dell'Ordine dei Frati Predicatori e cambi\u00f2 il suo nome per quello che lo fece universalmente famoso: frate Luis di Granada. La sua formazione teologica fu molto profonda: terminati gli studi nel convento granadino, fu inviato al Collegio di Santa Croce affinch\u00e9 li approfondisse. Qui conobbe il frate Melchor Cano, uno dei suoi principali detrattori, soprattutto quando divenne Grande Inquisitore; inoltre, entr\u00f2 in contatto con il vescovo Bartolom\u00e9 de Carranza, il cui processo da parte dell'Inquisizione spagnola \u00e8 uno degli elementi che contrassegnano l'ingresso della Controriforma in Spagna.\nTerminati gli studi, il frate Luigi fu inviato nel convento di Escalaceli, a Cordova. In questa epoca inizi\u00f2 la sua profonda amicizia con san Giovanni d'Avila, di cui in pi\u00f9 occasioni si dichiar\u00f2 discepolo e amico.\nQuindi il frate pens\u00f2 di recarsi nelle Americhe per collaborare al compito di evangelizzazione dei domenicani, suoi fratelli dell'Ordine, per\u00f2 il destino gli aveva riservato che lo inviassero in Portogallo, dove entr\u00f2 in contatto con la monarchia. Confessore dei reali, Provinciale dei Domenicani in Portogallo, predicatore di prestigio altamente riconosciuto, pass\u00f2 il resto della sua vita soprattutto tra \u00c9vora e Lisbona, dove mor\u00ec nel 1588, cieco e con una salute molto debilitata a causa dei digiuni, dei lavori, delle pene e delle mortificazioni."}
{"id": "241831", "revid": "466539", "url": "https://it.wikipedia.org/wiki?curid=241831", "title": "Premi Oscar 1946", "text": "La 18\u00aa edizione della cerimonia di premiazione degli Oscar si \u00e8 tenuta il 7 marzo 1946 al \"Chinese Theatre\" di Hollywood, condotta dagli attori Bob Hope e James Stewart.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Walter Wanger per i suoi sei anni di servizio come presidente dell'\"Academy\".\nA The House I Live In, tollerante cortometraggio prodotto da Frank Ross e Mervyn LeRoy, diretto da Mervyn LeRoy, sceneggiatura di Albert Maltz, canzone \"The House I Live In\" con musica di Earl Robinson e testo di Lewis Allen, interpretato da Frank Sinatra e distribuito da RKO Radio.\nA Daniel J. Bloomberg, Republic Studio e Republic Studio Sound Department per la costruzione di una straordinaria sala d'incisione musicale che garantisce le ottimali condizioni per la registrazione e combina tutti gli elementi dell'acustica e del design ingegneristico.\nPremio giovanile.\nA Peggy Ann Garner"}
{"id": "241832", "revid": "547034", "url": "https://it.wikipedia.org/wiki?curid=241832", "title": "Premi Oscar 1948", "text": "La 20\u00aa edizione della cerimonia di premiazione degli Oscar si \u00e8 tenuta il 20 marzo 1948 a Los Angeles, allo \"Shrine Civic Auditorium\", condotta dagli attori Dick Powell e Agnes Moorehead.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA James Baskett per la sua abile e calda interpretazione dello zio Remus, amico e narratore ai bambini del mondo, nel film della Walt Disney \"I racconti dello zio Tom\".\nA Bill &amp; Coo nel quale arte e pazienza si mescolano in un nuovo e divertente uso del mezzo cinematografico.\nA William N. Selig, Albert E. Smith, Thomas Armat e George K. Spoor un piccolo gruppo di pionieri le cui convinzioni in un nuovo mezzo e i cui contributi al suo sviluppo, spianarono la strada sul quale il cinema \u00e8 progredito, durante le loro vite, dall'oscurit\u00e0 alla fama mondiale."}
{"id": "241834", "revid": "72396", "url": "https://it.wikipedia.org/wiki?curid=241834", "title": "Festival di Locarno", "text": ""}
{"id": "241836", "revid": "203463", "url": "https://it.wikipedia.org/wiki?curid=241836", "title": "Premi Oscar 1953", "text": "La 25\u00aa edizione della cerimonia di premiazione degli Oscar si \u00e8 tenuta il 19 marzo 1953 a Los Angeles, al \"RKO Pantages Theatre\", condotta dall'attore comico Bob Hope.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA George Alfred Mitchell per il progetto e lo sviluppo della cinepresa che porta il suo nome e per la sua continua e dominante presenza nel campo della cinematografia.\nA Joseph M. Schenck per il suo lungo ed importante servizio all'industria cinematografica.\nA Merian C. Cooper per le sue molte innovazioni e contributi all'arte del cinema.\nAd Harold Lloyd maestro della commedia e buon cittadino.\nA Bob Hope per il suo contributo alla risata nel mondo, i suoi servizi all'industria cinematografica e la sua devozione al sogno americano.\nPremio alla memoria Irving G. Thalberg.\nA Cecil B. DeMille"}
{"id": "241840", "revid": "1699816", "url": "https://it.wikipedia.org/wiki?curid=241840", "title": "Feeling This", "text": "Feeling This \u00e8 un singolo del gruppo musicale statunitense Blink-182, il primo estratto dal quinto album in studio \"Blink-182\" e pubblicato il 2 ottobre 2003."}
{"id": "241844", "revid": "647919", "url": "https://it.wikipedia.org/wiki?curid=241844", "title": "Bureau international du travail", "text": ""}
{"id": "241847", "revid": "117372421", "url": "https://it.wikipedia.org/wiki?curid=241847", "title": "Agliate", "text": "Agliate (\"Ajaa\" o \"Jaa\" in dialetto brianzolo, : o ) \u00e8 una piccola frazione di Carate Brianza (MB), anticamente chiamata anche Aiate \u00e8 posta al confine con Verano Brianza e a nord del centro abitato, verso Briosco. La localit\u00e0 elegge democraticamente un proprio Consiglio di Frazione. Situata nella valle del Lambro, in prossimit\u00e0 del fiume, \u00e8 spesso soggetta a violente inondazioni, l'ultima delle quali si \u00e8 verificata nel novembre del 2002.\nLocalit\u00e0.\nIl ritrovamento, nei pressi della Basilica, di alcuni massi cupelliformi fa presumere che la zona fosse abitata o perlomeno utilizzata per riti religiosi propiziatori o funerari fin dalla preistoria.\nLa sua collocazione geografica fa supporre che in origine ci fosse un insediamento palafitticolo, visto che si trovava al limite del grande lago Eupilii, lago di origine morenica del quale rimangono tracce nei laghi di Oggiono, Pusiano e Alserio.\nAll'epoca dell'insediamento dei Galli Insubri ad Agliate si stabil\u00ec un importante clan e il paese divenne capoluogo di un distretto celtico.\nIntorno al VI secolo, probabilmente per l'azione di Sant'Ambrogio, vi fu costruita una chiesetta e Agliate divenne \"capopieve\", ovvero l'unica localit\u00e0 nella pieve in cui poteva essere amministrato il battesimo.\nAgliate \u00e8 nota soprattutto perch\u00e9 vi si trova la Basilica dei Santi Pietro e Paolo, romanica, costruita tra il X e l'XI secolo sui resti della citata chiesetta. \nLa Basilica, disposta su tre navate, ha un notevole ciclo di affreschi oggi alquanto danneggiati. Nel complesso della basilica si trova un Battistero con una peculiare pianta a nove lati, dei quali due ne costituiscono la parte absidale, sovrastata da una cupola a otto spicchi. La costruzione del battistero risale all'inizio dell'XI secolo anche se, secondo la tradizione, \u00e8 stato fondato intorno all'880 dall'arcivescovo Ansperto da Biassono; anch'esso in origine era riccamente decorato con affreschi dei quali oggi rimangono solo poche tracce. All'interno vi sono ancora i resti di una vasca per il battesimo ad immersione.\nAd Agliate \u00e8 nato San Dazio, vescovo di Milano nel VI secolo, morto a Costantinopoli nel 552, al quale \u00e8 stata dedicata una via (\"borgo S. Dazio\"), situata sulla riva del fiume Lambro.\nAd Agliate lo storico lombardo Don Rinaldo Beretta ha dedicato una monografia con puntigliose descrizione etnico-geografiche della Pieve di Agliate.\nStoria.\nAgliate fu un antico comune del Milanese registrato agli atti del 1751 come un villaggio di 120 abitanti saliti poi a 184 nel 1786.\nAlla proclamazione del Regno d'Italia nel 1805 risultava avere 200 abitanti. Nel 1809 il municipio fu soppresso su risultanza di un regio decreto di Napoleone che lo un\u00ec a Costa, e poi per la prima volta a Carate nel 1811, ma il Comune di Agliate fu restaurato nel 1816 dagli austriaci dopo il loro ritorno. Nel 1853 risult\u00f2 essere popolato da 345 anime salite a 390 nel 1861. La definitiva soppressione del municipio avvenne con un regio decreto di Vittorio Emanuele II del 1869 che lo aggreg\u00f2 nuovamente a Carate seguendo l'antico modello napoleonico."}
{"id": "241849", "revid": "446353", "url": "https://it.wikipedia.org/wiki?curid=241849", "title": "Ferdinando Acton", "text": "Biografia.\nNacque a Napoli dal barone Carlo Acton, discendente di una nobile famiglia originaria dell'Inghilterra, e dalla contessa francese Zo\u00e8 Guiges d'Albon. Segu\u00ec gli studi militari presso la Real accademia di marina di Napoli ed entr\u00f2 con il grado di guardiamarina nella Real Marina del Regno delle Due Sicilie. Prestarono servizio in marina anche i fratelli Guglielmo ed Emmerik. Raggiunse nel 1857 il grado di tenente di vascello e nel 1860 ottenne il comando dell'avviso \"Elettrico\", portando in Sicilia il generale Alessandro Nunziante dopo l'abbandono da parte di quest'ultimo della marina borbonica. Proprio con Nunziante pass\u00f2 nelle fila del Regno di Sardegna, arruolandosi nella Marina del Regno sardo, poi trasformata nella Regia Marina del Regno d'Italia, e divenne capo di Stato Maggiore aggiunto dell'ammiraglio Carlo Pellion di Persano, partecipando all'assedio di Ancona del 1860.\nEntrato nella Regia Marina con il grado di capitano di fregata assunse nel 1866 il comando della pirocorvetta \"Etna\" nell'ambito della terza guerra d'indipendenza italiana, svolgendo compiti di esplorazione nel canale d'Otranto.\nCarriera politica.\nNel 1867 fu eletto una prima volta alla Camera dei deputati nel collegio di Amalfi, servendo nel corso della X legislatura fino al 1869, anno in cui fu promosso al grado di capitano di vascello di seconda classe, e poi nell'XI legislatura fino al 1874.\nPromosso nel frattempo al grado di contrammiraglio (1877) fu segretario generale del Ministero della marina nel 1878, sotto il ministro Enrico Di Brocchetti, e poi Ministro della marina tra il 1879 e il 1883 nei governi Cairoli III e Depretis IV. Nel corso del 1880 ricopr\u00ec ad interim per pochi giorni anche l'ufficio di Ministro della guerra.\nCome Ministro della marina sostenne la realizzazione di corazzate di piccolo tonnellaggio al posto delle grandi navi, motivando tale scelta sia per i minori costi economici che per la scarsit\u00e0 di grandi porti sulle lunghe coste italiane. Il suo obiettivo era quello di costituire una flotta numerosa e veloce. Tale approccio, tuttavia, gli valse anche diverse critiche da parte di alcuni detrattori, spinti a favorire l'industria pesante, che bollarono questo suo atteggiamento come \"troppo timido e antiquato\". Proprio questi dissapori furono all'origine delle sue dimissioni, rassegnate nel 1883. A lui si deve lo studio per la costruzione dell'Arsenale militare marittimo di Taranto oltre che del canale navigabile che congiunge il mar Grande con il mar Piccolo e del ponte di San Francesco di Paola, che inaugur\u00f2 solennemente il 22 maggio 1887.\nNel 1880 fu nominato senatore in quanto gi\u00e0 Ministro di Stato e continu\u00f2 la sua carriera militare, venendo promosso al grado di viceammiraglio nel 1883. Nei suoi ultimi anni di servizio guid\u00f2 i dipartimenti marittimi di Napoli (1886) e La Spezia (1888) e serv\u00ec come Capo di Stato Maggiore della Regia Marina nonch\u00e9 come Presidente del Consiglio superiore di marina.\nMor\u00ec a Roma nel 1891.\nVita privata.\nNel 1856 spos\u00f2 la nobile Ninfa Noemi Ramirez, figlia del marchese Vincenzo, Ministro del Re di Napoli a Vienna e Torino, dalla quale ebbe sette figli: Anna Noemi, Filomena Fernanda, Alfredo, Maria Vittoria, Amedeo, Maria Margherita e Gemma."}
{"id": "241852", "revid": "783900", "url": "https://it.wikipedia.org/wiki?curid=241852", "title": "Basilica di San Vitale (Ravenna)", "text": "La basilica di San Vitale \u00e8 uno dei pi\u00f9 famosi ed importanti luoghi di culto cattolici di Ravenna, la cui costruzione inizi\u00f2 nel 532 d.C. e termin\u00f2 nel 547 d.C., esemplare capolavoro dell'arte paleocristiana e bizantina. Nell'ottobre del 1960, papa Giovanni XXIII la elev\u00f2 alla dignit\u00e0 di basilica minore. La basilica \u00e8 inserita, dal 1996, nella lista italiana patrimonio dell'umanit\u00e0 dall'UNESCO, all'interno del sito seriale \"Monumenti paleocristiani di Ravenna\".\nStoria.\nLa Basilica di san Vitale fu fatta costruire dal vescovo Ecclesio e poi completata dal suo successore, l'arcivescovo Massimiano, quando Ravenna era gi\u00e0 stata riconquistata dall'imperatore romano Giustiniano I. L'edificio, capolavoro dell'architettura ravennate, combina elementi architettonici romani (la cupola intradossata, la forma dei portali, le torri) con elementi bizantini (l'abside poligonale, i capitelli, la costruzione in mattoni).\nDescrizione.\nEsterno.\nDalla forma geometrica del nucleo principale emergono altri corpi altrettanto rigorosamente definiti: il tiburio sopraelevato, ugualmente ottagonale, e l'abside, che, secondo l'uso locale, \u00e8 poligonale all'esterno, semicircolare all'interno e affiancata da due piccoli ambienti (detti pastoforia, pr\u00f2thesis e diac\u00f2nicon). Si accede all'interno attraverso due porte: l'una in asse, l'altra, invece, obliqua rispetto all'abside. Di conseguenza anche l'ardica (o nartece o esonartece), invece di essere tangente al lato frontale dell'ottagono, si dispone obliquamente toccando un angolo del perimetro. Viene cos\u00ec a mancare quel rapporto rettilineo fra ingresso e abside, che rende evidente la forma dell'edificio.\nInterno.\nNel passaggio dall'uno all'altro si trovano delle esedre, traforate da un doppio ordine di arcatelle e racchiuse entro grandi archi sostenuti da pilastri angolari, che producono un'espansione radiale pluridirezionale. Su di questi si imposta la cupola, che \u00e8 di elevazione maggiore a quelle di simili chiese orientali.\nIl complesso, gi\u00e0 straordinariamente mosso e leggero per il ripetersi degli archi, doveva esserlo in misura maggiore quando non era ancora parzialmente interrato e le colonne poggiavano su alte basi a gradini. Del resto tutto contribuisce ad alleggerire il peso delle masse strutturali: i pulvini che staccano l'arco, quasi sollevandolo e sospingendolo in alto, e soprattutto i capitelli, scolpiti a Bisanzio, i quali, persa la forma classica greco-romana, assumono quella di cesti, traforati come se fossero fragili trine marmoree sulle quali non gravi alcun peso.\nOltre ai celeberrimi mosaici, completano la decorazione interna i marmi policromi, gli stucchi e le balaustre del matroneo, traforate finemente. Sui pulvini sono raffigurate sagome zoomorfe e la Croce. \u00c8 un'esperienza mistica quella che si vive osservando i giochi di luce che si creano, un effetto che doveva essere maggiore quando la basilica era ancora interamente ricoperta di mosaici.\nLo sfarzo, sottolineato dalla particolare pianta che necessita di essere percorsa per fare esperienza degli innumerevoli scorci, crea un effetto di sfavill\u00eco che sembra annullare il peso della costruzione in una dimensione quasi soprannaturale. Ci\u00f2 \u00e8 tipico della corte imperiale bizantina, mentre altri elementi, come la cupola, meraviglioso mosaico di straordinari dipinti, alleggerita da tubi fittili, sono frutto dell'esperienze italiane, per cui si presume che alla basilica lavorarono maestranze sia locali che venute da oriente. L'arco dell'abside ha un significato imperiale. Le due aquile imperiali sorreggono il clipeo cristologico che rappresenta il monogramma stilizzato (costantiniano imperiale) di Cristo. Sul pavimento del presbiterio \u00e8 raffigurato un labirinto, simbolo del labirinto dell'anima, del difficile percorso dell'anima verso la purificazione.\nMosaici.\n Il punto focale della decorazione musiva \u00e8 situato nella zona presbiteriale. Sull'estradosso dell'arco absidale due angeli in volo reggono un clipeo cristologico solare, ai lati sono le Gerusalemme e Betlemme celesti. Sul catino \u00e8 il Cristo Pantocrator, assiso su un Globo azzurro, tra due arcangeli con il Rotolo dai sette sigilli in una mano mentre nell'altra mano porge la corona trionfale a San Vitale che avanza da sinistra con le mani ricoperte dalla sua ricchissima clamide, mentre il protovescovo Ecclesio, sulla destra, \u00e8 presente con il modello della chiesa da lui fondata. San Vitale si credeva morto e sepolto a Ravenna . Nell'intradosso dell'arco alcune cornucopie intrecciate culminano in un altro clipeo cristologico.\nSulla v\u00f2lta a crociera del presbiterio quattro angeli sostengono un clipeo con l'Agnus Dei (un tema gi\u00e0 utilizzato a Ravenna nella Cappella Arcivescovile) immersi fra girali abitati, cio\u00e8 popolati in questo caso da fiori stilizzati. Nell'intradosso dell'arco trionfale si snodano clipei con il Cristo e gli Apostoli. Ai lati del presbiterio si aprono due coppie di trifore, su ciascuna delle quali \u00e8 presente una lunetta che ospita mosaici con i sacrifici di Abele e Melchisedec (a destra) e una scena in due tempi che rappresenta l'Ospitalit\u00e0 di Abramo ai tre angeli e il Sacrificio di Isacco (a sinistra).\nLe lunette sono sormontate ciascuna da una nuova rappresentazione di due angeli in volo che reggono un clipeo con il Monogramma cristologico, e nei pennacchi di risulta esterni alle lunette sono le immagini di Geremia e Mos\u00e8 (a destra) e, sovrapposti, Mos\u00e8 che custodisce il gregge di Ietro e Mos\u00e8 che si appresta a togliersi i calzari prima di entrare nel Roveto Ardente; e Isaia e Mos\u00e8 (a destra), e Mos\u00e8 che sale sul Monte Sinai per ricevere le Tavole della Legge. Nell'ordine superiore si apre da ciascun lato una nuova trifora pi\u00f9 stretta, con i simboli degli Evangelisti (Matteo e Marco a destra, Giovanni e Luca a sinistra).\nCeleberrimi sono i mosaici collocati entro due pannelli sotto le lunette dell'ordine inferiore in posizione speculare, con il corteo dell'Imperatore Giustiniano e della moglie Teodora in tutto lo sfarzo che richiedeva il loro status politico e religioso. La decorazione in oro dello sfondo del mosaico evidenzia uno spazio irreale, ultraterreno. Le figure sono ritratte frontalmente, secondo una rigida gerarchia di corte, con al centro gli augusti, circondati da dignitari e da guardie. Accanto a Giustiniano \u00e8 presente il vescovo Massimiano, l'unico segnato da iscrizione, per cui pu\u00f2 darsi che fosse anche il sovrintendente dei lavori, dopo essere stato nominato primo arcivescovo di Ravenna.\nLe figure accentuano una bidimensionalit\u00e0 che caratterizza la pittura tutta di linee e luce dell'et\u00e0 giustinianea, che accelera il percorso verso una stilizzazione astrattizzante che non contraddice lo sforzo verso il realismo che si nota nei volti delle figure, nonostante l'idealizzato ruolo semidivino sottolineato dalle aureole. Non esiste prospettiva spaziale, tanto che i vari personaggi sono su un unico piano, hanno gli orli delle vesti piatti e i piedi volutamente sovrapposti esprimono l'incedere dei personaggi dietro Giustiniano. I personaggi sono cos\u00ec rappresentati nella loro ieraticit\u00e0. Giustiniano porta sulle mani una patena d'oro; \u00e8 preceduto da un suddiacono che porta il turibolo, da un diacono che porta l'Evangeliario e dal vescovo Massimiano. L'imperatore \u00e8 circondato da tre alti dignitari ed \u00e8 seguito da un gruppo di soldati di guardia. L'imperatore, diademato e nimbato, rappresenta la \"regalis potestas\"; Massimiano, con il pallio ecclesiastico e la croce, attributi della sua dignit\u00e0 episcopale, rappresenta la \"sacrata auctoritas\".\nL'imperatrice Teodora incede portando sulle mani un calice d'oro tempestato di gemme. La \"Basilissa\" (imperatrice) \u00e8 preceduta da due dignitari civili ed \u00e8 seguita da un gruppo di dame di corte. Alta \u00e8 la vibrazione del tono cromatico dei mosaici. L'imperatrice \u00e8 ricoperta da un manto di porpora che nella parte inferiore reca un ricamo d'oro raffigurante i Re Magi che portano doni. Il paragone \u00e8 ovvio: come i Magi portarono doni a Ges\u00f9 Bambino, cos\u00ec noi, Giustiniano e Teodora, offriamo i nostri doni a Cristo. Le scene dei due pannelli con Giustiniano e Teodora sono una rappresentazione dell\"'oblatio Augusti et Augustae\", cio\u00e8 dell'offerta (\"oblatio\") dei vasi liturgici che l'imperatore (\"Augustus\") e l'imperatrice (\"Augusta\") Bizantini facevano spesso alle pi\u00f9 importanti chiese presenti nel territorio della loro giurisdizione. Alla sinistra del corteo dell'imperatrice \u00e8 rappresentata una fontana su una colonna corinzia, simbolo della salvezza cristiana attraverso il battesimo. Entrambe le raffigurazioni sono state eseguite tra il 546 e il 548.\nLa decorazione di San Vitale mostra tutta la sintesi tipica del periodo giustinianeo nella volont\u00e0 di asseverare il fondamento apostolico della chiesa ravennate, il potere teocratico dell'Impero e la linea dell'ortodossia contro le eresie, specialmente quella nestoriana, attraverso la riaffermazione trinitaria e la prefigurazione della Salvezza nella Scrittura. Non si pu\u00f2 non notare come l'apparizione dei tre angeli nella scena di Isacco sia da interpretare teologicamente come prefigurazione delle tre persone della Trinit\u00e0: Padre, Figlio e Spirito Santo, e le stesse scene di sacrificio (Isacco, Abramo, Melchisedec) sono prefigurazioni del sacrificio di Cristo. Il clipeo con l'Agnus Dei immacolato, al centro della volta del presbiterio, circondato nel cielo dell'Apocalisse (\"Apocalisse di Giovanni\") da ventisette stelle, innalzato in offerta dai quattro arcangeli (Michele, Gabriele, Raffaele, Uriele) \u00e8 il punto di partenza per l'interpretazione simbolica dei cicli di mosaici, dato che, per il sacrificio Giustiniano offre il pane, Teodora il vino, Ecclesio la chiesa, Massimiano, la Croce e l'incenso. Le ventisette stelle, numero trinitario (multiplo del 3), sono chiavi teologiche che rimandano alla lotta contro le eresie. Le fonti bibliche per la Pasqua cristiana sono rappresentate per il \"Vecchio Testamento\" dai Profeti Isaia (a destra) e Geremia (a sinistra), per il \"Nuovo Testamento\" dai quattro evangelisti: Matteo, Marco, Luca, Giovanni.\nOrgano a canne.\nNel matroneo della basilica sopra l'ingresso, si trova l'organo Mascioni \"opus 798\", costruito nel 1960. Con consolle a tre tastiere e pedaliera concavo-radiale, \u00e8 a trasmissione integralmente elettrica e conta 53 registri, di cui 24 reali, 15 derivati, 13 prolungati ed 1 combinato. Sull'organo della basilica hanno suonato, nel corso degli anni, alcuni fra i pi\u00f9 grandi organisti del mondo, fra cui Karl Richter e Marcel Dupr\u00e9 ed \u00e8 annualmente utilizzato nel contesto del Festival Internazionale di Musica d'Organo di S. Vitale."}
{"id": "241855", "revid": "86599", "url": "https://it.wikipedia.org/wiki?curid=241855", "title": "Lista di asteroidi (5001-6000)", "text": "Di seguito una lista di asteroidi dal numero 5001 al 6000 con data di scoperta e scopritore."}
{"id": "241858", "revid": "2175", "url": "https://it.wikipedia.org/wiki?curid=241858", "title": "Diels-Alder", "text": ""}
{"id": "241859", "revid": "1573940", "url": "https://it.wikipedia.org/wiki?curid=241859", "title": "Tajuria cippus", "text": "Tajuria cippus () \u00e8 un lepidottero diurno appartenente alla famiglia Lycaenidae.\nDescrizione.\nI colori del maschio sono particolarmente sgargianti.\nLe femmine sono pi\u00f9 pallide e hanno ali pi\u00f9 arrotondate.\nIl lato inferiore \u00e8 grigio con linee nere e una macchia ocellata nera e arancione sulle ali posteriori.\nLarva.\nIl bruco \u00e8 bruno con disegni rosei. Si sviluppa su vischi.\nDistribuzione e habitat.\nSpecie dell'Asia tropicale diffusa dall'India a Ceylon."}
{"id": "241860", "revid": "767487", "url": "https://it.wikipedia.org/wiki?curid=241860", "title": "Waterworld", "text": "Waterworld \u00e8 un film di fantascienza del 1995 diretto da Kevin Reynolds, interpretato e coprodotto da Kevin Costner. La storia, ambientata in un futuro post-apocalittico, \u00e8 basata sulle avventure di un mutante in cerca degli ultimi lembi di terra in un mondo sommerso dalle acque. \u00c8 un colossal girato con un budget molto pi\u00f9 ampio di quello inizialmente preventivato, il che all'epoca lo rese il film pi\u00f9 costoso mai prodotto. Bench\u00e9 non di rado sia stato citato come un \"flop\" del regista, riscosse in realt\u00e0 un buon successo globale, con un guadagno netto di 90 milioni di dollari nelle sale, cifra per\u00f2 da considerarsi al lordo delle ingenti spese di promozione sostenute per promuovere il film.\nTrama.\nNel 2468 la Terra si presenta molto diversa da com'\u00e8 attualmente: lo scioglimento dei ghiacciai provocato dall\u2019aumento della temperatura ha determinato un drammatico innalzamento dei mari. In conseguenza di ci\u00f2, il pianeta \u00e8 stato completamente sommerso dalle acque e i pochi umani superstiti sono costretti su piccole citt\u00e0 galleggianti. In questo contesto si fa strada un mutante senza nome, dotato di branchie e piedi palmati, ma dall'aspetto umano. Egli vaga solitario per i mari con il suo trimarano in cerca di terra, bene diventato particolarmente costoso e di valore.\nIl mutante sosta in una citt\u00e0-atollo dove incontra Helen ed Enola, una bambina con uno strano tatuaggio sulla schiena. L\u2019oscuro disegno potrebbe essere la mappa che porta a Dryland, l'unica leggendaria terra rimasta emersa dopo il cataclisma. Quando gli abitanti dell'atollo scoprono che \u00e8 un mutante si scatena un violento tumulto razzista e decidono di imprigionarlo dentro una gabbia, per poi eliminarlo con un composto chimico, nonostante la disapprovazione del capo. Un attimo prima di essere giustiziato gli Smoker, una gang di pirati guidati dal Diacono, assaltano l'atollo in cerca proprio di Enola. Anche il capo dei criminali, infatti, \u00e8 a conoscenza del tatuaggio della ragazzina, ed \u00e8 intenzionato a rapirla per cercare di raggiungere Dryland.\nHelen libera il mutante a condizione che porti con s\u00e9 lei e la bambina, rimaste sole dopo la fuga aerea di Gregor, il loro amico inventore dell'atollo. Riescono, quindi, a sfuggire agli Smokers e iniziano un viaggio in barca alla ricerca di Dryland. Inizialmente il mutante non vede di buon occhio le sue passeggere poich\u00e9 le crede uguali agli altri abitanti dell'atollo, per via della vivacit\u00e0 della bambina, e perch\u00e9, a seguito di un attacco degli Smokers, la sua barca subisce dei danni a causa di Helen. Dopo qualche giorno per\u00f2, il mutante comincia ad aprirsi e a stringere amicizia con Enola. Viene a sapere da Helen che sia lei che la bambina erano disprezzati dagli abitanti dell'atollo e che Enola era vista come un mostro per la sua natura gentile, curiosa, sognatrice e la sua incapacit\u00e0 a nuotare. In seguito, per mezzo di una campana d'aria, il mutante porta Helen nelle profondit\u00e0 marine, mostrandole che le citt\u00e0 esistenti molti secoli prima sono ormai sepolte dall'acqua. Infatti, col passare degli anni, il ricordo che le terre e le citt\u00e0 erano state sommerse dallo scioglimento dei ghiacciai era quasi del tutto svanito.\nGli Smokers riescono a rintracciare i tre fuggitivi, rapiscono Enola e bruciano la barca. Il mutante e Helen, ritrovati da Gregor grazie al fumo provocato dall'incendio, vengono portati in un nuovo atollo dove ritrovano i superstiti del precedente attacco. Il mutante si \u00e8 ormai affezionato a Enola e decide di salvarla, a differenza degli altri abitanti. Si reca, quindi, alla Exxon Valdez, la nave petroliera di Diacono, e dopo un confronto tra i due, la fa saltare in aria. In seguito, riesce a scappare con Enola grazie all'arrivo di Gregor, sopraggiunto per salvarli con la sua mongolfiera, insieme ad Helen e al capo dell'atollo. Diacono, sopravvissuto all'esplosione, cerca di rapire nuovamente Enola ma il mutante riesce in un colpo solo a salvare la bambina e a mettere fuori gioco definitivamente il nemico, il quale muore schiantandosi contro le moto d\u2019acqua dei suoi scagnozzi.\nTolta di mezzo l\u2019ultima minaccia sul loro cammino, i protagonisti continuano il viaggio e Gregor riesce a decifrare il tatuaggio di Enola. Si tratta effettivamente di una rappresentazione delle coordinate dell'ultima terra emersa, Dryland. Il gruppo la raggiunge e, tra l\u2019entusiasmo generale, trova una capanna con due scheletri umani e alcuni fogli che ricordano il disegno impresso su Enola, lasciando intendere che fossero i genitori della bambina.\nIl mutante, nel frattempo, capisce che il suo posto non \u00e8 sulla terraferma e, grazie ad un'imbarcazione di fortuna, decide di lasciare la compagnia, ripartendo alla volta delle acque. Prima di partire dice addio a Helen, con cui si era creato un rapporto intimo, e alla bambina. L\u2019eroe sale sulla sua imbarcazione, in cerca della sua nuova avventura. Egli non si sente in grado di vivere una vita stabile sulla terraferma: il suo destino \u00e8 per mare, in solitudine, verso avventure ancora da scoprire. Helen ed Enola, salite su un\u2019altura, osservano tristemente il loro salvatore prendere il largo.\nProduzione.\nIl film \u00e8 stato girato fra le Hawaii (Kawaihae Harbor, Waipi'o Valley), contribuendo per oltre 35 milioni di dollari all'economia di quello Stato, e la California (Santa Catalina Island, Huntington Beach, Los Angeles).\nLe varie difficolt\u00e0 incontrate nel corso delle riprese condussero a un esteso sforamento del budget, portandolo ad essere il film pi\u00f9 costoso prodotto all'epoca, con un costo stimato di oltre 175 milioni di dollari.\nI dialoghi fanno uso di PortoGrechese (\"PortuGreek\"), una lingua commerciale di fantasia usata dagli abitanti del mondo di \"Waterworld\" per comunicare. Dal nome si pu\u00f2 supporre che sia costituita da una mescolanza di portoghese e greco.\nAccoglienza.\nCon un budget calcolato in 175 milioni di dollari, il film ne ricav\u00f2 solamente 88 al botteghino negli Stati Uniti, il che gli fece guadagnare nell'immediato la fama di produzione cinematografica molto sopravvalutata; il film in realt\u00e0 and\u00f2 molto meglio all'estero, con un ricavo di 176 milioni di dollari nei cinema degli altri paesi (per un totale di 264 milioni) e buoni risultati anche nel circuito dell'home video con le successive vendite di VHS e DVD.\nIl film fu candidato ai Premi Oscar 1996 per il miglior sonoro, ma anche a quattro ironici premi Razzie Awards, tra cui quelli per il peggiore film, peggiore attore (Kevin Costner) e peggiore regista, mentre a Dennis Hopper fu assegnato un Razzie Awards al peggior attore non protagonista.\nAttrazione.\n\"\" \u00e8 un'attrazione degli Universal Studios Hollywood e Universal Studios Japan, basata sul film. L'attrazione fu inaugurata contemporaneamente all'uscita della pellicola ed \u00e8 una breve rinarrazione interpretata da stuntman con molti effetti speciali, compreso l'atterraggio dell'aereo in mare.\nCuriosit\u00e0.\nDurante la lettura del tatuaggio sulle spalle di Enola, Diacono si avvicina ad una fotografia, dicendole \"Capitano San Joe ci siamo, dopo secoli e secoli di buio\". Sotto la fotografia si legge che il \"Capitano San Joe\" \u00e8 Joe Hazelwood, capitano della petroliera \"Exxon Valdez\" nel 1989, durante quella che fu considerata una delle pi\u00f9 grandi fuoriuscite di petrolio della storia. Successivamente, durante l'affondamento della petroliera di Diacono, quest'ultima risulta essere proprio la \"Exxon Valdez\"."}
{"id": "241861", "revid": "110157", "url": "https://it.wikipedia.org/wiki?curid=241861", "title": "La Br\u00e9e-les-Bains", "text": "La Br\u00e9e-les-Bains \u00e8 un comune francese di 776 abitanti situato nel dipartimento della Charente Marittima della regione della Nuova Aquitania."}
{"id": "241869", "revid": "125376127", "url": "https://it.wikipedia.org/wiki?curid=241869", "title": "Die Br\u00fccke", "text": "Die Br\u00fccke (\"Ponte\") \u00e8 stato un gruppo di artisti dell'avanguardia tedesca formatosi a Dresda il 7 giugno 1905. Il gruppo fu all'origine di un pi\u00f9 vasto e localmente diversificato movimento, denominato espressionismo tedesco e caratterizzato, a differenza delle analoghe proposizioni francesi, da atteggiamenti di decisa opposizione politica e sociale.\nStoria.\nIl nucleo iniziale era costituito da quattro studenti di architettura Jugendstil (ovvero Art Nouveau) guidati da Hermann Obrist: Fritz Bleyl (1880-1966), Erich Heckel, Ernst Ludwig Kirchner e Karl Schmidt-Rottluff. Solo gli ultimi tre, terminati gli studi, si dedicarono completamente alla pittura. Emil Nolde e Max Pechstein entrarono a far parte del gruppo nel 1906, e Otto Mueller si un\u00ec ad esso nel 1910. La prima esposizione si tenne nel 1906 a Dresda, nella fabbrica di lampadari di Karl-Max Seifert, occasione in cui furono chiarite le premesse ideologiche del movimento nel manifesto \"Die Br\u00fccke\", una xilografia di Kirchner che accompagnava la mostra.\nI membri della Br\u00fccke si isolarono in un quartiere operaio di Dresda e svilupparono uno stile comune basato su colori accesi, tensione emozionale, immagini violente e una certa influenza del primitivismo. Nelle gallerie della citt\u00e0 potevano vedere van Gogh e Edvard Munch, nei musei le sculture delle popolazioni dell'Oceania; al tempo stesso il desiderio di un ritorno alla purezza originaria li portava al recupero della tradizione tedesca cinquecentesca.\nIl gruppo si sciolse nel 1913 a causa delle divergenze artistiche sorte tra i componenti e soprattutto in seguito al trasferimento di Kirchner a Berlino nel 1911. I singoli membri avevano ormai maturato espressivit\u00e0 proprie che mal tolleravano le limitazioni dell'attivit\u00e0 di gruppo.\nPoetica.\nIl loro nome si ispira ad un passaggio tratto da \"Cos\u00ec parl\u00f2 Zarathustra\" di Friedrich Nietzsche in cui si parla del potenziale dell'umanit\u00e0 di rappresentare gradualmente un \"ponte\" verso un futuro perfetto (\"\u00dcber-mensch\" - Oltre-uomo), infatti i membri della Br\u00fccke puntarono a creare un \u2018ponte\u2019 tra la tradizionale pittura neoromantica tedesca e la nuova pittura espressionista moderna, a porsi come un ponte tra vecchio e nuovo, contrapponendo all'Ottocento realista e impressionista un Novecento espressionista e antinaturalista.\nI soggetti erano omogenei; dopo essersi inizialmente concentrato esclusivamente su argomenti di natura urbana, il gruppo si avventur\u00f2 in spedizioni nella Germania del Sud, organizzate da Mueller, e i temi si allargarono a nudi e immagini arcadiche. Altri temi frequenti erano gruppi di ballerini e scene da circo. Queste opere sono caratterizzate da una pittura veloce, colori violenti e linee di contorno particolarmente marcate, spigolosit\u00e0 di forme e colori.\nQuesto periodo \u00e8 stato influenzato anche dal romanticismo italiano.\nLa xilografia.\nLa xilografia fu una delle tecniche preferite del gruppo, insieme alla scultura in legno. Oltre che per le sue qualit\u00e0 espressive e per una valenza originaria intrinseca ad una tecnica ormai in disuso, la xilografia permetteva la produzione di stampe artistiche che potevano essere distribuite ad un pubblico pi\u00f9 vasto, raggiungere e comunicare con altre energie in fermento, anche attraverso poster e materiale pubblicitario di altissima qualit\u00e0."}
{"id": "241874", "revid": "226458", "url": "https://it.wikipedia.org/wiki?curid=241874", "title": "Frame Check Sequence", "text": "Il campo Frame Check Sequence (FCS) \u00e8 uno spazio di 4 byte all'interno di un frame (di solito nella parte finale) che contiene un valore cyclic redundancy check (CRC) per il riconoscimento di eventuali errori di ricezione all'interno del frame stesso. Il campo FCS a 4 byte non permette la correzione degli errori ma solo il loro riconoscimento: la tecnica di correzione degli errori \u00e8 quindi di tipo ARQ (automatic repeat request).\nFCS \u00e8 usato nei protocolli ethernet, X.25, HDLC, Frame Relay, e in altri layer a livello data link protocols."}
{"id": "241876", "revid": "1573940", "url": "https://it.wikipedia.org/wiki?curid=241876", "title": "Geometra papilionaria", "text": "Geometra papilionaria () \u00e8 un lepidottero appartenente alla famiglia Geometridae, diffuso in Eurasia.\nDescrizione.\nAdulto.\nQuesta grande falena verde-bluastra ha una particolare forma caratteristica. Tra tutte le specie della sottofamiglia Geometrinae \u00e8 quella dalle dimensioni maggiori (41\u201350\u00a0mm di apertura alare), tant'\u00e8 che in inglese viene comunemente denominata \"Large Emerald\", ovvero \"Smeraldo gigante\".\nLe ali presentano inoltre delle linee trasversali bianche spezzettate poco vistose, talvolta totalmente assenti. Come in tutte le Geometrinae i colori rimangono intensi solo per pochi giorni, tendendo poi a sbiadire fino a impallidire negli esemplari pi\u00f9 vecchi. Volano nei boschi da fine giugno a met\u00e0 agosto, raramente anche in maggio o fino a settembre.\nI sessi sono simili, tranne che per le antenne pettinate del maschio.\nLarva.\nLe uova schiudono tra agosto e settembre. La larva che ne fuoriesce, di colore marrone, comincer\u00e0 a nutrirsi fino alla caduta delle foglie, dopodich\u00e9 cercher\u00e0 un riparo sicuro tra i rami, spesso nelle vicinanze di una gemma, per potersi ibernare. Allo spuntare delle nuove foglie riprender\u00e0 a mangiare acquisendo una colorazione pi\u00f9 intensa e accrescendo le proprie dimensioni.\nI bruchi maturi si aggirano infatti intorno ai 30\u00a0mm. Presentano una conformazione a ramo, con una piccola protuberanza sotto l'addome e un bitorzolo marrone sul lato. Sono di un colore verde-giallastro, il capo \u00e8 prevalentemente verde con un leggero riflesso brunasto sulla pagina inferiore. Vivono su svariati alberi e arbusti, come betulle, faggio, ontano, nocciolo, sorbo degli uccellatori, salici e tigli, fino a tarda estate.\nPer impuparsi si calano al suolo o nei fitti strati di muschio sui rami e tessono un bozzolo tra le foglie o i detriti intorno, dal quale usciranno dopo circa quattro settimane. Esiste una sola generazione all'anno.\nDistribuzione.\nLa \"G. papilionaria\" \u00e8 diffusa in quasi tutta Europa, Turchia settentrionale, Transcaucasia, Caucaso e Siberia, a est fino all'isola Sachalin e al Giappone."}
{"id": "241878", "revid": "712828", "url": "https://it.wikipedia.org/wiki?curid=241878", "title": "Barty Crouch Jr.", "text": ""}
{"id": "241881", "revid": "486946", "url": "https://it.wikipedia.org/wiki?curid=241881", "title": "Squadra Toro Rosso", "text": ""}
{"id": "241882", "revid": "6923", "url": "https://it.wikipedia.org/wiki?curid=241882", "title": "Liberazione di Parigi", "text": "La liberazione di Parigi durante la seconda guerra mondiale avvenne il 25 agosto 1944, con la resa della guarnigione tedesca al termine degli scontri iniziati il 19 agosto precedente con gli insorti locali francesi e le truppe degli Alleati arrivate in citt\u00e0. La liberazione, avvenuta al termine della battaglia di Normandia, costitu\u00ec un momento di grande importanza militare e politica simboleggiando la disfatta tedesca sul fronte occidentale e la fine dell'occupazione della Francia.\nLa liberazione cominci\u00f2 quando i combattenti delle \"Forces fran\u00e7aises de l'int\u00e9rieur\" (FFI) - i quadri armati della resistenza francese - organizzarono una rivolta contro la guarnigione tedesca durante l'avvicinamento alla citt\u00e0 della 3\u00aa Armata statunitense, comandata dal generale George Patton. L'operazione, pianificata e condotta in fretta dopo vivaci discussioni tra i capi alleati, venne effettuata principalmente dai reparti meccanizzati francesi della 2e division blind\u00e9e del generale Philippe Leclerc, come fortemente richiesto dal generale Charles de Gaulle ai dirigenti politico-militari anglo-americani per ragioni di prestigio e per segnalare la rivincita e la rinascita della Francia. La notte del 24 agosto, alcuni elementi dell'armata francese si fecero strada lungo la citt\u00e0, arrivando all'H\u00f4tel de Ville poco prima di mezzanotte. Il mattino seguente, il grosso della 2nd Armored Division e della US 4th Infantry Division americane entrarono in citt\u00e0. I tedeschi, in ritirata disordinata dopo la catastrofe della Sacca di Falaise, non opposero forte resistenza e lo stesso generale Dietrich von Choltitz, comandante militare della citt\u00e0, non obbed\u00ec all'ordine draconiano di Adolf Hitler che prevedeva la distruzione totale di Parigi, e prefer\u00ec arrendersi. Il generale Charles de Gaulle prese il controllo della citt\u00e0 e la qualific\u00f2 come capitale del Governo provvisorio della Repubblica francese.\nUna delle principali conseguenze politiche della liberazione di Parigi fu la scomparsa de facto della repubblica di Vichy e la considerazione del Governo provvisorio della Repubblica francese con il generale Charles de Gaulle in testa, come depositario della legittimit\u00e0 storica e politica della Francia e Repubblica francese. D'altra parte, de Gaulle riusc\u00ec a diventare il simbolo della rinascita della nuova Francia, e i tentativi degli anglosassoni di trovare un altro militare o politico francese con cui sostituirlo furono definitivamente accantonati.\nAntefatti.\nLo sbarco sulle spiagge della Normandia, avvenuto il 6 di giugno 1944 inizi\u00f2 la battaglia di Normandia, il cui favorevole esito per gli eserciti degli Alleati permise loro l'avanzata verso l'est della Francia, con l'obiettivo di raggiungere la linea del fiume Reno e, successivamente, entrare nel territorio del Terzo Reich per porre velocemente fine alla guerra in Europa. Tuttavia, riconquistare la citt\u00e0 di Parigi costituiva un doppio problema per gli Alleati, sia dal punto di vista militare che logistico, senza dimenticare le prevedibili conseguenze politiche.\nPer quanto riguarda le considerazioni militari, l'obiettivo della strategia alleata era la distruzione delle forze tedesche in ritirata verso il Reno, tanto che il generale Dwight D. Eisenhower, comandante supremo del Quartier generale Supremo delle Forze di Spedizione Alleate, non considerava la liberazione di Parigi come un obiettivo primario. Lo scopo delle forze angloamericane era distruggere quelle tedesche, per terminare la guerra in Europa e permettere agli Alleati di concentrare lo sforzo bellico sul fronte del Pacifico. Inoltre, era ormai iniziata la corsa fra angloamericani e sovietici per la conquista di Berlino; corsa che gli Alleati non volevano perdere. Per quanto riguarda aspetti logistici, l'elevato numero di abitanti della capitale francese, era un peso importante per le forniture da destinare alla Francia. Alcuni porti importanti dovevano ancora essere liberati. A quel tempo, n\u00e9 il porto di Cherbourg, n\u00e9 quello di Brest erano stati catturati dagli Alleati, che quindi dipendevano da una catena di approvvigionamento alimentare precaria (il porto Mulberry e oleodotti provvisori). Questi mezzi erano, al momento, insufficienti per consentire lo spiegamento dell'intera potenza militare Alleata lungo il fronte dell'Europa occidentale.\nInfine, uno degli obiettivi fondamentali del Governo provvisorio della Repubblica francese era quello di raggiungere il recupero della capitale francese, che doveva diventare un simbolo della rinascita di una Francia su un piano di parit\u00e0 con il resto degli alleati occidentali nel lotta comune contro la Germania nazista. Tuttavia, gli Stati Uniti e il Regno Unito erano riluttanti a concedere la paternit\u00e0 di un evento politico cos\u00ec importante al generale Charles de Gaulle ed erano favorevoli all'ipotesi che il territorio francese fosse sotto il controllo dell'AMGOT (Allied Military Government of Occupied Territories, in italiano Amministrazione militare alleata dei territori occupati). L'amministrazione Alleata era stata pianificata dai Capi di Stato Maggiore statunitensi, e approvata dal presidente Roosevelt, nonostante avesse ricevuto l'opposizione di Eisenhower. Questo controllo doveva durare fino a quando il panorama politico francese non si fosse chiarito, temendo gli Alleati la presenza e l'influenza del Partito comunista francese all'interno della resistenza. Per questo, gli angloamericani preferivano attendere lo svolgimento di elezioni libere sul territorio francese invece di affidare il governo francese a De Gaulle.\nLa conseguenza di tutto ci\u00f2 fu che i generali americani Eisenhower e Omar Bradley, che nella seconda e terza settimana di agosto furono occupati dai combattimenti della Sacca di Falaise, intendevano, una volta terminata la battaglia, aggirare Parigi da nord invece di entrare in citt\u00e0, per due motivi: evitare di trasformare la citt\u00e0 in un campo di battaglia, ed evitare di doversi ritrovare nella situazione di sfamare milioni di civili. Questa era anche l'intenzione del generale americano Leonard T. Gerow, comandante delle operazioni nel settore.\nTuttavia, i francesi premevano per la liberazione della citt\u00e0. Nello spirito dei francesi pesava anche il fatto che dal 1 agosto ci fosse stata una rivolta nella citt\u00e0 polacca di Varsavia, animata dalla popolazione civile della citt\u00e0 in attesa dell'arrivo dell'Armata Rossa. Allo stesso modo, in caso di insurrezione a Parigi, si presumeva necessariamente che gli Alleati sarebbero intervenuti rapidamente per liberare la capitale dai suoi occupanti tedeschi ed evitare ritorsioni contro la popolazione civile francese e contro la stessa citt\u00e0. Per queste ragioni, i francesi commissionarono al generale Pierre Koenig, che era stato recentemente nominato Capo di Stato Maggiore della FFI, di preparare un'insurrezione a Parigi, al fine di impedire il futuro insediamento in Francia dell'AMGOT. I francesi dovevano agire rapidamente, perch\u00e9 il futuro personale amministrativo dell'AMGOT era gi\u00e0 stato formato nella citt\u00e0 americana di Charlottesville, in Virginia. Charles De Gaulle aveva gi\u00e0 visitato la Normandia recentemente liberata nel mese di luglio e aveva lasciato l\u00ec due rappresentanti della resistenza per assumere il controllo dell'amministrazione civile nell'area; ci\u00f2 imped\u00ec tacitamente alle forze armate statunitensi di assumere queste funzioni. Tuttavia, il governo provvisorio della Francia considerava la liberazione di Parigi essenziale per stabilire un vero governo francese in grado di annullare qualsiasi tentativo di insediare un \"governo militare alleato\" sul Paese.\nLa situazione strategica tedesca.\nIl comandante della guarnigione tedesca di Parigi era il generale Choltitz. Il 7 agosto, Hitler convoc\u00f2 il generale presso la Tana del Lupo; dopo un discorso di tre quarti d'ora nel quale il Fuhrer si lament\u00f2 dell'opposizione nei suoi confronti e sfog\u00f2 la sua rabbia nei confronti dei congiurati del 20 luglio, gli espose i piani per la citt\u00e0: Choltitz, in qualit\u00e0 di comandante di una \"fortezza assediata\" aveva pieni poteri su tutto il personale della Wehrmacht di stanza nella capitale. Inoltre, gli ordini successivi prevedevano la distruzione dei ponti e monumenti di Parigi e la feroce soppressione di qualsiasi resistenza da parte della popolazione, fino all'ultimo uomo. L'obiettivo era di creare una seconda \"Stalingrado\" sul fronte occidentale e immobilizzare cos\u00ec diverse divisioni alleate.\nMa il generale Von Choltitz non mostr\u00f2 alcuna volont\u00e0 di attuarli. La guarnigione tedesca infatti, in teoria poteva contare su 25.000 uomini. In pratica, buona parte delle truppe e dei carri armati a sua disposizione dovettero lasciare la citt\u00e0 per andare a combattere contro le unit\u00e0 americane di Patton. Le truppe rimaste erano scarsamente attrezzate, e soprattutto, erano un miscuglio eterogeneo di vari tipi di unit\u00e0 (ad esempio amministrative) dal basso valore di combattimento. Gli 80 carri armati a disposizione (alcuni risalenti all'estate 1940) come ad esempio il Renault FT (con l'intenzione di utilizzarli a Parigi nel combattimento urbano che avrebbe dovuto avere luogo contro gli statunitensi) erano per l'epoca assolutamente obsoleti, cos\u00ec come diversi pezzi di artiglieria. Il 17 agosto, Choltitz ricevette la visita del feldmaresciallo Walter Model. Model si trovava in Francia per fronteggiare l'invasione angloamericana, dopo aver rilevato l'incarico del generale G\u00fcnther von Kluge. Il feldmaresciallo era stato costretto a ritirarsi pi\u00f9 volte dopo mesi di combattimenti intensi, ed ora si trovava a Parigi.\nLa liberazione.\nInsurrezione generale (15-19 agosto).\nLa resistenza di Parigi era stata guidata dal comunista Henri Rol-Tanguy, capo della FFI nella regione di \u00cele-de-France. L'uomo guidava la Resistenza dal suo quartier generale situato in piazza Denfert-Rochereau, assieme al delegato militare nazionalsita gollista Jacques Chaban-Delmas. Le forze di Rol-Tanguy erano scarsamente equipaggiate e non avevano nemmeno collegamenti radio verso l'esterno, ma il comandante era entusiasta e rapidamente inizi\u00f2 a circondare i nuclei di resistenza dei tedeschi. Gli occupanti avevano da subito preso posizione difensiva, mentre una divisione della SS aveva ricevuto l'ordine di raggiungere Parigi per rafforzare le unit\u00e0 della Wehrmacht sul posto. Il motivo dell'invio di un'unit\u00e0 delle SS era, presumibilmente, che avrebbe aiutato a soddisfare fedelmente i desideri di Adolf Hitler per la completa distruzione della citt\u00e0.\nIl 15 agosto, nel sobborgo nordorientale di Pantin, 1.654 uomini (tra cui 168 aviatori Alleati catturati) e 546 donne, tutti prigionieri politici, vennero inviati ai campi di concentramento di Buchenwald (gli uomini) e Ravensbr\u00fcck (le donne) in quello che fu l'ultimo convoglio tedesco verso la Germania. Choltitz, sotto gli ordini del feldmaresciallo Von Kluge, sequestr\u00f2 tutte le armi in possesso degli agenti di polizia francesi e immagazzinate nelle armerie della polizia.\nLo stesso giorno, gli impiegati della metropolitana di Parigi, della Gendarmeria e della Polizia iniziarono uno sciopero; i lavoratori della posta si unirono alle proteste il giorno seguente. Il 16 agosto Rol-Tanguy ordin\u00f2 la requisizione dei veicoli in citt\u00e0 per cominciare a preparare le difese. Nello stesso momento, Chaban-Delmas era di ritorno da Londra; il delegato gollista si era recato in Inghilterra per avvisare il generale K\u0153nig che una rivolta era inevitabile, e quest'ultimo gli aveva ordinato di fermare in qualsiasi modo l'insurrezione, poich\u00e9 gli Alleati stavano pianificando l'occupazione di Parigi per l'inizio di settembre. Tuttavia, i gollisti non potevano lasciare l'iniziativa nelle mani dei comunisti e non si opposero a Rol-Tanguy quando quest'ultimo propose di intensificare la lotta in una riunione del Consiglio Nazionale della Resistenza tenutasi il 17 agosto, giorno che sarebbe finito per essere conosciuto come quello della G\"rande fuite des Fritz\" (\"il grande volo dei tedeschi\"), poich\u00e9 questi, sapendo che non erano pi\u00f9 in grado di controllare la situazione per molto pi\u00f9 tempo, iniziarono l'evacuazione e lunghe carovane di automobili lasciarono la citt\u00e0, abbandonandosi anche a sporadici saccheggi.\nIl 18 agosto sui muri della citt\u00e0 comparvero manifesti del Partito Comunista che incitavano alla rivolta. In breve, agli scioperi gi\u00e0 in corso, si unirono anche altri operai, che, attraversando la citt\u00e0, segnarono l'inizio dell'insurrezione generale. Quel giorno, Rol-Tanguy ordin\u00f2 a tutti i parigini venne ordinata la sollevazione generale contro le forze naziste e collaborazioniste. In breve vennero issate delle barricate e iniziarono una serie di violenti scontri, che ebbero il loro culmine il 22 agosto. Scontri pi\u00f9 pesanti si svolsero nei pressi del palazzo della Prefettura, che fu catturata dagli insorti il 18 agosto. Choltitz rispose cautamente a questi attacchi, ordinando di isolare l'edificio con alcuni uomini e carri armati, piuttosto che irrompere al suo interno per fronteggiare i rivoltosi.\nL'insurrezione delle FFI (19-23 agosto).\nIn tutta la Francia, grazie alle trasmissioni radio della BBC e della \"Radiodiffusion nationale\" (una stazione radio della Resistenza) la popolazione venne a conoscenza dell'avanzata degli Alleati verso Parigi a conclusione della battaglia della Normandia.\nIl 20 agosto il quartier generale del personale della FFI si insedi\u00f2 in una base segreta sotterranea a Place Denfert-Rochereau, sotto il Leone di Belfort. Lo stesso giorno, il quartier generale della polizia fu catturato dai partigiani e le schermaglie tra le forze francesi e tedesche si diffusero in tutti i quartieri e i sobborghi. Nello stesso momento, il delegato del governo provvisorio Alexandre Parodi inizi\u00f2 la formazione di un organo di governo centralizzato, pianificando l'acquisizione dei diversi ministeri. Mentre la citt\u00e0 era in subbuglio, il generale francese Philippe Leclerc, al comando della \"2e division blind\u00e9e\" (2\u00aa DB), era vicino al comune di Argentan, mentre De Gaulle, tornato dal Canada due giorni prima, incontr\u00f2 il generale Eisenhower a Le Mans e lo convinse a far marciare a Parigi la 2e division blind\u00e8. Quel giorno Hitler ordin\u00f2 al feldmaresciallo Model di far s\u00ec che le truppe tenessero saldamente la linea del fronte sulla Senna, in maniera tale da rendere Parigi un \"punto di forza\" della difesa tedesca. Il controllo della citt\u00e0 doveva essere mantenuto in qualsiasi modo, anche a costo della sua totale distruzione. Ricevuto l'ordine di tenere la citt\u00e0, il generale replic\u00f2 che per farlo avrebbe dovuto avere almeno 200.000 uomini e sei divisioni di panzer in pi\u00f9. A quel punto, capendo che le sue forze non sarebbero riuscite a resistere ai tumulti interni della citt\u00e0 e alle divisioni Alleate in arrivo dall'esterno, Model pens\u00f2 che rispettare gli ordini avrebbe significato la sua totale disfatta, disobbed\u00ec agli ordini di Hitler e ritir\u00f2 la Prima Armata e la Quinta Armata Panzer oltre la Senna, per rinforzare le linee sulla Marna e la Somme. Choltitz si ritrov\u00f2 a dover difendere la citt\u00e0 da solo.\nIl 21 agosto, i giornali un tempo clandestini furono venduti per la prima volta pubblicamente, mentre i tedeschi rafforzarono le loro posizioni, mantenendo saldamente il Giardino delle Tuileries, Rue de Rivoli, i Quai, l'Ecole Militaire, le caserme del Principe Eugenio in Place de la R\u00e9publique e l'area dei Giardini del Lussemburgo. Tuttavia, il centro della citt\u00e0 e il municipio erano in mano agli insorti. Fu concordata una tregua, su proposta di Raoul Nordling, console di Svezia. La tregua serv\u00ec ad entrambe le parti: i tedeschi ne approfittarono per continuare l'evacuazione della citt\u00e0, la Resistenza per consolidare le proprie posizioni difensive. Rol-Tanguy tuttavia, che non era stato messo al corrente dei piani per negoziare una tregua, e furioso per ci\u00f2 che vedeva come un'ingerenza esterna, ordin\u00f2 ai suoi uomini di continuare con le operazioni e di prendere il controllo della citt\u00e0. Il 23 agosto, alle 11.00 del mattino Choltitz ricevette l'ordine di Hitler di distruggere la citt\u00e0.\nL'arrivo della 2e division blind\u00e9e.\nIl generale Leclerc, a conoscenza della situazione in citt\u00e0 e ansioso di intervenire, contravvenendo agli ordini alleati decise di dirigersi verso la capitale. Senza informare il generale americano Leonard Gerow, ordin\u00f2 una prima ricognizione nei pressi di Versailles. Il generale, scoperti i movimenti dei francesi, ordin\u00f2 il loro rientro immediato, ma Leclerc fece finta di non aver ascoltato. Nel frattempo, gli insorti parigini, a corto di munizioni, non avrebbero potuto resistere ancora a lungo contro i tedeschi. Data la situazione disperata in cui si trovarono, e dopo aver ottenuto l'approvazione del generale Charles de Gaulle, che pensava che solo la divisione di Leclerc avrebbe avuto la gloria di aver liberato Parigi, Leclerc forz\u00f2 la situazione davanti agli Alleati dando l'ordine di avanzare verso Parigi (contro gli ordini dei loro superiori americani). Il 24 agosto, Leclerc invi\u00f2 un messaggio alle FFI trincerati nel quartier generale della polizia, invitandoli a resistere poich\u00e9 i rinforzi erano in arrivo. Il generale Eisenhower, incerto di riuscire a fermare i francesi, fin\u00ec per arrendersi all'evidenza, inviando a sostegno degli uomini di Leclerc la 4th Infantry Division, non solo a non lasciare i francesi soli con l'onere dell'attacco, ma anche benefici in termini di propaganda e politici.\nIl primo reparto della 2\u00aa DB francese del generale a entrare a Parigi fu la 9\u00aa compagnia del 3/RMT (\"Regiment de marche du Tchad\") guidata dal tenente Raymond Dronne. Questa compagnia, \"La Nueve\", guidata dal veterano della guerra civile spagnola Amado Granell, era costituita principalmente da repubblicani spagnoli espatriati fortemente antifascisti, raggruppati nei plotoni meccanizzati Elias e Campos equipaggiati con semicingolati halftracks denominati in ricordo delle battaglie della guerra civile, con nomi come \"Madrid\", \"Guadalajara\", \"Brunete\" e \"Guernica\". La compagnia degli spagnoli era rinforzata da tre carri armati M4 Sherman del tenente Michard, appartenente alla compagnia Witasse del 501\u00b0 \"Regiment des Chars de Combat\"; i tre Sherman portavano i nomi \"Montmirail\", \"Champaubert\" e \"Romilly\" in ricordo delle vittorie di Napoleone Bonaparte nel 1814 contro i prussiani.\nIntorno alle ore 19.00 la 2\u00aa DB raggiunse la stazione ferroviaria di Croix-de-Berny. Leclerc ordin\u00f2 alla 9\u00aa compagnia guidata da tenente Dronne e Granell e di andare in avanscoperta. Alle ore 20.00 la compagnia part\u00ec. Un giovane di nome Georges Chevalier, facendosi strada fra la folla che si era accalcata attorno alle forze francesi, si offr\u00ec come guida per far attraversare in sicurezza l'armata fra le strade della regione meridionale della citt\u00e0. Dopo tre quarti d'ora, la compagnia arriv\u00f2 a Porte d'Italie, uno degli ingressi della citt\u00e0. La compagnia era finalmente giunta nella capitale, ma il tenente Dronne necessitava di conoscere la posizione delle truppe tedesche. Giunse a quel punto un'altra guida, un armeno, a bordo di un ciclomotore. Passando per alcune strade secondarie, alle ore 21.22 la colonna raggiunse l'H\u00f4tel de Ville, dove Dronner si incontr\u00f2 con alcuni capi della Resistenza, tra cui Georges Bidault, futuro presidente della Francia. Gli uomini di Dronner e Granell ricevettero un'autentica esplosione di giubilo popolare nei sobborghi, con i cittadini francesi che celebravano nelle strade, un elemento che contribu\u00ec a ritardare l'avanzata delle truppe, ostacolata dall'occupazione delle strade delle citt\u00e0. Le campane di tutte le chiese risuonarono, per segnalare l'arrivo in citt\u00e0 dei francesi.\nGli Alleati entrano a Parigi.\nLa 4th US Infantry Division, guidata dal generale Raymond Barton, entr\u00f2 in citt\u00e0 attraverso Porte d'Italie alle prime ore del 25 agosto. I reggimenti americani in avanzamento coprirono il fianco destro della 2\u00aa DB, e si mossero verso est in direzione della Bastiglia, facendosi strada attraverso Avenue Daumesnil e dirigendosi verso Bois de Vincennes. I giovani membri del gruppo di resistenza della Section motoris\u00e9e du XVIe , istituiti e comandati da Jean-G\u00e9rard Verdier, aiutarono i veicoli corazzati a orientarsi nella capitale. Questi giovani furono integrati nelle unit\u00e0 statunitensi, e fornirono loro informazioni e accesso ai punti di resistenza tedeschi, partecipando anche agli scontri. Guidati dai combattenti della resistenza, gli Alleati raggiunsero la Rue de Rivoli nonostante i pesanti combattimenti in citt\u00e0. I carri armati francesi distrussero pi\u00f9 volte i panzer tedeschi e le colonne corazzate durante gli scontri, che nella notte precedente avevano intensificato la propria attivit\u00e0 in un tentativo di contrattacco. Nel pomeriggio, i commandos inglesi della 30 Assault Unit, entrarono in citt\u00e0 dalla Porte d'Orl\u00e9ans e cominciarono a perquisire alcuni edifici in cerca di informazioni vitali, riuscendo a catturare l'ex quartier generale dell'ammiraglio Karl D\u00f6nitz, situato a Ch\u00e2teau de la Muette.\nAlle ore 14.30 del 25 agosto ebbe luogo un improvviso combattimento proprio al centro di Parigi; un carro Panzer V Panther sbuc\u00f2 da Place de la Concorde e apr\u00ec il fuoco contro i tank-destroyers M10 del RBFM (\"Regiment blind\u00e9e des Fusiliers Marines\") arrivati a Place Charles-de-Gaulle; sotto l'arco di Trionfo in quel momento si trovavano il colonnello Paul de Langlade e il capitano Jacques Massu. Quattro cacciacarri M10 si schierarono sugli Champs-\u00c9lys\u00e9es e spararono al Panther fermo accanto all'Obelisco in Place de la Concorde; il TD \"Simoun\" del secondo ufficiale Paul Quinon colp\u00ec a 1.800 metri il carro tedesco, danneggiandone i cingoli e immobilizzandolo. Il Panther per\u00f2 era ancora in grado di rispondere al fuoco con il cannone da 75\u00a0mm. A questo punto apparvero su Place de la Concorde, provenienti da Rue de Rivoli, i carri M4 Sherman di una sezione del 501\u00b0 \"Regimemt des Chars de Combat\"; il sergente Bizien, sullo Sherman \"Douaumont\", colp\u00ec frontalmente senza effetto il Panther, quindi decise di tentare di speronarlo. Lo Sherman urt\u00f2 violentemente il carro tedesco, il sergente Bizien usc\u00ec dal carro e cattur\u00f2 l'equipaggio tedesco, mettendo fine al clamoroso scontro.\nLa resa dei tedeschi.\nIn attesa della capitolazione finale, la 9\u00aa compagnia assal\u00ec la Camera dei deputati, l'H\u00f4tel Majestic e Place de la Concorde. Contravvenendo all'ordine diretto di Hitler per una resistenza ad oltranza e nell'eventuale distruzione della citt\u00e0 in caso di abbandono, il generale Choltitz si arrese alle 15.30 del 25 agosto, nei pressi dell'H\u00f4tel Meurice. Fu quindi trasportato al palazzo della Prefettura, dove firm\u00f2 la resa ufficiale, e infine alla stazione di Montparnasse, dove il generale Leclerc aveva stabilito il suo posto di comando, per firmare la resa delle truppe tedesche a Parigi. Gli Alleati ricevettero Von Choltilz come prigioniero, mentre altre unit\u00e0 francesi entrarono nella capitale.\nI festeggiamenti per la vittoria.\nLo stesso giorno, il 25 agosto, il generale Charles de Gaulle, si rec\u00f2 al Ministero della Guerra, a Carrer de Saint-Dominique, e successivamente all'H\u00f4tel de Ville.dove, immerso nella folla indescrivibilmente felice, lo attendevano il Comitato per la liberazione di Parigi e il Consiglio nazionale della Resistenza. L\u00ec, De Gaulle rese omaggio alla capitale della Francia con un discorso divenuto celebre:\nIl giorno successivo, il 26 agosto, fu organizzata una parata della vittoria attraverso gli Champs \u00c9lysees. La folla entusiasta salut\u00f2 i soldati statunitensi e gli uomini di Leclerc, sebbene il generale americano Gerow avesse vietato la partecipazione alla sua divisione corazzata, essendo ancora sconvolto dalla disobbedienza del generale francese. De Gaulle nel frattempo volle assicurarsi di vedersi attribuito il ruolo principale nella liberazione della citt\u00e0, lasciando sullo sfondo i membri della Resistenza in citt\u00e0. In primo luogo, affiancato dagli uomini della \"Nueve\", che divennero la sua scorta in quei giorni a Parigi, si rec\u00f2 a rendere omaggio alla tomba del milite ignoto. Una successiva parata della vittoria fu organizzata mettendo in testa gli uomini della compagnia spagnola, con Amado Granell in prima fila. Inoltre, una bandiera della Seconda Repubblica spagnola attravers\u00f2 il viale degli Champs \u00c9lys\u00e9es.In seguito fu tenuta una cerimonia di ringraziamento presso la cattedrale di Notre Dame, che fu disturbata da un breve scambio di colpi d'arma da fuoco, causata da un errore di alcuni insorti che credevano di aver avvistato tiratori nemici in procinto di tendere un'imboscata dalla cattedrale. La popolazione presente si and\u00f2 rapidamente a riparare dietro i veicoli corazzati di Leclerc. Tuttavia, De Gaulle, imperturbabile, continu\u00f2 a camminare come se nulla fosse in mezzo alla strada, per recarsi all'interno della chiesa. Malcolm Muggeridge, agente del servizio segreto inglese, presente sul posto, ricord\u00f2 cos\u00ec la scena:\nUna stima parla di 1.500 membri della Resistenza francese e di civili francesi morti durante i combattimenti per la liberazione della citt\u00e0, mentre le perdite dei tedeschi furono di circa 3.200 morti nei combattimenti e 12.800 prigionieri.\nIl 29 agosto, la 28th Infantry Division statunitense, assemblata a Bois de Boulogne la notte prima, sfil\u00f2 in parata da Avenue Hoche fino all'Arco di Trionfo, per poi scorrere lungo gli Champs \u00c9lys\u00e9es, acclamata dalla folla festante.\nConseguenze.\nLa rivolta di Parigi confer\u00ec al governo francese libero di recente istituzione e al suo presidente, Charles de Gaulle, sufficiente prestigio e autorit\u00e0 per fondare una repubblica francese provvisoria. Ci\u00f2 sostitu\u00ec il caduto Stato di Vichy e un\u00ec la Resistenza francese divisa politicamente, trascinando gollisti, nazionalisti, comunisti e anarchici in un nuovo governo di \"unit\u00e0 nazionale\"\nEredit\u00e0.\nIl 60\u00ba anniversario, nel 2004, venne celebrato con due parate militari con veicoli d'epoca, una rappresentante la Francia, e l'altra gli Stati Uniti."}
{"id": "241885", "revid": "363629", "url": "https://it.wikipedia.org/wiki?curid=241885", "title": "Veliero", "text": "Un veliero \u00e8 una barca a vela che sfrutta principalmente (ed un tempo, esclusivamente) l'azione del vento per la propulsione. In senso stretto si indica con \"veliero\" una nave a tre alberi pi\u00f9 il bompresso, armata con vele quadre.\nDescrizione.\nUn veliero \u00e8 composto essenzialmente dallo scafo e dall'alberatura. Nonostante ne esistano e ne siano esistiti molti in acciaio o con costruzione composita, qui ci riferiamo alla costruzione tradizionale in legno. L'intelaiatura interna \u00e8 composta essenzialmente dalla chiglia, la trave di legno che ne costituisce la spina dorsale, e dalle ordinate, che determinano la larghezza della nave. Queste ultime possono essere di varia forma, a V o a U, a seconda della posizione e delle linee della nave.\nIl fasciame, che cinge la nave, \u00e8 realizzato con tavole di legno di varia larghezza, lunghezza e spessore. Nell'intercapedine tra due tavole, detta comento, c'\u00e8 della stoppa incatramata, che viene inserita con l'operazione detta calafataggio, per assicurare l'impermeabilit\u00e0 dello scafo. Le suddivisioni interne dello scafo, in senso orizzontale, sono detti ponti. Il pi\u00f9 alto ponte continuo \u00e8 detto \"di coperta\"; i successivi vengono chiamati ponte di primo corridoio, di secondo corridoio e cos\u00ec via. In una nave da guerra sono invece noti come ponte di prima batteria, di seconda batteria e via dicendo. Le sovrastrutture, limitate in senso longitudinale ma non trasversale (che vanno cio\u00e8 da banda a banda), sono dette \"casseri\", (\"castello\" nel caso di quella di prua). Se sono limitate anche trasversalmente, prendono il nome di \"tughe\". \nAlberi.\nGli alberi sono fissati sulla chiglia e salgono in maniera perpendicolare allo scafo, o quasi, salvo il bompresso, che segue una linea inclinata, sporgendo in maniera diagonale a prora.\nI grandi bastimenti hanno il pi\u00f9 delle volte quattro alberi. Andando da poppa verso prora, sono detti di mezzana, maestra e trinchetto. Il quarto albero, come gi\u00e0 detto, sporge in diagonale oltre la prora della nave, e viene chiamato bompresso. Essi sono sostenuti dalle sartie, che sostengono l'albero trasversalmente, e dagli stralli che li sostengono longitudinalmente.\nNel caso di velieri di grandi dimensioni gli alberi composti da pi\u00f9 pezzi: tronco maggiore, albero di gabbia, alberetto e cos\u00ec via. Nel punto di congiunzione fra i vari spezzoni c'\u00e8 una piattaforma detta \"coffa\" o \"crocetta\", a seconda della posizione sull'albero, e che ha lo scopo di dare quartiere alle sartie superiori, e di ospitare eventuali vedette. Sugli alberi, montati a formare una croce con questi ultimi, ci sono svariati pennoni a cui vengono inferite le vele. \nVele.\nLe vele sono fatte quasi sempre di tela olona, tessuta con una tecnica particolare. Possono essere in canapa, lino o cotone. Le prime due sono usate per fabbricare vele di ogni dimensione. Il cotone si usa invece solo per vele di piccole dimensioni. Le vele possono essere quadre o triangolari (dette a volte \"di taglio\").\nTipologie.\nI velieri possono essere di vari tipi, a seconda del numero e tipo di alberi e di vele. Alcuni esempi:"}
{"id": "241891", "revid": "729019", "url": "https://it.wikipedia.org/wiki?curid=241891", "title": "Operazione Epsom", "text": "Durante la seconda guerra mondiale, nel quadro delle operazioni seguenti allo sbarco in Normandia, operazione Epsom fu il nome in codice adottato dal Comando supremo alleato per indicare l'offensiva sferrata dalle forze britanniche del generale Bernard Montgomery condotto dalle forze britanniche con l'obiettivo di conquistare la citt\u00e0 francese di Caen. L'offensiva ebbe inizio il 25 giugno 1944.\nDopo qualche successo iniziale e il superamento del fiume Odon, le divisioni britanniche furono contrattaccate sul fianco occidentale dalle riserve corazzate tedesche e, pur riuscendo a respingere gli attacchi pi\u00f9 pericolosi, dovettero arrestare l'offensiva il 30 giugno e cedere una parte delle posizioni conquistate.\nL'operazione Epson fu seguita in luglio da una nuova grande offensiva in direzione di Caen, l'operazione Charnwood.\nLa battaglia.\nL'offensiva venne sferrata dall'VIII corpo d'armata britannico del generale Richard O'Connor che inizialmente ottenne buoni progressi; mentre sul fianco occidentale il XXX corpo del generale Bucknall teneva impegnata la Panzer-Lehr-Division e conquistava il 26 giugno la cittadina di Rauray, le truppe del generale O'Connor attaccarono tra Cheux e Saint-Marvieu con il sostegno dell'artiglieria e dei cannoni navali e superarono la strenua resistenza della 12. SS-Panzer-Division \"Hitlerjugend\". I mezzi corazzati della 11\u00aa Divisione corazzata britannica del generale Roberts raggiunsero e superarono il fiume Odon e riuscirono anche a conquistare il 29 giugno la strategica quota 112 che dominava la pianura fino al fiume Orne, dopo violenti scontri con i panzer della divisione corazzata \"Hitlerjugend\" del generale Kurt Meyer.\nNel frattempo tuttavia erano arrivate nell'area le due panzer-Division Waffen-SS del II Panzer-Korps SS del generale Paul Hausser, provenienti dal fronte orientale e con queste forze il generale Leo Geyr von Schweppenburg, comandante del Panzergruppe West, sferr\u00f2 il 29 giugno un grande contrattacco sul fianco destro dell'VIII corpo d'armata britannico. La 9. SS-Panzer-Division \"Hohenstaufen\" e la 10. SS-Panzer-Division \"Frundsberg\", rinforzate da \"kampfgruppen\" della 2. SS-Panzer-Division \"Das Reich\" e della 1. SS-Panzer-Division \"Leibstandarte SS Adolf Hitler\", misero in difficolt\u00e0 i britannici e riconquistarono alcune posizioni. Per un momento il comando tedesco sper\u00f2 di poter finalmente effettuare un grande attacco decisivo per ributtare a mare le truppe alleate e si parl\u00f2 di \"grosse Chance\" (\"la grande occasione\"), ma l'artiglieria britannica e l'intervento dei cannoni navali della flotta alleata frustrarono rapidamente questo tentativo. Le due divisioni corazzate del II Panzer-Korps SS, passato al comando del generale Wilhelm Bittrich subirono forti perdite e non poterono continuare l'avanzata sul fianco nemico.\nNonostante questa delusione, i tedeschi raggiunsero un successo locale con la riconquista il 30 giugno di quota 112 da parte dei carri armati della 12. SS \"Hitlerjugend\" guidati dal tenente colonnello Max W\u00fcnsche che sfruttarono un errato movimento di ritirata della 11\u00aa Divisione corazzata britannica e occuparono rapidamente la posizione strategica."}
{"id": "241892", "revid": "287204", "url": "https://it.wikipedia.org/wiki?curid=241892", "title": "Mesenteriolo", "text": ""}
{"id": "241893", "revid": "1573940", "url": "https://it.wikipedia.org/wiki?curid=241893", "title": "Delias mysis", "text": "Delias mysis (), \u00e8 un lepidottero appartenente alla famiglia Pieridae.\nPresenta le ali anteriori con un'area nera all'apice che include quattro macchie bianche.\nLe ali posteriori sono orlate di nero ai margini.\nStadi giovanili.\nIl bruco \u00e8 verde giallognolo con testa nera e peli bianchi.\nSi sviluppa a spese del vischio.\nDistribuzione e habitat.\nLa specie si rinviene nelle foreste pluviali dell'Australia, della Nuova Guinea e delle isole vicine."}
{"id": "241894", "revid": "767487", "url": "https://it.wikipedia.org/wiki?curid=241894", "title": "Salchow", "text": "Il salchow \u00e8 un salto del pattinaggio artistico.\nSi esegue partendo da un filo sinistro interno indietro, in cui si porta la gamba destra progressivamente da indietro in avanti, disegnando una sorta di \"D\". Non appena la gamba destra \u00e8 giunta all'incirca a 90 gradi rispetto all'asse del corpo, si lancia avvicinandola alla gamba sinistra e si gira contemporaneamente verso sinistra.\nSi atterra sul filo esterno destro indietro, appoggiando solo sul piede destro.\nQuesto salto prende il nome dal suo ideatore: Ulrich Salchow, svedese che fu primo campione Olimpico nel 1908.\nIl Salchow nel pattinaggio artistico a rotelle.\nFino agli anni novanta il Salchow era obbligatoriamente staccato dalle ruote (era chiamato anche \"salto stella\" ed anche \"salto doppio\") e questo lo rendeva un salto estremamente difficile. \u00c8 stato\nmodificato il regolamento e adesso quasi tutti staccano il Salchow dal puntale, qualcuno continua per abitudine a farlo dalle ruote ma solo quello singolo. Questa decisione \u00e8 stata presa per stimolare gli atleti a proseguire sugli altri salti, infatti sostando sul freno prima dello stacco il salto ha un impatto meno critico sull'atleta perch\u00e9:\nAl giorno d'oggi \u00e8 piuttosto raro vedere un Salchow eseguito dalle ruote, poich\u00e9 fino a poco tempo fa, anche se era stato cambiato il regolamento consentendo il passaggio dal freno, molti giudici premiavano di pi\u00f9 i Salchow eseguiti dalle ruote perch\u00e9 ritenuti pi\u00f9 scorrevoli, belli e difficili; ora invece non esiste pi\u00f9 questa differenza e per questo motivo si imposta a tutti gli atleti il Salchow staccato dal freno."}
{"id": "241895", "revid": "4", "url": "https://it.wikipedia.org/wiki?curid=241895", "title": "Mesenterio", "text": ""}
{"id": "241898", "revid": "765341", "url": "https://it.wikipedia.org/wiki?curid=241898", "title": "Illecito civile extracontrattuale", "text": "In diritto l'illecito civile extracontrattuale (o illecito aquiliano, dalla \"Lex Aquilia\") \u00e8 l'illecito civile consistente nella violazione di un dovere, che non si configura come inadempimento di un obbligo del danneggiante nei confronti del danneggiato.\nIn certi ordinamenti di civil law (ad esempio, Francia e Spagna) gli illeciti civili extracontrattuali vengono distinti in delitti e quasi delitti; in altri tale distinzione non \u00e8 stata accolta o mantenuta e si parla di fatti illeciti (cos\u00ec in Italia) o atti illeciti (cos\u00ec in Germania e Svizzera) anche se, a rigore, qualsiasi illecito, compresi quelli penali, pu\u00f2 essere considerato fatto e, al di fuori dei casi di responsabilit\u00e0 oggettiva, atto illecito.\nOrdinamento italiano.\nDefinizione.\nL'art. 2043 del codice civile fonda l'obbligo, per chiunque abbia provocato col proprio fatto illecito, colposo o doloso, un danno ingiusto a risarcire il danneggiato.\nDi regola si individua quindi nel fatto illecito un elemento soggettivo, che consiste nella volontariet\u00e0 o meno dell'azione (o condotta), e uno oggettivo.\nL'art. 2043 \u00e8 anche meglio conosciuto come \"illecito civile\" ed \u00e8 direttamente collegato con altri articoli del codice civile quali 1223 (risarcimento del danno) e 2056 (valutazione del danno ingiusto).\nElemento soggettivo.\nSi avr\u00e0 un fatto doloso quando il danno \u00e8 voluto, come effetto della propria azione, o comunque si accetta l'eventualit\u00e0 che si verifichino conseguenze dannose, anche se non sono l'obiettivo primario dell'atto (dolo eventuale, ad es. si fa scoppiare una bomba sotto un monumento di notte, sapendo che \u00e8 possibile che qualcuno passi nelle vicinanze, ma volendo prima di tutto danneggiare il monumento).\nIl fatto \u00e8 colposo quando deriva da una negligenza, imprudenza o imperizia (es. guidando la vettura per distrazione, o perch\u00e9 non si conosce la tecnica di guida) o per inosservanza di leggi, regolamenti, usi o discipline.\nElemento oggettivo.\nSi compone di comportamento ingiusto, evento dannoso e nesso di causalit\u00e0.\nComportamento ingiusto.\n\u00c8 l'azione umana illecita cio\u00e8 contraria a norme dell'ordinamento giuridico. L'atto illecito \u00e8 atipico, nel senso che ogni violazione di una norma imperativa, che non pu\u00f2 essere derogata, che procuri un danno ad altri, va risarcita (principio del \"neminem laedere\") tramite l'applicazione degli artt 1223 e 2056.\nEvento dannoso.\n\u00c8 il pregiudizio subito dal soggetto diverso da quello che ha tenuto la condotta. Pu\u00f2 essere un danno economico, sotto le specie di danno emergente (spese sostenute in conseguenza del danno) e lucro cessante (mancato guadagno, che il danneggiato avrebbe ottenuto con sicurezza o buona probabilit\u00e0, se non si fosse verificato il fatto dannoso), oppure danno non economico. La giurisprudenza pi\u00f9 recente comprende in questa voce anche il danno biologico e quello esistenziale, di regola ritenuti un'unica voce di danno, come lesione dell'integrit\u00e0 psicofisica e delle abitudini di vita del danneggiato. Viene risarcito con valutazione equitativa dal giudice.\nL'art. 2059 c.c. prevede che il danno non patrimoniale sia risarcito solo nei casi previsti dalla legge; la norma viene interpretata nel senso di riconoscere il danno morale (patimenti, sofferenze) solo quando il fatto illecito civile \u00e8 anche punibile come reato, ma \u00e8 aperta la discussione circa la differenza tra danno morale e danno esistenziale o biologico.\nSi parla di evento dannoso come danno ingiusto, cio\u00e8 provocato \"non iure\", perch\u00e9 esistono danni provocati secondo diritto, com'\u00e8 il danno patito dal proprietario il cui terreno sia legittimamente espropriato dalla pubblica amministrazione. In questo caso non \u00e8 dovuto un risarcimento, ma un indennizzo.\nNesso di causalit\u00e0.\n\u00c8 il legame causa-effetto che deve legare la condotta con l'evento, nel senso che il danno deve essere causa diretta ed immediata dell'azione. Viene escluso dal fatto altrui, dalla forza maggiore e dal caso fortuito.\nRisarcimento.\nL'obbligo di risarcimento \u00e8 la conseguenza del fatto illecito, che genera un'obbligazione.\nIl termine di prescrizione, entro il quale il risarcimento deve essere richiesto, a pena di perdere tale diritto, \u00e8 di cinque anni, secondo la legislazione italiana.\nIl risarcimento \u00e8 dovuto solo se esistono tutti gli elementi del fatto illecito, e se sono provati in giudizio dal danneggiato (il quale ha l'onere delle prova), a meno che si tratti di un caso di responsabilit\u00e0 oggettiva, (o meglio di colpa presunta) nel qual caso \u00e8 il danneggiante ad avere l'onere della prova e quindi a dover provare di aver fatto tutto quanto a lui possibile per evitare il danno e che quindi il danno \u00e8 avvenuto per cause a lui non imputabili. Al danneggiato basta provare la condotta, l'evento e il nesso di causalit\u00e0.\nEsistono due tipi di risarcimento: per equivalenza (colui che ha commesso il danno deve pagare una somma di denaro che vada a sanare il pregiudizio subito dal danneggiato) e per forma specifica.\nIl reintegro in forma specifica pu\u00f2 essere a sua volta di due tipi: o un reintegro in forma specifica (cio\u00e8 colui che ha arrecato il danno deve ripristinare la situazione materiale antecedente al pregiudizio) o un reintegro pecuniario in forma specifica (cio\u00e8 colui che ha commesso il danno deve consegnare una somma di denaro al danneggiato tale che questi possa ripristinare la situazione materiale antecedente al pregiudizio).\nEsempi.\nAd esempio, sono fatti illeciti:"}
{"id": "241901", "revid": "228587", "url": "https://it.wikipedia.org/wiki?curid=241901", "title": "Sogno di una notte di mezza estate (disambigua)", "text": "Il titolo \"Sogno di una notte di mezza estate (A Midsummer Night's Dream)\" pu\u00f2 essere riferito a:"}
{"id": "241902", "revid": "1573940", "url": "https://it.wikipedia.org/wiki?curid=241902", "title": "Myrina silenus", "text": "Myrina silenus () \u00e8 un lepidottero della famiglia Lycaenidae.\nDescrizione.\nAdulto.\nPresenta una caratteristica livrea bruna e blu metallica dalle lunghe code.\nLe femmine sono simili ai maschi, ma sono pi\u00f9 grandi e hanno fasce arancioni sulle ali anteriori e colorazione blu meno estesa sulle posteriori.\nLarva.\nIl bruco \u00e8 verde con macchie bianche.\nSi nutre delle foglie dei fichi.\nDistribuzione e habitat.\nDiffusa nell'Africa tropicale e subtropicale."}
{"id": "241906", "revid": "1005847", "url": "https://it.wikipedia.org/wiki?curid=241906", "title": "DigitPA", "text": "DigitPA (in precedenza Centro nazionale per l'informatica nella pubblica amministrazione, abbreviato CNIPA) era un ente di diritto pubblico italiano, creato per l'attuazione delle politiche governative formulate dal Governo Italiano.\nDal 2012 \u00e8 stato sostituito dall'Agenzia per l'Italia digitale.\nStoria.\nIl CNIPA venne istituito dall'art. 176 del d.lgs 30 giugno 2003 n. 196 (\"Codice per la protezione dei dati personali\") in sostituzione dell\"'Autorit\u00e0 per l'informatica nella pubblica amministrazione\" (AIPA), della quale conservava le attribuzioni.\nAi sensi del d.lgs. 1\u00ba dicembre 2009, n. 177 \"\"Riorganizzazione del Centro nazionale per l'informatica nella pubblica amministrazione, a norma dell'articolo 24 della legge 18 giugno 2009, n. 69\" ha cambiato nome in DigitPA. Con DPCM 10 agosto 2010 venne emanato il regolamento di funzionamento dell'organo.\nSuccessivamente, secondo quanto disposto dal D.L. 22 giugno 2012, n. 83 \"Misure urgenti per la crescita del Paese\"\" (convertito con Legge 7 agosto 2012, n. 134), DigitPA \u00e8 stato soppresso, al pari dell'Agenzia per la diffusione delle tecnologie per l'innovazione e del Dipartimento per la Digitalizzazione e Innovazione tecnologica; il medesimo decreto legge n. 83/12 ha istituito l'AgID a cui sono state trasferite le funzioni di tali enti, mentre le attivit\u00e0 di Centrale di committenza di DigitPA per conto delle Pubbliche Amministrazioni, sono state affidate a Consip.\nOrganizzazione.\nEsso operava presso la Presidenza del Consiglio dei ministri per l'attuazione delle politiche del Dipartimento per l'innovazione e le tecnologie, dotato di autonomia tecnica, funzionale, amministrativa, contabile e finanziaria e con indipendenza di giudizio.\nEsso era composto da:\nIl \"direttore generale\" era nominato con decreto del Presidente del Consiglio dei Ministri o del Ministro delegato. L'incarico era conferito a persone di provata qualificazione professionale.\nIl \"Comitato direttivo\" era composto dal Presidente e da tre membri nominati, su proposta del Ministro delegato, con decreto del Presidente del Consiglio dei Ministri.\nCompiti istituzionali.\nTra i suoi compiti vi erano quelli attribuiti dal d.lgs. 5 dicembre 2003 n. 343 nonch\u00e9 i compiti, le funzioni e le attivit\u00e0 gi\u00e0 esercitate dalla Rete Unitaria per la Pubblica Amministrazione (RUPA), comprese le risorse finanziarie e strumentali, nonch\u00e9 quelle umane.\nI suoi compiti istituzionali erano:\nAttivit\u00e0 svolte.\nIl DigitPA \u00e8 stato custode e gestore delle regole tecniche riguardanti la posta elettronica certificata, e ha reso disponibile all'interno del proprio sito istituzionale, in un'apposita sezione \n, una versione scaricabile di tutta la documentazione valida ai fini di legge e riguardante la PEC."}
{"id": "241907", "revid": "729019", "url": "https://it.wikipedia.org/wiki?curid=241907", "title": "Operazione Charnwood", "text": "Operazione Charnwood fu il nome in codice utilizzato dagli Alleati per indicare l'attacco con l'obiettivo della conquista della cittadina francese di Caen. Essa avvenne nel quadro delle operazioni seguenti allo sbarco in Normandia, dall'8 al 9 luglio 1944, durante la seconda guerra mondiale.\nL'operazione.\nL'operazione Charnwood, pianificata in seguito al parziale fallimento dell'operazione Epsom per risollevare il morale delle truppe alleate di quella porzione del fronte, inizi\u00f2 il 7 luglio 1944 alle 21.50, quando 467 aerei alleati iniziarono a bombardare la citt\u00e0. In 40 minuti l'antica cittadina medievale venne ridotta ad un cumulo di macerie. Questo fu il primo attacco in cui il Comando Bombardieri impieg\u00f2 i bombardarieri pesanti in un ruolo tattico di sostegno.\nTuttavia il solo reale effetto di tale bombardamento fu l'uccisione di diversi civili francesi e la messa in allerta delle truppe tedesche, che si trovarono gi\u00e0 pronte quando l'attacco di terr\u00e0 inizi\u00f2 alle 4.30 del mattino successivo. Dopo la cattura della citt\u00e0, per dimostrare l'efficacia del bombardamento si cerc\u00f2 di dimostrare che non vi era segno di postazioni d'artiglieria, carri e di alcun segno di vita nemico."}
{"id": "241908", "revid": "1983214", "url": "https://it.wikipedia.org/wiki?curid=241908", "title": "Rittberger", "text": "Il Rittberger \u00e8 un particolare tipo di salto del pattinaggio artistico.\nEsiste una variante di questo salto, chiamata Loop (da non confondere con il Toe-loop), che consiste nello staccare il salto dal freno.\nAssomiglia molto al Flip, perch\u00e9 in fase di salto la gamba destra d\u00e0 lo slancio al salto e la sinistra si incrocia come nel Flip appunto.\nSi esegue partendo da un filo destro esterno indietro, mentre il piede sinistro rimane davanti al destro appoggiato sul filo esterno.\nLa gamba destra d\u00e0 poi la spinta e la sinistra si stacca dal ghiaccio di conseguenza. Si atterra dopo una rotazione, sul filo esterno destro indietro.\nQuesto salto prende il nome dal suo creatore Werner Rittberger.\nNel pattinaggio artistico a rotelle la gamba sinistra all'inizio del salto \u00e8 gi\u00e0 sollevata da terra. Il salto si esegue mediante la sola spinta della gamba destra che sta a terra.\nSuccessivamente \u00e8 stato anche trasformato in un salto doppio, triplo e quadruplo. Il doppio \u00e8 molto comune gi\u00e0 a partire dalla categoria degli allievi ed \u00e8 il salto dal punteggio pi\u00f9 elevato dopo l'Axel. Lo si pu\u00f2 eseguire anche in catena fino ad un massimo di 5. Nel 1952, il pattinatore statunitense Dick Button \u00e8 stato il primo ad atterrare questo salto come triplo, mentre \u00e8 stato atterrato per la prima volta come quadruplo nel 2016 dal giapponese Yuzuru Hanyu"}
{"id": "241909", "revid": "6923", "url": "https://it.wikipedia.org/wiki?curid=241909", "title": "Vigili del fuoco", "text": ""}
{"id": "241911", "revid": "2110845", "url": "https://it.wikipedia.org/wiki?curid=241911", "title": "Jean Rostand", "text": "Biografia.\nSi stabil\u00ec a Ville-d'Avray nel 1922, e si dedic\u00f2 allo studio e alle ricerche nel suo piccolo laboratorio vicino a casa.\nFu un importante divulgatore scientifico."}
{"id": "241912", "revid": "114781586", "url": "https://it.wikipedia.org/wiki?curid=241912", "title": "Toe-loop", "text": "Il Toe-loop (detto anche Toe dagli anglofoni) \u00e8 il salto puntato pi\u00f9 semplice del pattinaggio artistico; \u00e8 il secondo salto che si insegna nel pattinaggio artistico dopo il \"semplice\" o \"salto del tre\".\nTecnica.\n\u00c8 comunemente eseguito (se si \u00e8 \"destrimani\" e quindi si esegue la rotazione in senso antiorario) partendo da un filo interno destro avanti ed eseguendo un tre interno destro quindi si puntano i dentini del pattino sinistro ben dietro il pattino destro. Il peso, tuttavia, resta sulla gamba destra per tutta la durata del caricamento; la gamba sinistra non tira a s\u00e9 l'altra gamba ma resta semplicemente appoggiata. Giunta la gamba destra davanti alla sinistra, il peso passa sulla gamba sinistra che si estende, mentre la gamba destra viene lanciata in una posizione detta ad \"h\", il braccio sinistro chiude il gomito stretto verso il corpo, l'altro chiude. Si atterra sul filo destro esterno indietro e contemporaneamente si aprono le braccia.\nUn altro ingresso consiste nell'eseguire un tre esterno sinistro (che d\u00e0 pi\u00f9 rotazione), poggiare il piede destro e puntare.\nStoria del salto.\nIl suo inventore fu l'americano Bruce Mapes, che lo ide\u00f2 nel 1920.\nThomas Litz fu il primo ad eseguire un triplo Toe-loop (tre rotazioni complete eseguite in aria) ai World Figure Skating Championships del 1964, mentre Kurt Browning esegu\u00ec per la prima volta un quadruplo Toe-loop ai campionati mondiali del 1988.\nAl giorno d'oggi molti pattinatori uomini di alto livello presentano nei loro programmi di gara il quadruplo toe-loop; ad oggi l\u2019unica donna ad aver eseguito questo salto \u00e8 la russa Aleksandra Trusova.\nIl Toe-loop nel pattinaggio artistico a rotelle.\nNel pattinaggio artistico a rotelle il toe-loop viene eseguito con l'ausilio del puntale: \u00e8 il salto da un giro pi\u00f9 semplice di tutti anche grazie al fatto che \u00e8 possibile sfruttare la puntata per girare di pi\u00f9 sul freno e meno in fase di volo. A tal proposito ci sono state varie discussioni da parte dei giudici, specialmente per il doppio toe-loop, per quanto riguarda la sua interezza. C'erano infatti giudici che premiavano atlete che portavano in gara doppi toe-loop nei quali pi\u00f9 di mezza rotazione \u00e8 sul puntale in fase di stacco, il che lo rende molto pi\u00f9 facile rispetto ad un doppio toe-loop eseguito con la puntata cosiddetta \"chiusa\" e quindi eseguendo effettivamente due giri."}
{"id": "241913", "revid": "78273", "url": "https://it.wikipedia.org/wiki?curid=241913", "title": "Basilica di S. Vitale", "text": ""}
{"id": "241915", "revid": "1008732", "url": "https://it.wikipedia.org/wiki?curid=241915", "title": "117 Lomia", "text": "117 Lomia \u00e8 un grande asteroide della Fascia principale. Ha una superficie scura e una composizione carboniosa primitiva.\nLomia fu scoperto il 12 settembre 1871 da Alphonse Louis Nicolas Borrelly all'osservatorio di Marsiglia (Francia). L'origine del nome \u00e8 sconosciuta, si tratta forse di un'errata trascrizione di Lamia, nella mitologia greca amante di Zeus. L'etimologia riporta comunque a una specie di limone dolce.\nFinora sono state osservate solo due occultazioni di Lomia, nel 2000 e nel 2003."}
{"id": "241917", "revid": "3831", "url": "https://it.wikipedia.org/wiki?curid=241917", "title": "Gonzalo Caravano", "text": ""}
{"id": "241918", "revid": "110157", "url": "https://it.wikipedia.org/wiki?curid=241918", "title": "Cornetto (strumento musicale)", "text": "Il cornetto \u00e8 uno strumento musicale della famiglia degli aerofoni, di forma ricurva e di sezione conica internamente, ma esternamente profilato (generalmente) a forma ottagonale, impiegato dal medioevo fino al periodo tardo barocco. L'esistenza dei cornetti in Europa \u00e8 stata accertata fin dall'XI secolo, ma la loro massima diffusione si ebbe nei secoli XVI e XVII.\nDescrizione.\nQuesta \u00e8 la descrizione del cornetto data da Girolamo Della Casa nel suo trattato sulle \"diminutioni\" (abbellimenti-variazioni) pubblicato a Venezia nel 1584. Ed \u00e8 una delle descrizioni pi\u00f9 interessanti e dettagliate pervenuteci da quel periodo, visto che il Della Casa \u00e8 stato un virtuoso di questo strumento a fiato che ebbe la sua stagione d'oro tra Rinascimento e Barocco. Altre fonti scritte e soprattutto iconografiche ci mostrano con tutta chiarezza che la tecnica di imboccatura maggiormente usata nel periodo d'oro era una tecnica laterale: il bocchino veniva poggiato \"nel canto della bocca\", in genere al centro del lato destro delle labbra. L'effetto di questa tecnica non \u00e8 stato ancora del tutto esplorato al giorno d'oggi, perch\u00e9 i cornettisti attuali preferiscono per lo pi\u00f9 suonare col bocchino al centro o vicino al centro delle labbra.\nIl timbro \u00e8 molto affascinante e riesce a coniugare agilit\u00e0 e morbidezza di suono.\nCostruzione.\nIl cornetto \u00e8 costruito da due assi di legno scavate separatamente che vengono fatte combaciare e poi tenute insieme da una guaina di pelle che seccando, oltre a tenerle unite, sigilla efficacemente le fessure tra le due met\u00e0. Lo strumento presenta sei fori anteriori ed uno posteriore. Il foro posteriore non \u00e8 un foro portavoce, cio\u00e8 non serve per facilitare l'emissione delle note della seconda e terza ottava, come accade nel flauto dritto e in altri strumenti aerofoni, ma solo per ottenere il La4. La seconda e terza ottava si producono agendo semplicemente sulla pressione del fiato e la tensione delle labbra, in maniera analoga al flauto traverso. Il bocchino, simile a quello della tromba, ma molto pi\u00f9 piccolo, viene innestato nella sommit\u00e0 acuta del cono."}
{"id": "241919", "revid": "125365996", "url": "https://it.wikipedia.org/wiki?curid=241919", "title": "Michele VI Bringa", "text": "Fu \"basileus dei Romei\" (Imperatore d'Oriente) dal settembre 1056 fino al 31 agosto 1057.\nDopo esser stato adottato dalla basilissa Teodora Porfirogenita, sal\u00ec al trono alla morte di quest'ultima, della quale era sovrintendente alle finanze militari (logothet\u0113s to\u016b strati\u014dtikou, greco: \u03bb\u03bf\u03b3\u03bf\u03b8\u03ad\u03c4\u03b7\u03c2 \u03c4\u03bf\u1fe6 \u03c3\u03c4\u03c1\u03b1\u03c4\u03b9\u03c9\u03c4\u03b9\u03ba\u03bf\u1fe6) circostanza che spiega il suo soprannome, Stratiotico o Gerota.\nBiografia.\nParente del cortigiano Giuseppe Bringa, che aveva servito l'impero prima come ammiraglio e poi ciambellano di corte, rispettivamente durante il regno di Costantino VII e Romano II, Michele apparteneva all'aristocrazia della capitale ed era membro della corte. Null'altro \u00e8 noto della sua vita fino al momento in cui Teodora Porfirogenita, alla morte di Costantino IX, divenne imperatrice regnante e attribu\u00ec a Michele l'incarico di ministro delle finanze militari (logothet\u0113s to\u016b strati\u014dtikou, greco: \u03bb\u03bf\u03b3\u03bf\u03b8\u03ad\u03c4\u03b7\u03c2 \u03c4\u03bf\u1fe6 \u03c3\u03c4\u03c1\u03b1\u03c4\u03b9\u03c9\u03c4\u03b9\u03ba\u03bf\u1fe6).\nMichele tenne l'incarico per i successivi 21 mesi quando, agli inizi di settembre del 1056, l'ormai morente imperatrice, su impulso del primo ministro Leone Paraspondilo, lo adott\u00f2 come suo figlio e successore; pochi giorni dopo l'imperatrice mor\u00ec e Michele sal\u00ec al trono come Michele VI.\nDopo essere sopravvissuto ad una cospirazione organizzata da Teodosio Monomaco, nipote dell'ex imperatore Costantino IX, Michele tent\u00f2 di continuare la politica accentratrice ed assolutista del suo predecessore, l'imperatrice Teodora, ma senza possederne il carisma n\u00e9 l'energia e presto si alien\u00f2 i consensi della potente aristocrazia militare anatolica. Infatti, all'ascesa al trono, Michele acconsent\u00ec a richiamare l'etnarca Niceforo Briennio che Teodora aveva inviato al confino ma rifiut\u00f2 di consegnargli i beni sequestrati, ne respinse anche pubblicamente le rimostranze e lo sped\u00ec in Cappadocia con una divisione di 3.000 soldati: Briennio, oltraggiato, cominci\u00f2 a complottare con altri aristocratici anatolici per rovesciare Michele.\nPoco dopo, dunque, gli eserciti dell'Anatolia si sollevarono sotto la guida di Isacco Comneno il quale fu proclamato imperatore nella Paflagonia l'8 giugno 1057; il debole Michele VI perse immediatamente animo ma non l'aristocrazia di corte e la burocrazia che cercarono di difendere le loro posizioni di potere e fecero pressioni sull'imperatore affinch\u00e9 inviasse un esercito a reprimere la rivolta. Tuttavia, nella battaglia di Petroe, presso Nicea, l'esercito dei ribelli ebbe la meglio sulle truppe governative ed Isacco fu in grado di aprirsi la strada verso Costantinopoli; a questo punto, Michele VI, attraverso Michele Psello, offr\u00ec ad Isacco il titolo di \"kaisar\", acconsent\u00ec ad adottarlo come figlio ed erede e, privatamente, gli offr\u00ec la posizione di co-imperatore. In ogni caso, prima che Isacco potesse accettare o rifiutare le proposte, la popolazione di Costantinopoli si ribell\u00f2 in favore di Isacco e Michele VI, convinto dal patriarca Michele Cerulario, abdic\u00f2 in favore di Isacco stesso il 31 agosto, 1057 e divenne monaco; mor\u00ec due anni dopo, nel 1059."}
{"id": "241923", "revid": "767487", "url": "https://it.wikipedia.org/wiki?curid=241923", "title": "Sogno di una notte di mezza estate (film 1935)", "text": "Sogno di una notte di mezza estate (\"A Midsummer Night's Dream\") \u00e8 un film del 1935 diretto da Max Reinhardt con i balletti di Bronislawa Nijinska. Tre storie s'intrecciano in questa commedia tratta dall'omonima opera di William Shakespeare.\nTrama.\nAd Atene, durante i preparativi delle nozze di Teseo con Ippolita, alla giovane Ermia viene ordinato da suo padre di sposare Demetrio. Il giovane, che ha lasciato Elena, una precedente fiamma, \u00e8 innamorato di Ermia ma trova un rivale in Lisandro, che \u00e8 ricambiato dalla fanciulla. Ermia rifiuta di sposare l'uomo che non ama pur se il padre la minaccia di morte. Fugge, cos\u00ec, nel bosco con Lisandro. Qui, i due innamorati sono inseguiti loro malgrado da Demetrio, che non demorde. E dalla stessa Elena, che si mette sulle tracce dell'amante fedifrago.\nNel bosco, Oberon e Titania, i sovrani del popolo degli elfi e delle fate, si disputano il possesso di un piccolo principe indiano. I due litigano e, alla fine, si dividono. Oberon medita vendetta nei confronti della sposa e manda il folletto Puck alla ricerca di un fiore magico il cui succo induce chi lo prova a innamorarsi della prima persona che vedr\u00e0 quando, dopo il sonno, aprir\u00e0 gli occhi.\nPer festeggiare le nozze del principe, intanto, alcuni artigiani di Atene vogliono mettere in scena una rappresentazione di \"Piramo e Tisbe\". Per preparare la commedia, si riuniscono anche loro nel bosco dove vogliono provarla. Ma, spaventati dalle magie del luogo, si disperdono. L'unico che resta \u00e8 Bottom, trasformato in asino.\nOberon vuole usare il fiore magico su Titania: le mette accanto Bottom e, quando la regina si sveglia, si innamora istantaneamente dell'uomo asino.\nLa magia \u00e8 usata anche sugli umani che vagano nella foresta: stanchi e spossati, Ermia e Lisandro si addormentano pudicamente separati. Elena. con i suoi lamenti ha impietosito il re degli elfi che la vuole aiutare a riconquistare l'amato. Ordina cos\u00ec a Puck di risolvere la situazione e di mettere il succo magico sugli occhi di un giovane ateniese che disprezza la sua compagna.\nPuck, vedendo due giovani che non dormono insieme, cade in un equivoco e usa la magia su Lisandro che, al suo risveglio, vede per caso per prima Elena cui dichiara immediatamente il proprio amore. Elena, confusa, lo sfugge. Oberon, resosi conto dell'errore di Puck, gli ordina di rimettere a posto le cose. Puck usa il fiore anche con Demetrio. A questo punto, tutti e due i giovani ateniesi si mettono a inseguire Elena che crede la prendano in giro in maniera crudele. Finisce che litiga anche con Ermia, credendola parte della burla.\nQuando i quattro giovani, alla fine, cadono addormentati, Puck rimette finalmente le cose a posto. E, al loro risveglio, ognuno avr\u00e0 per s\u00e9 il compagno giusto. Anche la magia su Titania viene annullata: la regina delle fate si rende conto di aver amato un asino e si riconcilia con Oberon. Bottom, tornato umano, crede che sia stato tutto un sogno e riappare tra i compagni che sono ancora alle prese con le prove della loro commedia.\nLe nozze del principe Teseo e della sua sposa vengono celebrate in pompa magna e i festeggiamenti hanno inizio: anche gli artigiani possono mettere in scena la loro stravagante versione del dramma di Piramo e Tisbe. Lo spettacolo, comunque, incontra la benevolenza della corte che assiste divertita. I quattro fuggitivi ritornano pure loro in citt\u00e0 e vengono perdonati. Potranno sposarsi anche loro nella gioia generale e nel tripudio che accompagna le nozze reali.\nProduzione.\nIl film fu prodotto dalla Warner Bros. Pictures.\nAll'epoca delle riprese del film, il regista Reinhardt non parlava l'inglese ma dava ordini alla troupe in tedesco. Ricorse all'aiuto di William Dieterle come interprete.\nLa sequenza del balletto fu coreografata da Bronislava Nijinska.\nMolti degli attori di questa versione non avevano mai recitato prima Shakespeare, in particolar modo James Cagney e Joe E. Brown che vennero acclamati per la loro interpretazione.\nNel ruolo del Principino, secondo alcune fonti, debutta come attore a soli tre anni il futuro regista underground Kenneth Anger,ma la sua partecipazione non mai stata effettivamente dimostrata.\nColonna sonora.\nLa musica di Mendelssohn fu usata per il film ma riorchestrata da Erich Wolfgang Korngold.\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche USA il 30 ottobre 1935.\nIl film venne vietato nella Germania nazista a causa di Reinhardt e della musica di Felix Mendelssohn che erano ebrei."}
{"id": "241924", "revid": "9282", "url": "https://it.wikipedia.org/wiki?curid=241924", "title": "Tasso ufficiale di riferimento", "text": ""}
{"id": "241925", "revid": "125263175", "url": "https://it.wikipedia.org/wiki?curid=241925", "title": "Costantino IV", "text": "Govern\u00f2 dal 668 fino alla sua morte.\n\u00c8 stato chiamato erroneamente Costantino IV Pogonato (soprattutto in passato, ma talora anche in epoca recente). Secondo Zonara e Leone Grammatico gli fu dato quel soprannome, che significa \"barbuto\", a ricordo della lunga barba con la quale si sarebbe presentato al ritorno dalla Sicilia. In realt\u00e0 sembra che il soprannome di \"Pogonato\" (\"barbuto\") vada attribuito a Costante II e non a Costantino IV; l'attribuzione del soprannome a Costantino IV sarebbe un errore commesso dagli storici del tempo, ingenerato da una confusione tra padre e figlio (che si chiamavano tutti e due Costantino, dal momento che Costante, nome del padre di Costantino IV, era solo un diminutivo).\nBiografia.\nEra figlio primogenito di Costante II e di Fausta.\nReggente dell'Asia minore.\nNel 662 Costante II decise di partire per l'Italia nel tentativo di recuperarla ai Longobardi; partito nel 663, nello stesso anno, dopo un tentativo fallito di sottomettere il ducato di Benevento, giunse a Siracusa, in Sicilia, e qui pose la propria residenza imperiale. Sembra che intendesse portare con s\u00e9 in Italia la moglie e i suoi figli, ma gli abitanti della capitale si opposero a ci\u00f2, impedendo la loro partenza. Nonostante la giovane et\u00e0, a Costantino fu affidato dal padre il governo dell'Asia Minore, vista l'assenza del padre.\nDal 663 al 668, secondo il cronista Teofane, vi furono numerose incursioni arabe in Anatolia, e nel 667/668 si verific\u00f2 pure una ribellione dello strategos degli Armeniaci Saborios, che invi\u00f2 il generale Sergio presso Muawiyah per ottenere l'appoggio degli Arabi nella sua lotta contro l'Imperatore legittimo, promettendo in cambio l'Asia Minore. Costantino, venuto a conoscenza di ci\u00f2, invi\u00f2 un suo cubiculario presso Muawiyah, per comprare il suo appoggio contro il ribelle, o almeno la sua neutralit\u00e0, con ricchi doni, ma invano. Ottenuto l'appoggio di truppe arabe sotto il comando di Fudhala, Sergio si apprest\u00f2 a tornare da Saborios, ma, vinto e catturato dalle truppe del cubiculario eunuco, fu per ordine dello stesso castrato e ucciso, come punizione per averlo insultato (\"non sei n\u00e9 un uomo, n\u00e9 una donna\") di fronte a Muawiyah. Nel frattempo Costantino, venuto a conoscenza dell'alleanza con gli Arabi, invi\u00f2 contro le forze nemiche il patrizio Niceforo; ma non ci fu bisogno di alcuna battaglia perch\u00e9 Saborios per\u00ec, secondo almeno Teofane, in circostanze fortuite, e Fudhala, venuto a conoscenza della fine della rivolta, chiese a Muawiyah ulteriori aiuti, con cui saccheggi\u00f2 l'Anatolia e conquist\u00f2 Amorio; la citt\u00e0 venne recuperata per\u00f2 dai Bizantini, che uccisero tutti i 5.000 Arabi posti a guarnigione della fortezza.\nNel 668 Costante II fu ucciso a Siracusa, mentre stava facendo il bagno, da un servo con il portasapone; la congiura era stata organizzata da Mecezio che si proclam\u00f2 imperatore. Anche Costantino a Costantinopoli fu quindi proclamato imperatore, dopo la morte del padre.\nProclamato imperatore.\nQuando egli sal\u00ec al trono la situazione dell'impero bizantino era critica per le sollevazioni in Sicilia. Infatti quando Costante II venne ucciso a Siracusa, il trono imperiale venne usurpato da Mecezio, colui che aveva commissionato l'omicidio; Costantino IV, l'Imperatore legittimo, per vendicare la morte del padre e sconfiggere l'usurpatore, invi\u00f2 una flotta a Siracusa e nel 669 sconfisse agevolmente Mecezio, restaurando cos\u00ec l'ordine interno. Secondo Teofane, Costantino IV sarebbe giunto a Siracusa di persona per sedare la ribellione di Mecezio, che venne decapitato e la sua testa venne esposta nell'ippodromo; altri cronisti greci posteriori a Teofane (Zonara, Giorgio Monaco ecc.) aggiungono che Costantino IV pun\u00ec severamente il patrizio Giustiniano, che si era compromesso con i ribelli, ordinando la sua esecuzione, e che poi fece castrare il figlio di quest'ultimo, il futuro patriarca di Costantinopoli Germano, in quanto os\u00f2 lamentarsi dell'esecuzione di suo padre. Tuttavia fonti latine quasi contemporanee come il \"Liber Pontificalis\" non accennano alla partecipazione diretta dell'Imperatore alla spedizione siciliana e sostengono che Mecezio venne detronizzato dalle truppe esarcali. Lo studioso Brooks ha quindi messo in dubbio la veridicit\u00e0 della venuta di Costantino IV a Siracusa sulla base del silenzio delle fonti occidentali e del fatto che a quell'epoca gli Arabi conducevano raid pericolosi in Anatolia, per cui sarebbe improbabile che l'Imperatore, con l'Anatolia minacciata dagli Arabi, sia venuto di persona in Sicilia. Le argomentazioni di Brooks sono state considerate \"probanti\" da Ostrogorsky, ma non tutti gli studiosi sono d'accordo con esse.\nRegno.\nDiscordia interna.\nIl suo regno fu caratterizzato dalla discordia fraterna. Condivise con i fratelli Eraclio e Tiberio il titolo di Augusto. I suoi fratelli, che pur essendo \"Augusti\" non detenevano alcun potere, istigarono le truppe del \"thema\" anatolico a marciare verso Costantinopoli e a chiedere all'Imperatore di dividere il potere con i fratelli, giustificando la loro richiesta con un argomento teologico: secondo loro, la santa Trinit\u00e0, che governa il mondo ultraterreno, doveva essere rappresentata in Terra da una trinit\u00e0 umana (l'Imperatore e i suoi fratelli) che avrebbe governato l'Impero dei cristiani (l'Impero romano d'Oriente). Questa proposta \u00e8 una prova della supremazia totale dell'autorit\u00e0 civile su quella ecclesiastica e una prova evidente del fatto che l'Imperatore era ormai visto dai suoi sudditi come il capo della Chiesa. Costantino IV invi\u00f2 presso di loro il patrizio Teodoro sembrando di aver intenzione di accogliere le loro richieste dando loro il permesso di entrare in senato per discutere sulla questione, ma poi fece arrestare e giustiziare i capi della rivolta. Teofane colloca gli avvenimenti nel 669/670 e sostiene che nell'anno successivo l'Imperatore mozz\u00f2 il naso ai fratelli e li priv\u00f2 dei loro titoli; in realt\u00e0, secondo la storiografia moderna, la rivolta del tema anatolico e la punizione riservata ai fratelli sarebbero avvenute intorno al 680-681, poco dopo il concilio di Costantinopoli che condann\u00f2 il monotelismo.\nL'espansionismo arabo, l'Assedio di Costantinopoli e i Bulgari.\nIl regno di Costantino IV fu caratterizzato anche dalle lotte contro i musulmani. Essi devastarono la Sicilia, lasciando per\u00f2 immediatamente l'isola, dopo aver saccheggiato Siracusa ed essersi impadroniti dei tesori accumulati da Costante II. In Africa la guerra continuava e nonostante la popolazione locale lottasse senza ricevere rinforzi da Costantinopoli, si oppose strenuamente all'invasione araba della Mauretania. Nel 676 Kussileh, un comandante nativo che comandava le forze unite dei Berberi (Mauri) e dei Romani (ormai bizantini), riusc\u00ec a conquistare la citt\u00e0 di Qayrawan, che in seguito divenne nota come la capitale dell'Imamato fatimide.\nIl califfo Mu'awiya ibn Abi Sufyan aspirava alla conquista di Costantinopoli e nel 672/673 organizz\u00f2 una spedizione per conquistarla. Essa s'impadron\u00ec di quasi tutte le isole dell'Egeo e la citt\u00e0 di Smirne, intendendo utilizzarle come teste di ponte per il successivo assedio. L'Imperatore Costantino, per\u00f2, non si fece cogliere impreparato e, informato delle intenzioni ostili degli Arabi, ordin\u00f2 che fossero preparate nel porto di Cesario, nella Capitale, navi armate di una nuova formidabile arma, il fuoco greco. Il fuoco greco, inventato da un ingegnere siriaco di nome Callinico fuggito da poco tempo a Costantinopoli, si ritiene fosse una miscela di pece, salnitro, zolfo, nafta e calce viva, contenuta in un grande otre di pelle o di terracotta (\"s\u00ecfones\") collegato ad un tubo di rame, montato sui dromoni bizantini; ci\u00f2 che rendeva temuti questi primitivi lanciafiamme era che il \"fuoco greco\", a causa della reazione della calce viva, non poteva essere spento con acqua, che anzi ne ravvivava la forza, e di conseguenza le navi, realizzate in quel periodo in legno, erano destinate a sicura distruzione. Quando quindi, nella primavera del 674, gli Arabi fissarono l'ancora nella regione della Tracia tra l'Hebdomon e il Kiklobion, nelle vicinanze di Costantinopoli, trovarono la strenua resistenza della flotta bizantina, armata della nuova arma: \u00abogni giorno vi erano scontri militari dalla mattina alla sera, tra il brachialon della Porta d'Oro e il Kiklobion, con attacchi e contrattacchi; il nemico mantenne la posizione dal mese di aprile fino a quello di settembre; poi, tornando indietro, giunsero a Cizico, che avevano conquistato, e svernarono l\u00ec; e nella primavera ritornarono e in modo simile condussero guerra contro i Cristiani per sette anni, finch\u00e9, dopo aver perso molti uomini e molte navi, decisero di tornare indietro\u2026\u00bb (Teofane, AM 6165). Dopo un \"assedio\" (in realt\u00e0 una serie di scontri navali in prossimit\u00e0 della Capitale) durato quattro anni (bench\u00e9 Teofane dica erroneamente che dur\u00f2 sette anni), nel 678 Yaz\u012bd, il figlio di Mu\u02bf\u0101wiya, ordin\u00f2 la ritirata; avendo perso molte navi a causa del fuoco greco, Yaz\u012bd ordin\u00f2 a 30.000 uomini di ritornare in Siria via terra mentre imbarc\u00f2 il resto dell'esercit\u00f2 sulle poche navi rimaste. Ma la flotta venne distrutta da una tempesta mentre i 30.000 soldati arabi vennero massacrati da un'armata bizantina comandata da Floro, Petrona e Cipriano.\nMentre era in corso l'assedio della capitale bizantina, Mu\u02bf\u0101wiya invase Creta, mentre Tessalonica era minacciata dalle incursioni degli Slavi: l'agiografia \"Miracoli di San Demetrio\" narra infatti che l'Imperatore, avendo il prefetto di Tessalonica accusato Perbundo, re della trib\u00f9 slava dei Rhynchinoi e residente proprio a Tessalonica, di tramare qualche intrigo a danni della citt\u00e0, fece arrestare Perbundo e lo fece portare nella capitale, dove tuttavia il prigioniero fu trattato con riguardo, con la promessa che sarebbe stato liberato una volta terminato l'assedio arabo; su consiglio del suo interprete, tuttavia, Perbundo tent\u00f2 la fuga, mascherandosi da cittadino di Costantinopoli e cercando riparo nella tenuta dell'interprete, con l'intenzione di ritornare nel giro di pochi giorni tra il suo popolo; l'Imperatore, preoccupato, lo fece cercare e al contempo invi\u00f2 alla citt\u00e0 di Tessalonica l'avvertimento di tenersi pronta ad un eventuale assalto slavo; trovato infine Perbundo, Costantino IV pun\u00ec dapprima coloro che lo avevano aiutato nel tentativo di fuga con l'esecuzione e, successivamente, avendo Perbundo confessato che tramava effettivamente qualcosa contro Tessalonica, fece giustiziare anche il \"leader\" slavo. Ci\u00f2 provoc\u00f2 l'ira degli Slavi che assaltarono le mura di Tessalonica; finch\u00e9 l'assedio arabo dur\u00f2, Costantinopoli non fu in grado di reagire, ma, terminato l'assedio, l'Imperatore pot\u00e9 lanciare una controffensiva nei Balcani che ottenne qualche vittoria sugli Slavi, liberando Tessalonica dall'assedio. La distruzione della flotta araba in una tempesta e le incursioni dei Mardaiti, che avevano approfittato della carenza di truppe arabe per invadere la Siria, persuasero Mu\u02bf\u0101wiya a negoziare una pace con Bisanzio inviando nella capitale bizantina degli ambasciatori; Costantino IV accolse la richiesta di pace giunta dagli Arabi e invi\u00f2 in Siria il patrizio Giovanni Pitzigaude affinch\u00e9 firmasse la pace con il califfo. La pace venne firmata nel 678 e stabiliva che gli Arabi dovevano pagare ai Bizantini per trent'anni un tributo annuale di tremila libbre d'oro, cinquanta schiavi e cinquanta cavalli arabi. La vittoria ottenuta sugli Arabi dall'Imperatore, oltre a salvare Costantinopoli dalla capitolazione, accrebbe il suo prestigio, e numerose nazioni occidentali (tra cui il Khagan degli Avari) inviarono ambascerie per congratularsi dell'impresa e confermare le paci con l'Impero.\nNel frattempo, proprio quando l'Imperatore era riuscito a costringere gli Arabi a una pace, una nuova minaccia appariva all'orizzonte: nel 680 i Bulgari infatti, condotti dal loro re Asparuh, si erano stanziati nelle vicinanze del Danubio con l'intenzione di invadere i Balcani, allarmando l'Imperatore stesso che spost\u00f2 i suoi temi (eserciti) dall'Asia Minore in Europa per respingere oltre il Danubio il nuovo nemico. L'Imperatore radun\u00f2 anche una flotta e condusse le operazioni militari per terra e per mare (o per meglio dire per fiume) nel tentativo di respingerli con le armi, conducendo la fanteria in territorio bulgaro. I Bulgari, intimoriti dall'enorme esercito messo contro di loro, si rifugiarono nelle loro fortezze, mettendosi al sicuro dagli attacchi bizantini, resi difficoltosi dal terreno sfavorevole (paludoso), che impedirono uno scontro diretto tra i due eserciti. Come se non bastasse, nel corso della campagna l'Imperatore si ammal\u00f2 improvvisamente di gotta e, avendo bisogno di terapie, si risolse ad abbandonare l'esercito per ritirarsi con cinque dromoni e il suo seguito a Mesembria per curarsi ai bagni termali, ordinando ai suoi generali di continuare la campagna in sua assenza, conducendo attacchi simulati per spingere il nemico a uscire fuori dai loro rifugi e scontrarsi in battaglia con l'esercito bizantino; l'assenza dell'Imperatore ebbe per\u00f2 un effetto deleterio sull'esercito, perch\u00e9 si diffuse la voce tra la cavalleria che l'Imperatore fosse fuggito; il panico si diffuse rapidamente tra i soldati imperiali, che andarono in rotta, venendo inseguiti dai Bulgari, che approfittandone, inflissero pesanti perdite all'esercito bizantino. L'Imperatore fu costretto cos\u00ec a pagare ai Bulgari un tributo annuale, e a lasciare che si impadronissero della regione compresa tra il Danubio e il monte Haemus (in pratica l'odierna Bulgaria), sottomettendo numerose trib\u00f9 slave.\nLa condanna del monotelismo e gli ultimi anni.\nA differenza di suo padre, Costante II, Costantino IV cerc\u00f2 la riconciliazione con il Papato, e a tal fine, decise di convocare un concilio a Costantinopoli per condannare il monotelismo, un'eresia creata dall'Imperatore d'Oriente Eraclio nel tentativo di trovare una formula teologica compromissoria che potesse andare bene sia per cattolici che per monofisiti, ma che aveva trovato la strenua opposizione del Papato, con conseguente deterioramento dei rapporti tra Papa e Imperatore. Durante il pontificato di Papa Agatone (678-681), il pontefice ricevette dall'Imperatore Costantino IV la richiesta di inviare suoi sacerdoti e inviati a Costantinopoli per partecipare al concilio che avrebbe ripristinato l'unit\u00e0 della Chiesa. Gli inviati papali, giunti a Costantinopoli il 10 novembre 680, vennero ricevuti con reverenza dall'Imperatore nella Cappella di San Pietro nel Palazzo.\nNel 680-681 fu tenuto a Costantinopoli il sesto Concilio ecumenico che ribad\u00ec la condanna al monotelismo, ristabilendo l'unit\u00e0 religiosa con Roma ed accrescendo in tal modo la forza ed il prestigio dell'Impero. Il concilio, svoltosi nel palazzo chiamato \"Trullo\", vide la partecipazione dell'Imperatore, dei legati del Papa, dei patriarchi di Antiochia e Costantinopoli e 150 vescovi, e condann\u00f2 Papa Onorio I, i patriarchi di Costantinopoli Sergio, Pirro, Paolo, Pietro, Ciro, oltre a Macario e il suo discepolo Stefano e Policronio, rei di aver sostenuto che in Cristo agissero una sola volont\u00e0 e operazione (monotelismo). Costantino IV cerc\u00f2 la riconciliazione con il papato e a tal fine, oltre a dichiarare eretico il monotelismo, con un decreto imperiale tolse alla Chiesa Ravennate il privilegio dell'autocefalia concesso dal padre Costante II nel 666, sottomettendola di nuovo al papato.\nNel 683 l'imperatore provvide ad eliminare i suoi due fratelli per spianare la strada alla successione da parte di suo figlio, il futuro Giustiniano II, che avvenne dopo la sua morte per dissenteria."}
{"id": "241926", "revid": "23", "url": "https://it.wikipedia.org/wiki?curid=241926", "title": "Antifusibili al silicio", "text": ""}
{"id": "241933", "revid": "1226", "url": "https://it.wikipedia.org/wiki?curid=241933", "title": "Artefatti di compressione", "text": ""}
{"id": "241939", "revid": "486946", "url": "https://it.wikipedia.org/wiki?curid=241939", "title": "Anton Cecov", "text": ""}
{"id": "241940", "revid": "287204", "url": "https://it.wikipedia.org/wiki?curid=241940", "title": "Parco nazionale del lago Manyara", "text": "Il Parco nazionale del lago Manyara (Lake Manyara National Park), in Tanzania, \u00e8 costituito da una striscia di terra lunga circa 50\u00a0km e larga tra i 6 e gli 8\u00a0km che include il lago omonimo e si estende fino al ripido versante occidentale della Rift Valley. Il parco si colloca non distante dal villaggio Masai di \"Mto wa Mbu\" (in \"swahili\": fiume delle zanzare), lungo la strada che porta ai pi\u00f9 famosi parchi di Ngorongoro e del Serengeti, a soli 130\u00a0km da Arusha. Dal 1981 \u00e8 riserva della biosfera.\nTerritorio.\nL'estremit\u00e0 settentrionale del parco \u00e8 occupata da una fitta foresta primaria. Si alternano poi paesaggi tipici della savana, punteggiata da giganteschi baobab, boschetti di acacia, e foreste a galleria lungo i corsi d'acqua. Il parco \u00e8 infatti attraversato da molti torrenti e dal fiume \"Endabash\". All'estremit\u00e0 meridionale ci sono inoltre le sorgenti d'acqua calda \"Maji Moto\".\nFauna.\nIl parco offre la possibilit\u00e0 di contatti ravvicinati con numerosi branchi di elefanti, che sono l'attrattiva principale, ma anche con colonie di babbuini, gnu, zebre, giraffe masai, ippopotami e leoni, oltre a numerose variet\u00e0 di uccelli, tra i quali gli eleganti fenicotteri.\nStrutture ricettive.\nIl \"Lake Manyara Hotel\" e il \"Lake Manyara Serena Lodge\", entrambi all'interno del Parco, consentono l'osservazione della fauna stando comodamente seduti sulle terrazze dell'albergo.\nL\"'Hoopoe Adventure Tour's Kirurumu\" \u00e8 un lussuoso campo tendato che sorge subito fuori dai cancelli del parco.\nSistemazioni pi\u00f9 economiche, tra cui anche un paio di campeggi, si possono trovare nel vicino villaggio di \"Mto wa Mbu\".\nNel periodo tra marzo e maggio a causa delle abbondanti piogge i sentieri possono diventare impraticabili."}
{"id": "241941", "revid": "116535165", "url": "https://it.wikipedia.org/wiki?curid=241941", "title": "Lucinda Ruh", "text": "Nata in Svizzera, Lucinda Ruh \u00e8 cresciuta in Giappone, dove la sua famiglia si trasfer\u00ec quando aveva quattro anni. Si fece notare a livello giovanile perch\u00e9 all'epoca era l'unica pattinatrice in Giappone che riusciva ad eseguire la trottola Biellmann, intitolata alla sua connazionale Denise Biellmann, una figura in cui l'atleta ruota su un solo piede mentre tiene con entrambe le mani l'altro piede dietro e sopra la testa.\nNonostante l'abilit\u00e0 nelle trottole, Lucinda Ruh non riusc\u00ec ad emergere nelle competizioni internazionali. Vinse il campionato nazionale svizzero \"juniores\" nel 1993, e il titolo nazionale assoluto nel 1996. In cinque partecipazioni ai campionati mondiali di pattinaggio di figura il suo miglior risultato fu il quindicesimo posto a Helsinki nel 1999. Partecip\u00f2 un'unica volta ai campionati europei, nel 1996, arrivando ventitreesima. Non ha mai preso parte ai Giochi olimpici invernali.\nNel 2000 Lucinda Ruh pass\u00f2 al professionismo, esibendosi in Europa, Giappone e Nord America in spettacoli come \"Stars on Ice\" e \"Champions on Ice\". \u00c8 diventata una celebrit\u00e0 grazie alla sua capacit\u00e0 di rotazione fuori dal comune, guadagnandosi il soprannome di \"Queen of Spin\", la regina delle trottole. Il 3 aprile 2003 presso il \"Chelsea Piers Sky Rink\" di New York stabil\u00ec il record mondiale di rotazioni consecutive su un piede solo con 115 giri."}
{"id": "241944", "revid": "114231726", "url": "https://it.wikipedia.org/wiki?curid=241944", "title": "Pirometro", "text": "Il pirometro \u00e8 il primo tipo di termometro a irraggiamento, inventato da Wedgwood per misurare la temperatura delle fornaci da ceramica: consiste in un sistema con uno schermo, su cui confrontare la radiazione visibile proveniente dal corpo e quella di una lampada a incandescenza in serie con un reostato.\nDescrizione.\nL'intensit\u00e0 luminosa della lampada viene fatta coincidere con quella del corpo, quindi viene misurata la temperatura della stessa da un termometro a filamento accoppiato allo schermo, quindi alla stessa temperatura del corpo emettente. Viene utilizzato specialmente nel caso di temperature elevate fino a 3000\u00a0\u00b0C e perci\u00f2 tarato con il punto triplo dell'oro: 1337.65 K. Con \"pirometro totale,\" invece, ci si riferisce ad una combinazione di un globotermometro con un impianto ottico, che vi faccia convergere la radiazione del corpo, in modo da approssimare la sua temperatura radiante in base alla legge di Stefan-Boltzmann: \ndove formula_2 \u00e8 la temperatura media radiante della sorgente e formula_3 quella dell'assorbitore, formula_4 \u00e8 l'emissivit\u00e0 dei materiali, formula_5 \u00e8 la superficie della sorgente, formula_6 la superficie dell'assorbitore e formula_7 \u00e8 la frazione di angolo solido vista dall'assorbitore, \"k\" un coefficiente che tiene conto dell'emissivit\u00e0 della sorgente.\nPirometro bicolore (\"Ratio pyrometer\").\nUn \"Pirometro bicolore\" utilizza il rapporto tra l'energia infrarossa, che entra nel dispositivo e relativa a due lunghezze d'onda diverse, in modo da conoscere la temperatura del corpo senza conoscerne l'emissivit\u00e0."}
{"id": "241949", "revid": "767487", "url": "https://it.wikipedia.org/wiki?curid=241949", "title": "Corto circuito (film)", "text": "Corto circuito (\"Short Circuit\") \u00e8 un film di fantascienza del 1986 diretto da John Badham, con protagonisti Ally Sheedy e Steve Guttenberg.\nNel 1988 \u00e8 stato realizzato un sequel, \"Corto circuito 2\".\nTrama.\n\"Numero 5\" \u00e8 uno dei cinque robot prototipi costruiti per l'esercito statunitense dalla \"NOVA Robotics\". Durante una dimostrazione organizzata per raccogliere fondi, scoppia un temporale ed un fulmine colpisce Numero 5 mentre era in carica. Divenuto curioso in seguito all'incidente, scappa in modo avventuroso dal laboratorio e finisce casualmente a casa di Stephanie Speck, una giovane ecologa: inizialmente spaventata e convinta che sia un alieno, la ragazza ben presto accetta di contribuire alla continua richiesta di input del robot, che legge tutti i libri presenti in casa sua in brevissimo tempo e guardando la televisione.\nIl giorno dopo Stephanie scopre che Numero 5 \u00e8 il prodotto della NOVA Robotics e contatta quindi l'azienda restituendo il robot ai legittimi proprietari. Dopo aver compreso da Stephanie il concetto della morte, Numero 5 ha ormai preso coscienza di s\u00e9 e tenta di fuggire, rivelando infine a Stephanie di essere vivo. Allora la ragazza cerca di persuadere l'esercito a non sparare ma il robot viene spento dal dottor Newton Crosby (lo scienziato che lo ha creato) e preso in custodia dalla NOVA. Tuttavia Numero 5 riesce a riattivarsi completamente e appena ne ha la possibilit\u00e0 scappa di nuovo, tornando da Stephanie. Inizia cos\u00ec una pericolosa fuga per i due, braccati dagli uomini della NOVA. Numero 5 propone a Stephanie di collaborare col dottor Crosby; durante le trattative il robot viene attaccato dai suoi simili, ma grazie alla sua intelligenza riesce a sconfiggerli e riprogrammarli. Sebbene Stephanie e Newton si siano accordati, il poco raccomandabile Capitano Shroeder e il suo esercito entrano in azione, ma il robot e la sua amica riescono a scappare.\nPi\u00f9 tardi Newton viene rapito da Numero 5 e trascorre tutta la notte ad interagire con lui e Stephanie, conoscendosi e facendo amicizia; infine l'uomo capisce che il suo robot \u00e8 realmente vivo. Poco dopo Shroeder e la NOVA li trovano e Newton tenta invano di convincerli che il suo robot \u00e8 un essere vivente, ma lui e Stephanie vengono presi e allontanati dall'autocarro dove il robot si nasconde. Numero 5 esce scattante dal veicolo e tenta nuovamente la fuga, ma i soldati riescono finalmente a ucciderlo, facendolo finire in mille pezzi. Stephanie e Newton se ne vanno addolorati ma poi scoprono con gioia che Numero 5 \u00e8 ancora vivo e vegeto: si era nascosto sotto il loro camion e aveva usato una sua \"copia\" fatta con dei pezzi di ricambio per distrarre i soldati. I tre amici si dirigono nel Montana, dove il padre di Newton gli ha lasciato un po' di terreno, Stephanie pu\u00f2 ospitarci i suoi animali e Numero 5 pu\u00f2 nascondersi e continuare a vivere. Alla fine il robot sceglie di chiamarsi \"Johnny 5\".\nProduzione.\nSoggetto.\nNel commento audio del DVD il regista ha dichiarato che il film ha un'ispirazione complessa: mentre studiava altri film con i robot come protagonisti, ha notato come in ognuno di loro i robot erano trattati come se le macchine \"viventi\" fossero la norma.\nInvece di ripetere il solito clich\u00e9, il regista ha deciso quindi di approntare un approccio pi\u00f9 realistico al proprio film; lui e i suoi colleghi si sono quindi posti delle ovvie domande: cosa accadrebbe se un robot realmente prendesse vita? Come reagirebbe realmente la gente?\nLa naturale risposta era che nessuno ci avrebbe creduto nemmeno per un secondo, da qui l'atteggiamento nel film dei nemici di Numero 5.\nInoltre la storia ricorda quella di \"AL-76\", un racconto di Isaac Asimov del 1942, in cui un robot ben programmato si perde e si ritrova in un ambiente sconosciuto, per lui incomprensibile.\nRiprese.\nSecondo il commento audio presente nel DVD del film, la realizzazione del robot Numero 5 \u00e8 stata la parte pi\u00f9 costosa del film, in quanto ha richiesto molte versioni in base alle diverse sequenze da girare. Quasi tutto il resto del film \u00e8 stato invece relativamente di basso costo, consentendo cos\u00ec di investire tutto il denaro necessario nel realizzare i vari elementi del robot.\nLa maggior parte dei movimenti del braccio di Johnny 5 sono stati controllati con una \"telemetry suite\", uno scheletro metallico della parte superiore del corpo, indossato da un tecnico.\nOgni congiunzione aveva un sensore separato, consentendo cos\u00ec il trasferimento immediato alla macchina del movimento del braccio e della mano eseguito dal tecnico. \u00c8 stato inoltre anche doppiato in tempo reale dal suo burattinaio, in quanto il regista credeva che cos\u00ec si potesse fornire una interazione pi\u00f9 realistica tra il robot e gli altri attori.\nLuoghi delle riprese.\nIl film \u00e8 stato girato ad Astoria, nello stato dell'Oregon, la stessa cittadina utilizzata come set per i film \"Poliziotto alle elementari\" e \"I Goonies\". \nCameo.\nDurante l'intervista improvvisata a Stephanie, \u00e8 possibile vedere il cameo del regista John Badham, che appare come cameraman del telegiornale.\nColonna sonora.\nLe musiche della colonna sonora sono composte da David Shire.\nAccoglienza.\nCritica.\n\"Corto circuito\" ha ricevuto recensioni contrastanti da parte della critica. Su Rotten Tomatoes, ha un indice di gradimento del 59% da 37 recensioni e una valutazione media di 5,12/10 con il consenso che afferma: \"Amabile e bonario ma anche superficiale e prevedibile, \"Corto circuito\" non \u00e8 cos\u00ec profondo o emotivamente risonante come \"E.T.\", anche se Johnny Cinque \u00e8 un affascinante protagonista di robot\". Su Metacritic ha un punteggio di 50 su 100 basato su recensioni di 12 critici, indicando \"recensioni contrastanti o medie\".\nLa rivista \"Variety\" ha scritto: \"\"Corto circuito\" \u00e8 una fantascienza alla moda e senza sesso\" e ha elogiato gli scrittori \"per alcuni dialoghi fantastici che sarebbero stati molto meno disarmanti se non fosse stato per l'affascinante robot e per l'affetto di Sheedy per esso. Guttenberg interpreta il suo meglio sciocco.\" Scrivendo sul \"New York Times\", Vincent Canby ha scritto: \"Il film, che ha l'aspetto pulito e ben pulito di una vecchia commedia Disney, \u00e8 ben recitato\". Il \"Sun-Sentinel\" ha dato al film una buona recensione, scrivendo: \"Numero Cinque \u00e8 la vera star di questo film energico. Sheedy, Guttenberg e compagnia sono solo attori di supporto\". Roger Ebert del \"Chicago Sun-Times\" ha valutato il film con 1,5 su 4 quattro stelle e lo ha definito \"troppo carino per il suo bene\".\nBotteghino.\n\"Corto circuito\" ha debuttato al n. 1 al botteghino degli Stati Uniti con un fine settimana riportato dallo studio di $ 5,3 milioni, anche se fonti indipendenti hanno suggerito che l'incasso \u00e8 stato gonfiato e pi\u00f9 probabilmente tra $ 4,5 e $ 4,7 milioni. Ha incassato un totale nazionale di 40,7 milioni di dollari, classificandosi al 21\u00b0 posto per il 1986 negli Stati Uniti; si \u00e8 comportato leggermente meglio di altri successi di quell'anno, come \"Bella in rosa\", \"La mosca\", \"I tre amigos!\", \"La piccola bottega degli orrori\" e \"A proposito della notte scorsa...\".\nSequel.\nIl film ha generato il sequel \"Corto circuito 2\", che per\u00f2 non ha avuto lo stesso successo del primo.\nAltri media.\nNel 1987 la Ocean Software pubblic\u00f2 il videogioco \"Short Circuit\" per i computer ZX Spectrum, Commodore 64 e Amstrad CPC, basato con licenza ufficiale sul film.\nIl gioco \u00e8 diviso in due parti: un'avventura arcade nella quale Numero 5 deve scappare dai laboratori e una parte d'azione in cui Numero 5 correndo per la campagna deve combattere nemici ed evitare ostacoli."}
{"id": "241950", "revid": "290948", "url": "https://it.wikipedia.org/wiki?curid=241950", "title": "NH3", "text": ""}
{"id": "241951", "revid": "1613689", "url": "https://it.wikipedia.org/wiki?curid=241951", "title": "CH4", "text": ""}
{"id": "241953", "revid": "767487", "url": "https://it.wikipedia.org/wiki?curid=241953", "title": "Notturno (film 1949)", "text": "Notturno \u00e8 un film del 1949, diretto dal regista Vittorio Sala."}
{"id": "241954", "revid": "767487", "url": "https://it.wikipedia.org/wiki?curid=241954", "title": "Notturno (film 1983)", "text": "Notturno \u00e8 un film del 1983 diretto da Giorgio Bontempi.\nProduzione.\nGirato nel 1982, fu prodotto in una doppia versione: un lungo film destinato alla televisione pubblica RAI, da 420 minuti, trasmesso soltanto nel 1986, su Rai Uno, dal 4 febbraio al 18 marzo, suddiviso in sette puntate; nel 1983 usc\u00ec per il cinema debitamente ridotto.\nLa prima proiezione pubblica risale al 13 gennaio 1983; registro cinematografico n. 7191."}
{"id": "241955", "revid": "339392", "url": "https://it.wikipedia.org/wiki?curid=241955", "title": "Risorse comuni", "text": ""}
{"id": "241958", "revid": "2166030", "url": "https://it.wikipedia.org/wiki?curid=241958", "title": "Sancho III di Castiglia", "text": "Origine.\nSancho era figlio del re di Le\u00f3n e Castiglia Alfonso VII e di Berenguela di Barcellona. Il re di Le\u00f3n, Ferdinando II, era suo fratello ed il conte di Barcellona Raimondo Berengario IV, fratello della madre, era suo zio. \nBiografia.\nPoco dopo la nascita fu affidato alla tutela di Don Gutierre Fern\u00e1ndez de Castro.\nNel 1149, il padre gli concesse il titolo di re di N\u00e1jera.\nIl 30 gennaio 1151 si spos\u00f2 a Calahorra, attuale Rioja, con Bianca di Navarra, figlia del re di Navarra, Garc\u00eda IV Ram\u00edrez e di Margherita de l'Aigle, figlia di Gibert de l'Aigle.\nAlla morte del padre, nel 1157, ricevette il regno di Castiglia, divenendo re di Castiglia e re di Toledo, mentre il regno di Le\u00f3n tocc\u00f2 in eredit\u00e0 a suo fratello Ferdinando II di Le\u00f3n.\nSancho III pass\u00f2 quasi tutto il tempo del suo breve regno (circa un anno) a combattere contro suo fratello Ferdinando II, che avrebbe voluto impadronirsi della Castiglia e contro i re di Navarra e Aragona che minacciavano le frontiere.&lt;br&gt;I due fratelli si riunirono a Sahagun nel 1158 e risolsero pacificamente le controversie territoriali, accordandosi sui dettagli della spartizione del regno paterno.&lt;br&gt;Restitu\u00ec la citt\u00e0 di Saragozza e le altre piazzeforti occupate nel territorio aragonese a Raimondo Berengario IV, conte di Barcellona e principe d'Aragona, e questi in cambio si dichiar\u00f2 suo vassallo.&lt;br&gt;Ed infine protesse il regno dall'invasione di Sancho VI di Navarra.\nIstitu\u00ec l'Ordine di Calatrava, col mandato di difendere la citt\u00e0 di frontiera di Calatrava affidando all'abate Raimundo de Fitero ed a Diego Vel\u00e1zquez, fondatore dell'Ordine.\nNel 1158, alla sua morte prematura, gli succedette il figlioletto di tre anni, Alfonso.&lt;br&gt;Sul giovanissimo re si scatenarono le brame dei monarchi cristiani confinanti con la Castiglia e dei nobili castigliani aspiranti alla carica di tutore.&lt;br&gt;I nobili di Castiglia e molti avventurieri e mercenari si raccolsero attorno alle due grandi famiglie rivali: la famiglia Lara e la famiglia Castro.\nDiscendenza.\nSancho e Bianca ebbero due figli:"}
{"id": "241959", "revid": "287204", "url": "https://it.wikipedia.org/wiki?curid=241959", "title": "Geostrategia", "text": "La geostrategia \u00e8 un oggetto di studio nella strategia militare che riguarda la geografia degli stati e la loro situazione storica e politica in relazione ai loro vicini.\nIl suo studio si origina dalla geopolitica, ma il suo punto di vista si riduce agli aspetti militari e alle loro conseguenze sulla posta delle risorse naturali, frequentemente oggetto di conflitto d'interessi.\nSituazioni geostrategiche del passato.\nPer evidenziare l'impatto che i fatti naturali hanno sulla storia si devono ricordare alcuni fatti conosciuti da pochi che provano questo assunto. Il primo riguarda la coltivazione della \"Hevea brasiliensis\" volgarmente chiamato l\"albero della gomma\". Poco prima del 1875, questa pianta scoperta in Brasile pochi decenni prima, fu portata dagli Inglesi in India, Ceylon e Singapore: in pochi anni la Malesia, allora colonia britannica, divenne il primo produttore del lattice di questa pianta che and\u00f2 a costituire la materia prima necessaria per costruire le camere d'aria e i copertoni delle ruote di ogni veicolo a motore. In momenti successivi divenne anche materia prima per tutti gli altri prodotti in gomma di uso quotidiano.\nA quel tempo non erano ancora stati progettati e costruiti gli elastomeri e i polimeri derivati alla lavorazione del petrolio che dopo la seconda guerra mondiale divennero la materia prima per la produzione delle gomme. Essendo la Malesia il primo produttore, divenne il principale obiettivo di conquista assieme all'Indonesia, allora colonia olandese, produttrice di petrolio, dell'Impero del Giappone. Coevo al 7 dicembre 1941, il giorno in cui il Giappone attacc\u00f2 Pearl Harbor, si intensific\u00f2 un'operazione aereo-navale che condusse il pochi mesi alla conquista di tutta l'Indocina, la Malesia e l'Indonesia con la sconfitta delle forze presenti di Francia (quelle non ai comandi del governo di Petain), Olanda e Inghilterra. Queste ultime erano in prevalenza truppe indiane di stanza in Malesia. La perdita della materia prima per fare le gomme colp\u00ec terribilmente le forze alleate. Fu a questo punto che, oltre alla realizzazione della gomma sintetica attraverso la nuova \"vulcanizzazione\" i geografi e i botanici suggerirono di incrementare le piantagioni di alberi della gomma del Brasile. L'accordo militare della met\u00e0 del 1942 tra Brasile e Stati Uniti mise fine ai tentennamenti di quello Stato e favor\u00ec il disegno di un'alleanza militare strategica Stati Uniti-Brasile che and\u00f2 ad includere anche queste piantagioni. Di una cosa i botanici non si erano accorti: in Malesia le piogge giornaliere, che dilavano gli alberi della gomma, avvengono alle prime luci dell'alba per circa un paio d'ore.\nNello ore successive le piante si asciugano e il lattice che \u00e8 raccolto in barattolini appesi al tronco, \u00e8 privo di acqua e pu\u00f2 essere lavorato senza operazioni preliminari di disidratazione. In Brasile avviene invece che la pioggia si manifesta, per ragioni climatiche proprie della sua giungla, nel centro della giornata prima di mezzogiorno. Il lattice veniva raccolto, come ancora oggi avviene, mescolato con l'acqua piovana nei vari barattolini che vengono appesi al tronco. Questo volle dire, allora, che il lattice per essere utilizzato doveva essere sottoposto ad un costoso e lungo processo di disidratazione. Per questo i comandi alleati decisero di modificare la loro strategia e incominciare una campagna di riconquista della Malesia e delle isole dell'Indonesia collegata ad un preciso disegno di accerchiamento del Giappone nelle sue isole. Questa fu la ragione del cambio di strategia nella guerra del Pacifico dal 1942 al 1945.\nPartendo dalla Birmania ancora in mani britanniche si svilupp\u00f2 la campagna diretta a rendere nuovamente le forze alleate autosufficienti nell'approvvigionamento del lattice con cui costruire le gomme di tutti i mezzi militari alleati anche se le industrie chimiche statunitensi proprio in quel periodo riuscirono a produrre i primi copertoni da trazione unendo gli elastomeri di \"para\" con i polimeri di origine dal petrolio. Questo prova, in quale modo la necessit\u00e0 di materie prime per sopravvivere possa incidere e cambiare una linea strategica di guerra ed imporre immani sacrifici a dei popoli che invece se avessero trovato la soluzione in Brasile avrebbe avuto un andamento diverso e sicuramente meno luttuoso. Bisogna ricordare che sino alla pace del 1945 fu sempre necessario combattere i Giapponesi, i cui focolai di resistenza non furono mai sconfitti in modo definitivo, anche se l'esercito regolare era stato costretto a ritirarsi da quelle terre. Alcuni anni, dopo la pace, venivano ancora identificati soldati giapponesi che soli nella giungla credevano ancora di essere in guerra e questo era un pericolo per la ripresa delle attivit\u00e0 produttive di quelle regioni.\nPer alcuni prospetti, sul punto, vedi:\nGeostrategia prospective.\nIn un contesto proiettato in cui la risorsa sarebbe l'accesso sicuro allo spazio, lo Space Command americano sviluppa un progetto di costruzione di base lunare permanente per bloccare a ogni altra nazione l'accesso alla periferia spaziale sub vicina alla Terra. Ci\u00f2 rileva della geostrategia prospettica applicata non pi\u00f9 alla geografia terrestre, ma a livello del pianeta stesso; tale visione si rapporta a quella di uno stretto nevralgico sul piano navale.\nIn buona sostanza: chi conseguir\u00e0 il dominio dello spazio sub lunare dominer\u00e0 la terra."}
{"id": "241960", "revid": "767487", "url": "https://it.wikipedia.org/wiki?curid=241960", "title": "Nozze d'oro", "text": "Nozze d'oro \u00e8 un cortometraggio del 1911 diretto da Luigi Maggi.\nTrama.\nUna famiglia \u00e8 riunita per festeggiare le nozze d'oro dei due anziani capostipiti. In tale occasione essi rievocano la vicenda che li ha fatti conoscere e sposare. Alla fine di maggio del 1859, durante la battaglia di Palestro, lui, giovane tenente dei Bersaglieri, faceva parte di una unit\u00e0 accerchiata dai soldati Austriaci ed era stato incaricato di raggiungere le linee piemontesi per chiedere soccorso. Il giovane ufficiale riesce abilmente ad eludere i soldati austriaci ed a rubar loro un cavallo, ma durante la sortita viene ferito.\nTrova rifugio in un cascinale dove abitano un contadino e la sua giovane figlia, che lo cura, lo nasconde e, quando arrivano gli inseguitori austriaci e la vedono macchiata di sangue, ha la prontezza di spirito di ferirsi per giustificare il suo stato. Alla fine lui raggiunge le linee amiche ed una carica dei Franco - Piemontesi mette in fuga gli austriaci e salva l'unit\u00e0 accerchiata. Una volta guarito, il giovane tenente, che \u00e8 stato decorato, torna a quella cascina e sposa la ragazza che l'ha salvato. Dopo cinquant'anni quei due sposi festeggiano attorniati da figli e nipoti le loro nozze d'oro.\nProduzione.\n\"Nozze d'oro\" venne appositamente prodotto dalla \"Ambrosio Film\" in occasione dell'Esposizione internazionale di Torino (1911) che si svolse nel Parco del Valentino, per celebrare il cinquantesimo anniversario dell'unit\u00e0 italiana presentando gli ultimi ritrovati del progresso tecnologico. In seno a tale manifestazione si svolse un concorso di cinematografia, bandito nel 1910, suddiviso in tre settori: artistico, scientifico e didattico, della cui giuria fece parte anche Louis Lumi\u00e8re.\nSi trattava di una importante occasione per la \"Ambrosio\" per esaltare la sua attivit\u00e0 produttiva in un evento che si svolgeva proprio nella sua citt\u00e0 (e del quale aveva anche ottenuto l'esclusiva delle riprese) e il soggettista della casa cinematografica, Arrigo Frusta, venne sollecitato a scrivere una trama di grande importanza. Il film fu realizzato nei primi mesi del 1911 con esterni girati a Pianezza e presentato come \u00ab una film artistico - patriottica che riproduce con composta esattezza l'assalto di Palestro, vero capolavoro e gioiello dell'industria cinematografica\u00bb.\nAccoglienza.\nSuccesso iniziale.\nIl 13 ottobre 1911 \"Nozze d'oro\" ricevette il 1\u00ba premio per la categoria artistica che consisteva nella somma, per il tempo assai rilevante. di 25.000 lire. Dopo questo ambito riconoscimento il film, inserito nella \"serie Oro\" in cui la \"Ambrosio\" annoverava le sue opere pi\u00f9 importanti, inizi\u00f2 un percorso di successo, sia di critica che commerciale, in Italia ed all'estero. Ebbe accoglienze trionfali a Roma (Teatro Argentina) ed a Parigi, dove venne proiettato al \"Gaumont Palace\" considerato il pi\u00f9 vasto cinematografo del mondo, mentre dalla sola Londra ne vennero richieste 60 copie. In tutto la \"Ambrosio\" vendette oltre 400 copie del film e dovette assumere nuovo personale per poter far fronte a tutte le ordinazioni che riceveva. \"Nozze d'oro\" riusc\u00ec inoltre ad entrare nel difficile mercato USA, aprendo la strada per l'affermarsi negli anni successivi anche in quel contesto del film storico italiano.\nIntervento governativo.\nNel dicembre 1911, mentre era all'apice del successo, il film venne proibito dal Governo. Le ragioni del divieto erano da ricercare nel timore che l'Austria, con cui al tempo l'Italia era legata dalla Triplice Alleanza, si risentisse per l'immagine che la pellicola dava delle sue truppe, ed assumesse un atteggiamento ostile alla Campagna di Libia in corso in quel momento. Questa decisione fu oggetto di proteste da parte della stampa, che sottoline\u00f2, spesso con sarcasmo ed insofferenza verso l'alleato, l'assurdit\u00e0 di questo divieto che \u00abstrozza tutta l'epopea nazionale che nei tempi passati ebbe per avversario continuo l'odierno \"caro\" alleato\u00bb, che \u00aboffende quanto di pi\u00f9 sacro abbiamo nel cuore in ricordo della nostra indipendenza\u00bb.\nLa questione divent\u00f2 un \"caso\" quando si seppe che una copia del film era stata presentata alla famiglia reale che il 29 novembre 1911, alla presenza della regina Margherita, l'aveva visionata presso la residenza di Stupinigi ed aveva espresso ampi elogi ai produttori, cos\u00ec come anche il re che lo aveva visionato a Roma. Nonostante le rimostranze che il divieto comport\u00f2, esso fu mantenuto, bench\u00e9 negli anni successivi il film abbia circolato in diverse occasioni.\nSecondo visto di censura.\nAll'inizio del 1915, con l'Italia ancora neutrale, la \"Ambrosio\" chiese ed ottenne un nuovo visto di censura (n.6183) ed il film riprese a circolare, ma anche in questo caso fu colpito da altri divieti (a Genova dalla Prefettura) a causa di clima volutamente equidistante tra i contendenti che ancora in quei mesi le autorit\u00e0 volevano mantenere. Poi, al momento dell'entrata in guerra italiana, \"Nozze d'oro\" pot\u00e9 essere nuovamente distribuito, assieme ad altri film di soggetto risorgimentale che, come questo, davano una rappresentazione del Risorgimento come moto di partecipazione popolare.\nCommenti contemporanei.\nSin dall'inizio il successo commerciale del film fu accompagnato da commenti molto positivi. \u00abUn titolo idilliaco - ha scritto la \"Cine - fono\" - un'azione meravigliosa per grandiosit\u00e0: non ci si aspetterebbe mai dalla modesta festa famigliare che d\u00e0 inizio al film, giungere alla meravigliosa riproduzione delle campagne per l'indipendenza italiana\u00bb, mentre per \"La vita cinematografica\" \u00abil film \u00e8 perfetto sotto tutti i rapporti, come soggetto, come svolgimento, come esecuzione fedele e come messa in scena fedele all'epoca cui si riferisce\u00bb. All'estero il periodico londinese \"Bioscope\" lo defin\u00ec come \u00abun ritratto storico accurato e convincente\u00bb, mentre una rivista americana riconobbe che \u00abl'azione \u00e8 di tipo cos\u00ec intenso da non abbandonarci per un istante\u00bb.\nQuando, tre anni dopo, il film pot\u00e9 nuovamente circolare i giudizi positivi furono confermati definendo \"Nozze d'oro\" \u00abil pi\u00f9 ispirato, il pi\u00f9 eletto, il pi\u00f9 gagliardo e nello stesso tempo il pi\u00f9 sentimentale lavoro uscito dalla casa \"Ambrosio\"\u00bb. In qualche caso esso, nel crescente clima di ostilit\u00e0 anti austriaca, fu annesso alla campagna interventista che nei primi mesi del 1915 era in corso: \u00abLa breve, bella e commovente film ci ritorn\u00f2 dinnanzi agli occhi come un ricorso ed un monito insieme (...) Inutile aggiungere che la mirabile film suscita ad ogni apparizione sullo schermo\u00bb i pi\u00f9 vivi e profondi entusiasmi patriottici del pubblico\u00bb.\nCommenti successivi.\nAncora decenni dopo, commentando il film, diversi storici del cinema ne hanno dato un giudizio positivo. Secondo Francesco Savio, \u00abLe scene attorno al cascinale assediato sono tra le pi\u00f9 plausibili del cinema sulla guerra di indipendenza: bersaglieri, polvere, sciabole, un tono genuino di scaramuccia nell'aia, la brillante azione individuale del bersagliere\u00bb, mentre Brunetta lo considera un film importante in quanto \u00abuno dei primi esempi di narrazione in prima persona da parte dello stesso soggetto dell'azione&gt;\u00bb. Sadoul ricorda che nel 1911, quando usc\u00ec in Francia \"Nozze d'oro\" fu paragonato, per movimento ed originalit\u00e0, ad un film di Griffith, venne salutato in quel paese come un capolavoro e sostiene che il suo successo internazionale \u00abfece capire che non bisognava pi\u00f9 sottovalutare gli italiani nella corsa ad accaparrarsi i mercati internazionali, sino ad allora dominati dalla produzione francese\u00bb.\nConservazione e restauro.\n\"Nozze d'oro\" \u00e8 un film interamente sopravvissuto al tempo e nel 2011, ad un secolo della sua realizzazione, \u00e8 stato sottoposto a restauro, utilizzando come fonte la copia della originaria sceneggiatura di Frusta, e come base una copia della pellicola, completa di didascalie ed altri elementi, esistente presso la \"Cin\u00e9mat\u00e8que de Toulouse\". . Una copia della pellicola \u00e8 conservata presso il Museo del cinema di Torino. Altre copie si trovano in cineteche francesi e britanniche."}
{"id": "241962", "revid": "767487", "url": "https://it.wikipedia.org/wiki?curid=241962", "title": "Oasi (film 1955)", "text": "Oasi (\"Oasis\") \u00e8 un film del 1955, diretto da Yves All\u00e9gret."}
{"id": "241963", "revid": "767487", "url": "https://it.wikipedia.org/wiki?curid=241963", "title": "Oasi (film 1994)", "text": "Oasi \u00e8 un film del 1994, diretto dal regista Cristiano Bortone.\nTrama.\nOasi \u00e8 la storia di un amore e di un'illusione. Simone \u00e8 un giovane netturbino che lavora durante il turno di notte insieme ad un gruppo goliardico e molto colorito di colleghi. \u00c8 sposato, ha un figlio. Vive all'ombra del suocero conducendo una vita mediocre, ma coltiva un sogno segreto, represso, la speranza di una vita diversa. Sullo sfondo della crisi economica sua e del suo ambiente Simone incontra Claudia, giovanissima e tormentata stiratrice di una tintoria di periferia. Tra i due inizia una relazione. Claudia si insinuer\u00e0 nella sua vita mettendo in pericolo il suo equilibrio ordinato, portandolo a lasciare la sua famiglia e spingendolo sulla via del crimine."}
{"id": "241964", "revid": "767487", "url": "https://it.wikipedia.org/wiki?curid=241964", "title": "Oceano (film 1933)", "text": "Oceano (\"Below the Sea \") \u00e8 un film del 1933, diretto da Albert Rogell (Albert S. Rogell).\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures, il film usc\u00ec nelle sale cinematografiche USA il 29 marzo 1933, distribuito il 10 novembre dello stesso anno anche in Svezia. Nel 1934, usc\u00ec in Francia (19 gennaio) e in Portogallo (9 maggio)."}
{"id": "241965", "revid": "767487", "url": "https://it.wikipedia.org/wiki?curid=241965", "title": "Oceano (film 1971)", "text": "Oceano \u00e8 un film del 1971, diretto dal regista Folco Quilici.\nIl film racconta l'avventura di un giovane polinesiano di nome Tanai che, con la sua fragile imbarcazione, va alla ricerca dell'isola dei suoi sogni, della pace e della serenit\u00e0, in cui piantare l'albero del pane che assai emblematicamente reca con s\u00e9 a bordo, ma che naufraga al termine di varie avventure ricche di \"pathos\" sulla banchisa polare antartica, dove viene salvato da uno scienziato di una base statunitense.\nIl film, basato su una leggenda polinesiana, costituisce l'occasione per mostrare le suggestive bellezze della Polinesia e della sua flora e quelle dell'Oceano pacifico e della sua fauna acquatica."}
{"id": "241966", "revid": "1543377", "url": "https://it.wikipedia.org/wiki?curid=241966", "title": "Teorema di Rouch\u00e9-Capelli", "text": "Il teorema di Rouch\u00e9-Capelli \u00e8 un teorema di algebra lineare che permette di caratterizzare l'insieme delle soluzioni di un sistema di equazioni lineari (eventualmente vuoto) mediante il rango della matrice completa e della matrice incompleta.\nPrende il nome dal matematico francese Eug\u00e8ne Rouch\u00e9, suo ideatore, e dal matematico italiano Alfredo Capelli, che lo riscrisse in maniera pi\u00f9 semplice.\nA questo teorema, che ha interesse prevalentemente didattico, vengono anche associati i nomi di Fonten\u00e9, Kronecker e Frobenius.\nIl teorema di Rouch\u00e9-Capelli.\nConsideriamo il sistema di equazioni lineari:\nnel quale i coefficienti del sistema lineare (e quindi delle matrici) e le componenti dei vettori sono elementi di un campo formula_2, quale ad esempio quello dei numeri reali formula_3 o complessi formula_4.\nIl sistema \u00e8 rappresentato fedelmente dalla matrice:\ndetta matrice associata al sistema. Essa \u00e8 ottenuta dalla giustapposizione della matrice formula_6 dei coefficienti e di un'ulteriore colonna formula_7, detta colonna dei termini noti. Le matrici formula_6 e formula_9 sono dette rispettivamente \"incompleta\" e \"completa\". \nIl teorema di Rouch\u00e9-Capelli afferma che esistono soluzioni per il sistema se e solo se il rango della matrice completa \u00e8 uguale al rango della matrice incompleta:\nSe esistono soluzioni, queste formano un sottospazio affine di formula_11 di dimensione formula_12. In particolare, se il campo formula_2 \u00e8 infinito si ha che se formula_14 allora la soluzione \u00e8 unica, altrimenti esistono infinite soluzioni.\nValgono le seguenti due relazioni:\ndove formula_17 \u00e8 il numero di incognite, e formula_18 \u00e8 il numero di equazioni del sistema.\nDimostrazione.\nIl sistema pu\u00f2 essere descritto in modo pi\u00f9 compatto, introducendo il vettore delle coordinate:\ned usando il prodotto fra matrici e vettori, nel modo seguente:\nQuesta relazione dice che un vettore noto formula_7 si vuole sia l'immagine di un vettore incognito formula_22 ottenuta mediante l'applicazione lineare formula_23 associata alla matrice dei coefficienti:\nQuindi il sistema ammette soluzione se e solo se formula_25 \u00e8 l'immagine di almeno un vettore formula_26 di formula_11, ovvero se e solo se fa parte dell'immagine di formula_28. Si osserva che l'immagine di formula_28 \u00e8 generata linearmente dai vettori dati dalle colonne di formula_6. Quindi formula_7 \u00e8 contenuto nell'immagine se e solo se lo span delle colonne di formula_6 contiene formula_33, cio\u00e8 se e solo se lo span delle colonne di formula_6 \u00e8 uguale allo span delle colonne di formula_9. Quest'ultima affermazione \u00e8 equivalente a chiedere che le due matrici abbiano lo stesso rango.\nSe esiste una soluzione formula_36, ogni altra soluzione si scrive come formula_37, dove formula_38 \u00e8 una soluzione del sistema lineare omogeneo associato:\nInfatti:\nLo spazio delle soluzioni, ottenuto traslando il nucleo con il vettore formula_41, \u00e8 quindi il sottospazio affine dato da:\nLa dimensione dello spazio delle soluzioni del sistema completo \u00e8 uguale alla dimensione dello spazio delle soluzioni del sistema omogeneo associato.\nLe soluzioni del sistema lineare omogeneo associato sono il nucleo dell'applicazione formula_28, e per il teorema della dimensione il nucleo \u00e8 un sottospazio vettoriale di dimensione formula_44. Quindi lo spazio delle soluzioni, ottenuto traslando il nucleo con il vettore formula_45, \u00e8 un sottospazio affine della stessa dimensione."}
{"id": "241967", "revid": "767487", "url": "https://it.wikipedia.org/wiki?curid=241967", "title": "Odio (film)", "text": "Odio (\"Home of the Brave\") \u00e8 un film del 1949 diretto da Mark Robson e tratto da un dramma di Arthur Laurents (1945).\nRiconoscimenti.\nNel 1949 il National Board of Review of Motion Pictures l'ha inserito nella lista dei migliori dieci film dell'anno."}
{"id": "241970", "revid": "767487", "url": "https://it.wikipedia.org/wiki?curid=241970", "title": "Oggi sposi (film 1934)", "text": "Oggi sposi \u00e8 un film del 1934, diretto dal regista Guido Brignone.\nTrama.\nRenzo e Lucia, omonimi dei due protagonisti dei \"Promessi sposi\" che vivono sul Lago Maggiore, decidono di sposarsi. Ma sbagliano l'orario del traghetto per la stazione e devono a fare tutto di corsa, cerimonia, banchetto e festeggiamenti. Riescono a prendere il treno con lo sconto matrimoniale dell'80%, ma quando arrivano nella Capitale lui si accorge che nella fretta ha dimenticato il denaro. Cerca allora aiuto in un vecchio commilitone, adesso ricco, ma senza riuscire a concludere nulla. Lei intanto deve fronteggiare l'insistente corte di un intraprendente giovanotto. Alla fine lui si ritrova alle Capanelle dove vince in premio un cavallo, mentre lei vuol tornarsene a casa da sola. Le peripezie dei due sposini avranno un lieto fine soltanto dopo un duplice arresto che li far\u00e0 ritrovare in un commissariato.\nProduzione.\n\"Oggi sposi\" fu realizzato negli stabilimenti romani della \"Cines\" di via Vejo con una lavorazione iniziata nel settembre 1933 e conclusa alla fine del mese successivo.\nFu prodotto dalla S.A.P.F. (Societ\u00e0 Anonima Produzione film), un'azienda nata due anni prima e che sino ad allora s'era affidata unicamente registi di lingua tedesca per delle co-produzioni italo - germaniche; con l'arrivo di Brignone, questo orientamento cambi\u00f2 e grazie a tale regista arriv\u00f2 alla vittoria, nello stesso 1934, alla 2\u00aa Mostra di Venezia con la premiazione di \"Teresa Confalonieri\" che fu anche la pellicola con cui si concluse l'attivit\u00e0 di questa impresa.\nVenne annunciato con diversi titoli prima di assumere quello definitivo: dapprima \"Il cavalllino\", poi cambiato in \"viaggio di nozze all'80 per cento\", allusione alla prassi di quel tempo di offrire alle coppie che seguivano le indicazioni del regime la possibilit\u00e0 di recarsi a Roma in viaggio di nozze con un rilevante sconto tariffario.\nUsc\u00ec sugli schermi tra la fine di febbraio ed i primi di marzo 1934 e, come per tutte le pellicole di quegli anni, non ne \u00e8 noto il risultato commerciale. Tuttavia va ricordato che nel 1935 anche \"Oggi sposi\" partecip\u00f2 alla distribuzione di premi economici erogati dal governo ai fini di una ripresa della cinematografia italiana, pur ottenendo in tale occasione uno dei premi minori, pari a 25.000 lire.\nAccoglienza.\nGiudicato dagli stessi interpreti, esattamente quarant'anni dopo, \u00abun film leggero, ma nulla di straordinario\u00bb, il film di Brignone venne accolto alla sua uscita con commenti di simpatia, che ne misero in risalto il ritmo veloce e le molte situazione di comicit\u00e0 provocate dalle varie peripezie ed equivoci di cui sono vittime i due protagonisti, pur se con qualche caduta di tono. \"Oggi sposi\" venne quindi descritto come \u00abun film che inizia assai festosamente per la gioiosa freschezza con la quale il matrimonio si celebra [anche se] sembra a volte perdere ritmo nella seconda parte\u00bb. oppure come una \u00abstupenda, ma perduta, occasione [in cui] l'arte della fuga del film comico \u00e8 stata profondamente offesa dagli autori, i quali tuttavia meritano un giudizio di appello, grazie alle doti dimostrate\u00bb.\nAlcuni giudizi puntarono invece a valorizzare il ruolo della cinematografia italiana, sostenendo che \u00ab\"Oggi sposi\" ha questo merito, di ispirarsi a motivi schiettamente nostrani: il viaggio di nozze a Roma, diventato ormai l'augurale rito delle coppie italiane, \u00e8 preso come spunto principale del film\u00bb ed a proposito di questa \"italianit\u00e0\" della vicenda vi fu anche chi rimprover\u00f2 \u00abi signori della S.A.P.F. che l'unico film da loro prodotto con soggetto italiano \u00e8 il migliore ed il pi\u00f9 meritevole di elogi di tutto il magazzino di pellicole accumulate in due anni di vita sociale&lt;\u00bb."}
{"id": "241973", "revid": "767487", "url": "https://it.wikipedia.org/wiki?curid=241973", "title": "Oltre il ponte (film 1975)", "text": "Oltre il ponte (\"Dincolo de pod\") \u00e8 un film del 1975, diretto dal regista Mircea Veroiu e come attori principali Mircea Albulescu, Leopoldina Balanuta e Toma Caragiu."}
{"id": "241974", "revid": "767487", "url": "https://it.wikipedia.org/wiki?curid=241974", "title": "Oltre il ponte (film 1992)", "text": "Oltre il ponte (\"Crossing the Bridge\") \u00e8 un film del 1992, diretto dal regista Mike Binder."}
{"id": "241975", "revid": "767487", "url": "https://it.wikipedia.org/wiki?curid=241975", "title": "Oltre l'amore (film 1918)", "text": "Oltre l'amore \u00e8 un cortometraggio muto del 1918 diretto da Enrico Morosini. Tratto dal dramma \"L'oscuro destino\" di Natale Simeoni.\nProduzione.\nIl film fu prodotto dalla Societ\u00e0 Anonima Eliseo Film, una compagnia di Trapani che venne sciolta nel 1920\nDistribuzione.\nIl film, un cortometraggio in un rullo, venne distribuito in Italia nel marzo 1918."}
{"id": "241976", "revid": "767487", "url": "https://it.wikipedia.org/wiki?curid=241976", "title": "Oltre l'amore (film 1940)", "text": "Oltre l'amore \u00e8 un film del 1940, diretto dal regista Carmine Gallone.\nTrama.\nAmbientato nello Stato Pontificio nella prima met\u00e0 dell'800, tratta della figura della nobildonna romana Vanina Vanini e del suo amore segreto corrisposto per il carbonaro Pietro Mirilli. Quest'ultimo, considerati i suoi impegni nella lotta clandestina, decide di abbandonare la giovane innamorata, la quale peraltro \u00e8 disposta comunque a sposarlo.\nVanina rimasta solo non riesce a uscire dalla sua disperazione e tenta in tutti i modi di ricongiungersi con il suo compagno, sino a denunciare i carbonari al Cardinale di Romagna, facendone i nomi, escluso quello di Pietro, e indicando il nascondiglio in cui si riuniscono. Pietro, conosciuta la delazione di Vanina, la scaccia.\nSolo allora Vanina comprende la gravit\u00e0 del suo gesto e decide di unirsi ai carbonari partecipando anche ad azioni di combattimento in una delle quali rimane ferita. Questo riavviciner\u00e0 i due giovani per sempre.\nProduzione.\nIl film, tratto liberamente dal racconto \"Vanina Vanini\" (1829) di Stendhal, fu prodotto dalla \"Grandi Film Storici\". Venne girato nella primavera del 1940 a Cinecitt\u00e0 per gli interni, e nei dintorni di Roma per gli esterni. Le musiche furono eseguite dall'Orchestra del Teatro Reale dell'Opera di Roma. Il film fu presentato il 2 settembre del 1940 a Venezia durante l'8\u00aa Mostra del Cinema. In precedenza era stato preannunciato pi\u00f9 volte che il titolo definitivo del film sarebbe stato quello di \u00ab\"Passione\"\u00bb.\nDistribuzione.\nIl film fu distribuito nel circuito cinematografico italiano alcuni mesi dopo la sua presentazione a Venezia, nel marzo del 1941.\nLa critica.\nMichelangelo Antonioni, nelle pagine di Cinema del 25 settembre 1940: \u00ab La novella di Stendhal \u00e8 una pagina alquanto romantica dedicata agli albori del Risorgimento. Ridotta da Cantini molto liberamente \u00e8 pi\u00f9 romantica ancora, avendo assunto un tono avventuroso e plateale. Tra le cose di Gallone, regista che i produttori vedono di buon occhio, per la sua sagacia e il fiuto commerciali, \u00e8 questa una delle migliori poich\u00e9 non manca di una certa organicit\u00e0. Avendo in mente la frammentariet\u00e0 di Giuseppe Verdi e Scipone l'Africano, il progresso \u00e8 evidente. E progresso c'\u00e8 pure in Alida Valli, impegnata in una parte non facile, che per\u00f2 la sua bellezza e la sua nervosa bravura sorreggono efficacemente \u00bb"}
{"id": "241977", "revid": "287204", "url": "https://it.wikipedia.org/wiki?curid=241977", "title": "Czestochowa", "text": ""}
{"id": "241978", "revid": "767487", "url": "https://it.wikipedia.org/wiki?curid=241978", "title": "Oltre l'oceano (film 1918)", "text": "Oltre l'oceano \u00e8 un film del 1918 diretto da Renato Molinari."}
{"id": "241979", "revid": "767487", "url": "https://it.wikipedia.org/wiki?curid=241979", "title": "Oltre l'oceano (film 1990)", "text": "Oltre l'oceano \u00e8 un film del 1990 diretto da Ben Gazzara.\n\u00c8 stato presentato nella Settimana internazionale della critica al 43\u00ba Festival di Cannes."}
{"id": "241980", "revid": "322321", "url": "https://it.wikipedia.org/wiki?curid=241980", "title": "Calcata", "text": "Calcata (\"Carg\u00e0ta\" in dialetto locale) \u00e8 un comune italiano di abitanti della provincia di Viterbo nel Lazio. Dista dal capoluogo circa 45\u00a0km.\nGeografia fisica.\nTerritorio.\nIl centro storico di Calcata, arroccato su un pianoro di tufo, nel parco della valle del fiume Treja (\"paleotevere\").\nStoria.\nNel 1801 nelle memorie di Mastro Titta boia dello Stato Pontificio, \u00e8 riportata la condanna alla forca e squartamento del Bargello di Calcata e due guardie \"(birri\") Giacomo D\u2019Andrea e Giuseppe Sfreddi, accusati di grassazione per un fatto accaduto a Baccano nel territorio di Calcata. La macabra esecuzione \u00e8 avvenuta, pubblicamente a piazza del Popolo a Roma.\nAmbiente e territorio.\nItinerari.\nIl comune di Calcata \u00e8 parte dell'Itinerario delle forre etrusche e della valle del Tevere, all'interno del progetto del Sistema delle Aree Protette della Regione Lazio, Le Strade dei Parchi, percorre i paesaggi fluviali e i caratteristici borghi del Lazio a nord di Roma che si affacciano sulla valle del Tevere. \u00c8 composto da 4 tappe: \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 90 persone. Le nazionalit\u00e0 maggiormente rappresentate erano:\nTradizioni e folclore.\nSecondo le leggende a Calcata, nel 1527 fu catturato un lanzichenecco che aveva preso parte al sacco di Roma, e depredato il \"Sancta sanctorum\" di San Giovanni in Laterano. Imprigionato nel paese, avrebbe nascosto il reliquiario contenente il Santo prepuzio nella sua cella, dove sarebbe stato scoperto nel 1557. Da allora la chiesa inizi\u00f2 a venerare la reliquia, concedendo ai pellegrini un'indulgenza di dieci anni.\nInfrastrutture e trasporti.\nStrade.\nCalcata \u00e8 collegata a Faleria tramite la Strada Provinciale 79 \"Calcatese\".\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 40 imprese operanti nel territorio comunale, che rappresentavano lo 0,17% del totale provinciale (23.371 imprese attive), hanno occupato 62 addetti, lo 0,1% del dato provinciale (59.399 addetti); in media, ogni impresa nel 2015 ha occupato una persona (1,55).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Calcata pass\u00f2 dalla provincia di Roma a quella di Viterbo."}
{"id": "241981", "revid": "767487", "url": "https://it.wikipedia.org/wiki?curid=241981", "title": "Oltre ogni limite (film 1959)", "text": "Oltre ogni limite \u00e8 un film del 1959, diretto dal regista Roberto Gavald\u00f3n.\nTrama.\nJim torna in Messico per lavorare di contrabbando con Pepe. Anni prima, mentre Pepe era in galera, Jim era diventato l'amante della moglie Magdalena, e da questo amore era nato un bambino che Pepe ha sempre considerato come suo."}
{"id": "241983", "revid": "767487", "url": "https://it.wikipedia.org/wiki?curid=241983", "title": "Oltre ogni limite (film 1986)", "text": "Oltre ogni limite (\"Extremities\") \u00e8 un film del 1986 diretto da Robert M. Young.\nTrama.\nMarjorie \u00e8 una giovane donna che lavora in un museo e vive con due compagne, Pat e Terry. Una notte, mentre si trova nella sua auto, viene attaccata da un aggressore mascherato armato di coltello. Marjorie riesce a fuggire, ma il rapinatore scappa con la borsetta e i suoi documenti. La donna si reca a fare denuncia alla polizia, ma le viene detto che c'\u00e8 molto poco che possono fare. Una settimana dopo, mentre le sue amiche sono al lavoro, il suo incubo si avvera: l'aggressore (di nome Joe) entra nella sua casa, dopo aver utilizzato le sue informazioni personali per scoprire dove vive.\nMarjorie viene cos\u00ec fatta vittima dall'uomo di una raffica continua di aggressioni fisiche e mentali. Nel corso di una lotta, tuttavia, Marjorie riesce a sopraffare Joe e a spruzzare nei suoi occhi un repellente per insetti. Marjorie lo lega e lo sottopone allo stesso tipo di aggressioni fisiche e mentali che lui aveva usato nei suoi confronti, riducendolo a implorare per la sua vita. Terry e Pat tornano poi a casa e cercano di convincere Marjorie a non ucciderlo e a pensare alle conseguenze delle sue azioni. Joe cerca di fabbricare false storie per far impietosire Marjorie, storie che riescono quasi a convincere le sue amiche, fino a quando Marjorie trova il coltello che l'uomo ha usato contro di lei nel primo tentativo di violenza, dimostrando alle sue amiche che la storia era la vera.\nMarjorie forza Joe ad ammettere la sua colpevolezza torturandolo con la lama e un certo punto minaccia di castrarlo se non avesse detto la verit\u00e0. Sconfitto, il singhiozzante Joe confessa dicendo che aveva intenzione di uccidere Marjorie e le sue compagne quel giorno. Confessa anche gli stupri e gli omicidi di tre altre donne, rivelando inoltre (si presuppone almeno) che la causa delle sue azioni, \u00e8 la sua frustrazione dovuta al non aver saputo proteggere sua moglie da uno stupratore che si era introdotto nella loro casa. Avendo ottenuto quello che voleva, Marjorie permette quindi a Patty e Terry di chiamare la polizia.\nDistribuzione.\nAlcune delle uscite internazionali sono state:"}
{"id": "241984", "revid": "767487", "url": "https://it.wikipedia.org/wiki?curid=241984", "title": "Onde (film 1982)", "text": "Onde \u00e8 un film del 1982, diretto da Annette Apon. \u00c8 stato presentato al Festival di Berlino del 1982 fra le proiezioni speciali, e al primo Festival internazionale Cinema giovani.\nDistribuzione.\nIl film \u00e8 stato distribuito nei Paesi Bassi il 28 gennaio 1982 e il 15 novembre 1984 in Finlandia col titolo \"Aallot\".\nAccoglienza.\nSull'Internet Movie Database ha un punteggio di 6.4/10."}
{"id": "241986", "revid": "767487", "url": "https://it.wikipedia.org/wiki?curid=241986", "title": "Orfeo (film 1950)", "text": "\"Orfeo (Orph\u00e9e)\" \u00e8 un film del 1950 diretto da Jean Cocteau.\nIl film tratta in chiave moderna la tragedia di Orfeo ed Euridice.\nTrama.\nLa morte, impersonata da una principessa, si innamora di Orfeo, mentre il suo autista, Heurtebise, si innamora di Euridice. Attraverso uno specchio nella sua camera da letto, Orfeo compie un viaggio nel regno dei morti dove incontra la principessa e gli confessa il suo amore. Heurtebise riuscir\u00e0 a far uscire Orfeo dal mondo dell'aldil\u00e0 e fargli incontrare Euridice. Ma i due verranno severamente puniti per la loro trasgressione.\nCritiche.\nIl film ha ricevuto critiche contrastanti. Il Dizionario Morandini gli conferisce un voto scarso; definendolo un film bislacco, artificioso, recitato con teatralismo esecrabile oltre ad essere terribilmente datato. Al contrario la guida Farinotti lo definisce una poeticissima rivisitazione del mito classico realizzata dal grande uomo di cinema e di teatro francese.\nEdizioni Home Video.\nAttualmente \u00e8 disponibile un dvd prodotto da DNA Srl (dal titolo \"Jean Cocteau: Il sangue di un poeta\"), che contiene anche altre due pellicole di Cocteau (\"Le sang d'un po\u00e8te\" e \"I parenti terribili\")."}
{"id": "241987", "revid": "767487", "url": "https://it.wikipedia.org/wiki?curid=241987", "title": "Orfeo (film 1985)", "text": "Orfeo \u00e8 un film del 1985 diretto da Claude Goretta.\nLa pellicola, di genere musicale, trae ispirazione dal mito classico di Orfeo ed Euridice."}
{"id": "241988", "revid": "767487", "url": "https://it.wikipedia.org/wiki?curid=241988", "title": "Orgoglio (film 1925)", "text": "Orgoglio \u00e8 un film del 1925 diretto da King Vidor. La sceneggiatura si basa su \"Proud Flesh\", romanzo di Lawrence Rising pubblicato a New York nel 1924.\nTrama.\nFernanda, rimasta orfana dopo la morte dei suoi, periti nel terremoto di San Francisco, viene cresciuta dai suoi parenti spagnoli. Quando compie diciotto anni, don Jaime, un suo ardente ammiratore, la chiede in sposa ma lei lo respinge. La ragazza, invece, parte per la California, dove, a San Francisco, conosce Pat O'Malley, un giovane idraulico. I due si innamorano ma, quando Fernanda vede la casa di Pat e conosce sua madre, resta spiacevolmente colpita dall'ambiente modesto e dai modi rudi della signora O'Malley. Rompe con Pat, provocando la reazione dell'idraulico che la rapisce, portandola in una capanna in mezzo ai monti. Don Jaime, che li ha seguiti, libera Fernanda che se ne va con lui. Di nuovo a casa, Pat viene rimproverato dalla madre, scontenta che lui corra dietro a una ragazza di un diverso ceto sociale. L'amore tra i due giovani sembra senza speranza: ma Fernanda ritorna, confessando che non pu\u00f2 vivere senza l'amore di Pat.\nProduzione.\nIl film fu prodotto dalla Metro-Goldwyn Pictures Corporation.\nDistribuzione.\nIl copyright del film, richiesto dalla Metro-Goldwyn Pictures Corp., fu registrato il 22 aprile 1925 con il numero LP21377.\nDistribuito dalla Metro-Goldwyn Pictures Corporation e presentato da Louis B. Mayer, il film usc\u00ec nelle sale cinematografiche degli Stati Uniti il 27 aprile 1925 con il titolo originale \"Proud Flesh\" dopo essere stato proiettato in prima a New York il 12 aprile. In Italia, ottenne nell'ottobre 1925 il visto di censura numero 22100; alla pellicola venne dato il titolo italiano di \"Orgoglio di razza\", a cui venne aggiunto il titolo alternativo di \"Orgoglio\".\nIn Finlandia, il film venne distribuito il 24 maggio 1926; in Danimarca, con il titolo \"Hans spanske Flamme\", usc\u00ec il 9 giugno 1926.\nConservazione.\nCopia completa della pellicola viene conservata negli archivi del George Eastman House di Rochester, dell'UCLA e in collezioni private."}
{"id": "241989", "revid": "767487", "url": "https://it.wikipedia.org/wiki?curid=241989", "title": "Orgoglio (film 1938)", "text": "Orgoglio \u00e8 un film del 1938, diretto dal regista Marco Elter.\nTrama.\nAlberto \u00e8 un giovane ingegnere che non riesce ad ottenere il sostegno e la fiducia del padre, un ricco industriale con una mentalit\u00e0 da passatista.\nGrazie alla sua testardaggine Alberto dedica i suoi sforzi a un esperimento il cui esito \u00e8 per\u00f2 fallimentare.\nSolo adesso che vede il figlio ferito l'industriale resta colpito dalla sua tenacia e decide di aiutarlo. Questa volta l'esperimento si rivela un grande successo ma le sue idee di miglioramenti tecnici vengono regolarmente bocciate dal padre."}
{"id": "241990", "revid": "767487", "url": "https://it.wikipedia.org/wiki?curid=241990", "title": "Orient Express (film 1954)", "text": "Orient Express \u00e8 un film del 1954 diretto da Carlo Ludovico Bragaglia.\nTrama.\nIl favoloso treno Orient Express deve fermarsi in una stazioncina di montagna per un guasto. Una bella contadinella, affascinata, lo visita e conosce un affascinante giornalista, poi, credendo che si tratti d'un ladro ricercato dalla polizia, lo sequestra per sottrarlo alla caccia. Chiarito l'equivoco i due si sposeranno."}
{"id": "241992", "revid": "767487", "url": "https://it.wikipedia.org/wiki?curid=241992", "title": "Oro (film 1929)", "text": "Oro (\"Wall Street\") \u00e8 un film del 1929, diretto da Roy William Neill. Prodotto da Harry Cohn, ha come interpreti principali Ralph Ince e Aileen Pringle. La storia - dai toni drammatici - si svolge a New York, negli ambienti dell'alta finanza e il film venne girato alla vigilia della grande crisi del 1929.\nTrama.\nDiventato un potente finanziere, Roller McCray non si tira indietro quando si tratta di schiacciare Walter Tabor, uno suo rivale. Tanto che l'altro, ormai rovinato, non esita a uccidersi. La vedova di Tabor, Anne, rimasta sola con il figlioletto Richard, accetta le attenzioni di McCray che cerca, con lei, di fare ammenda. In realt\u00e0, la donna vuole solo vendicarsi di lui e, per questo, trama con John Willard, l'ex socio del marito. Tra McCray e il piccolo Richard nasce un forte legame che porta il finanziere a fidarsi del ragazzino il quale, innocentemente, divulga alcune informazioni finanziarie che servono a Willard per rovinare il rivale. Anne, che ha imparato ad apprezzare McCray, si rammarica per la sua caduta e i due, legati anche dall'affetto per il bambino, decidono di cominciare una vita insieme.\nProduzione.\nIl film fu prodotto dalla Columbia Pictures Corporation.\nDistribuzione.\nIl copyright del film, richiesto dalla Columbia Pictures Corp., fu registrato l'8 gennaio 1930 con il numero LP996. Il film venne presentato in prima a New York il 23 novembre 1929 per uscire nelle sale il 1\u00ba dicembre. A Londra, venne presentato l'8 gennaio 1930, uscendo poi anche in Irlanda (13 giugno) e nelle sale britanniche (7 luglio).\nGiornali dell'epoca rimarcarono ironicamente che il film fosse stato distribuito il 23 novembre, un mese dopo il famigerato gioved\u00ec nero (24 ottobre 1929), giorno in cui si manifestarono le prime chiare avvisaglie di quello che viene ricordato come il crollo di Wall Street del 1929."}
{"id": "241993", "revid": "767487", "url": "https://it.wikipedia.org/wiki?curid=241993", "title": "Oro (film 1934)", "text": "Oro (\"Gold\") \u00e8 un film del 1934 diretto da Karl Hartl che ha come interpreti principali Hans Albers e Brigitte Helm. Prodotto dalla Universum Film (UFA), racconta di uno scienziato che scopre il modo di fabbricare l'oro, ma viene ucciso da un bieco capitalista a cui per\u00f2 l'omicidio non porter\u00e0 fortuna.\nDistribuzione.\nL'UFA International distribu\u00ec il film in Germania, dove fu presentato a Berlino il 29 marzo 1924."}
{"id": "241994", "revid": "599013", "url": "https://it.wikipedia.org/wiki?curid=241994", "title": "Conte di Carmagnola", "text": ""}
{"id": "241995", "revid": "767487", "url": "https://it.wikipedia.org/wiki?curid=241995", "title": "Oro (film 1955)", "text": "Oro (\"A Prize of Gold\") \u00e8 un film del 1955 diretto da Mark Robson in Technicolor.\n\u00c8 tratto dal romanzo \"A Prize of Gold\" del 1953 di Max Catto.\nTrama.\nIl sergente maggiore Joe Lawrence, di stanza a Berlino poco dopo la fine della seconda guerra mondiale, s'innamora di Maria, una profuga.\nMaria sta cercando di raccogliere abbastanza denaro per mandare un gruppo di orfani tedeschi in Sudamerica, dove possano iniziare una nuova vita. Joe desidera aiutarla e insieme ai suoi camerati inglesi, il sergente Morris, del Corpo di polizia militare, e l'ex pilota della RAF, Brian Hammell, progetta una rischiosa rapina. Una fortuna in lingotti d'oro recentemente scoperti sta per essere trasferita dall'Inghilterra alla Germania con un mezzo aereo militare e il terzetto intende sequestrare il velivolo.\nMentre la rapina sta andando come pianificato, i tre partecipanti incominciano a mutare le loro intenzioni sul cosa fare del bottino.\nColonna sonora.\nLa canzone del titolo \u00e8 cantata da Joan Regan."}
{"id": "241997", "revid": "767487", "url": "https://it.wikipedia.org/wiki?curid=241997", "title": "Oro nero (film 1936)", "text": "Oro nero (\"Stadt Anatol\") \u00e8 un film del 1936, diretto da Viktor Tourjansky, adattamento cinematografico dal romanzo \"Die Stadt Anatol\" di Bernhard Kellermann.\nTrama.\nLa cittadina turca di Anatol \u00e8 in subbuglio: un aereo \u00e8 atterrato in mezzo a un prato alle porte della citt\u00e0. Dal velivolo, scende Jacques, un avventuriero che ha dei grandi progetti sulla citt\u00e0 in cui una volta ha vissuto. Molti lo conoscono come un fannullone. Ora lui dice la ragione del suo ritorno: vuole estrarre il petrolio che si cela sotto la citt\u00e0. Molti, allora, sperando di fare fortuna, lo appoggiano.\nIl petrolio viene trovato molto presto. Ma, in citt\u00e0 arrivano anche gli speculatori e i profittatori. La pace e la tranquillit\u00e0 che regnavano in precedenza sono sparite. Il petrolio - e il denaro - diventano l'obiettivo di ognuno, a scapito delle vecchie amicizie. Non era quello che aveva sognato Jacques. Lui avrebbe voluto una Anatol ricca e felice. Ma adesso la gelosia minaccia di distruggere la sua vita.\nProduzione.\nIl film fu prodotto dall'UFA. Le coreografie furono curate da Jens Keith.\nDistribuzione.\nDistribuito dall'Universum Film (UFA), il film venne presentato in prima all'Ufa-Palast am Zoo di Berlino il 16 ottobre 1936."}
{"id": "241998", "revid": "767487", "url": "https://it.wikipedia.org/wiki?curid=241998", "title": "Oro nero (film 1942)", "text": "Oro nero \u00e8 un film del 1942, diretto dai registi Enrico Guazzoni e Camillo Mastrocinque.\nTrama.\nMarta, una bambina orfana di un minatore, ha un grande amico, Nicola, suo coetaneo, con cui trascorre le ore di giochi, fatti di fantasticanti viaggi all'interno della miniera. Ma le difficolt\u00e0 dei proprietari fa chiudere la miniera e i minatori sono costretti a cercare il lavoro altrove. Cos\u00ec Marta e Nicola sono costretti a separarsi. Trascorrono degli anni e la vecchia miniera viene riaperta e ritornano sul posto sia Nicola, ormai uomo e Marta, diventata maestra elementare, il loro nuovo incontro suscita nei due emozioni diverse: Nicola si innamora della vecchia amica, ma non \u00e8 ricambiato perch\u00e9 Marta si fidanza con un ingegnere, Carlo.\nIn uno dei tanti crolli nelle gallerie della miniera, Nicola si sacrifica per salvare l'amore di Marta, salvando la vita a Carlo.\nLa critica.\n\u00ab\"Oro nero\" rimane un film oscuro. \u00c8 oscuro come la materia che tratta. Lo spirito e l'atmosfera di un ambiente come quella delle miniere avrebbe dovuto avere manifestazioni meno esteriori. Il panorama di Carbonia brilla all'orizzonte, nella storia molto tenue d'un ragazzo e di una ragazza che si amano. L'idillio svagato e un po' fantastico continua, ora nell'ombra delle strillanti pareti, ora tra i brillanti carrelli delle gallerie, ora nelle strade del fervido centro sardo. Il racconto \u00e8 semplice ma difficile ed il regista non ha certo equagliato altre prove precedenti.\u00bb Diego Calcagno in \"Film\" del 26 settembre 1942.\nProduzione.\nProdotto da Salvatore Persichetti per la Fono Roma, il film fu curiosamente girato sia negli stabilimenti Pisorno di Tirrenia, sia in quelli romani di Cinecitt\u00e0 tra la fine del 1941 e l'inizio del 1942; la regia fu affidata all'inizio a Camillo Mastrocinque, poi sostituito da Enrico Guazzoni.\nDistribuzione.\nIl film venne distribuito nel circuito cinematografico italiano il 19 marzo del 1942."}
{"id": "241999", "revid": "767487", "url": "https://it.wikipedia.org/wiki?curid=241999", "title": "Ossessione (film 1938)", "text": "Ossessione (\"The Gaunt Stranger\") \u00e8 un film del 1938 diretto da Walter Forde.\nIl soggetto \u00e8 tratto da \"Il mago\" di Edgar Wallace."}
{"id": "242001", "revid": "9282", "url": "https://it.wikipedia.org/wiki?curid=242001", "title": "Francesco da Bussone", "text": ""}
{"id": "242002", "revid": "15756", "url": "https://it.wikipedia.org/wiki?curid=242002", "title": "Ossessione (film 1943)", "text": "Ossessione \u00e8 un film del 1943 diretto da Luchino Visconti, liberamente ispirato al romanzo \"Il postino suona sempre due volte\" di James M. Cain.\n\u00c8 considerato, insieme a \"I bambini ci guardano\" e \"4 passi fra le nuvole\", il film che segna la nascita del filone neorealista del cinema italiano per l'ambientazione e per la forza espressiva e la carnalit\u00e0 delle scene passionali tra Girotti e la Calamai, che rompono con la tradizione calligrafica del cinema italiano durante il fascismo. Dice Luchino Visconti in un'intervista del 1962 al settimanale \"L'Europeo\": \"Con Ossessione, venti anni fa, si parl\u00f2 per la prima volta di Neorealismo\".\nIl ruolo della protagonista era stato, in un primo momento, assegnato a Anna Magnani, ma l'attrice dovette rinunciare a causa del suo stato di gravidanza. \"\"Ossessione\"\u201d \u00e8 stato inserito nella lista dei \"100 film italiani da salvare\", che \u00e8 nata con lo scopo di segnalare \"100 pellicole che hanno cambiato la memoria collettiva del Paese tra il 1942 e il 1978\".\nTrama.\nIl vagabondo Gino Costa si ferma presso un ristoro per viaggiatori nella bassa padana, divenendo l'amante di Giovanna, moglie dell'ignaro Giuseppe, proprietario dello spaccio. Gino non sopporta questa situazione e propone alla donna di fuggire con lui. Giovanna rifiuta e lui parte per Ancona, che lo attira per la presenza del porto: spera di imbarcarsi e di lasciarsi alle spalle la storia appena conclusa. Durante il viaggio per Ancona fa amicizia con un girovago detto \"lo Spagnolo\". Gino non si imbarca pi\u00f9, ma trova lavoro con il suo nuovo amico alla Fiera di maggio; una nuova vita sembra iniziata.\nDurante i giorni di fiera, Gino incontra per\u00f2 ancora Giovanna e il marito, che era giunto ad Ancona per partecipare a un concorso canoro. I due ex amanti immediatamente ristabiliscono il loro legame e, anzi, decidono di uccidere Giuseppe attraverso la simulazione di un incidente stradale. Mettono in atto presto il loro piano, ma l'incidente insospettisce la polizia.\nDopo il delitto la storia tra i due amanti diventa tesa: Giovanna riscuote l'assicurazione sulla vita del marito e riapre insieme a Gino la trattoria del marito. Gino, schiacciato dal rimorso e dalla delusione di una vita che sente rubata, la lascia e parte per Ferrara dove fa amicizia con Anita, una prostituta dolce e comprensiva. Rivede quindi nuovamente Giovanna, che gli dice di essere incinta; i due amanti cercano allora di fuggire, ma la macchina finisce fuori strada, Giovanna muore e Gino viene arrestato dalla polizia.\nStoria.\nPrima ancora dell'inizio della lavorazione, Visconti incontra le prime difficolt\u00e0: il regista infatti progettava di adattare per lo schermo una novella di Verga, ma il permesso gli viene negato dalle autorit\u00e0 fasciste.\nLavorando in Francia con Jean Renoir, Visconti ha l'opportunit\u00e0 di leggere una traduzione francese de \"Il postino suona sempre due volte\" dello statunitense James M. Cain (1934) e forse di vedere un film che si ispirava liberamente a tale romanzo: \"Le dernier tournant\" di Pierre Ch\u00e9nal (1939), mai distribuito in Italia. Tornato nel suo paese (1939) Visconti scrive un adattamento del libro insieme a un gruppo di intellettuali che collaboravano alla rivista milanese \"Cinema\". La situazione politica italiana e la guerra in corso non permettono a Visconti di ottenere i diritti dell'opera di Cain, che perci\u00f2 non viene citata nei titoli del film (la mancanza dei diritti sul romanzo ha impedito la diffusione del film negli Stati Uniti fino al 1976); intanto, a Hollywood la Metro-Goldwyn-Mayer ha gi\u00e0 progettato di trarre dallo stesso romanzo la versione \"ufficiale\" (sar\u00e0 poi il film \"Il postino suona sempre due volte\", diretto da Tay Garnett, girato nel 1945 e distribuito nel 1946).\nIl film di Visconti \u00e8 girato fra l'estate e l'autunno del 1942 e, una volta ultimato, viene presentato a Roma in anteprima nella primavera 1943 con l'intento di rimuovere alcuni intoppi burocratico-censori. Le autorit\u00e0, rendendosi conto che il film non attacca direttamente il regime, ne autorizzano la distribuzione. Alcuni mesi dopo il film viene quindi proiettato nelle sale di alcune citt\u00e0 del Nord Italia ma solo l'anno successivo raggiunge Milano, sotto l'occupazione tedesca. Il film resta peraltro nelle sale per due o tre sere o addirittura per poche ore, prima di venire tolto dalla circolazione a seguito delle reazioni scandalizzate delle autorit\u00e0 fasciste e della Chiesa. In ultimo il film viene definitivamente vietato e successivamente distrutto dal regime fascista di Sal\u00f2; Visconti riesce per\u00f2 a tenere nascosta una copia del negativo fino alla fine della guerra, da cui derivano le copie attualmente esistenti.\nCommento.\nIl romanzo di Cain serve a Visconti pi\u00f9 che altro come un canovaccio, difatti viene trascurata la trama poliziesca e accentuate le nozioni naturalistiche e il cupo romanticismo: Visconti trasferisce sul Po, a Ferrara e ad Ancona i paesaggi e gli eroi del realismo poetico francese senza comunque oscurare l'originalit\u00e0 del film.\nEsso si distacca sia dai film irreali del cinema dei telefoni bianchi e sia dalla retorica dei film storici: la descrizione dei personaggi e dei loro rapporti \u00e8 qualcosa di inedito rispetto ai lussuosi paesaggi e agli eroi sorridenti dei telefoni bianchi.\nAll'uscita del film la critica si mostra nettamente sfavorevole, ma nel linguaggio di Visconti percepisce, soprattutto nella definizione di alcuni personaggi come \"lo spagnolo\", una inaspettata novit\u00e0 che apre il neorealismo.\nSe da un lato il film \u00e8 neorealistico dall'altro lato se ne distacca (anche perch\u00e9 il neorealismo non \u00e8 mai stata una scuola ma solo un insieme di interessi e propositi comuni) gi\u00e0 nell'inquadratura iniziale dove vediamo Gino scendere dal camion, dirigersi verso lo spaccio, attraversare lo spaccio e andare dietro la tenda a rivolgersi alla donna. Vediamo la donna rivolgersi a quest'uomo guardandolo intensamente e solo allora un controcampo ci mostra il viso dell'uomo. Quindi il neorealismo inteso come \"cronaca della realt\u00e0\" non \u00e8 contemplato: del protagonista non sappiamo nulla ma un semplice campo-controcampo ci mostra la fatalit\u00e0 dell'incontro tra lui e la donna.\nDa qui prende avvio una storia torbida, sensuale ed esasperata che non sembra in effetti \"neorealista\", ma un'ispirazione schiettamente neorealista si sente nella descrizione della vita di persone comuni, nell'ambientazione dell'azione in citt\u00e0 mai considerate fino ad allora dal cinema, nelle descrizioni di situazioni di vita quotidiana. Si capisce allora perch\u00e9 il film sia considerato l'inizio del Neorealismo.\nIn \"Ossessione\" emerge lo squallido modello di esistenza piccolo-borghese tanto caro al fascismo. L'antifascismo \u00e8 quindi legato alla qualit\u00e0 della vita: il sogno di fuga e di ricomposizione di un nuovo nucleo familiare che si conclude, come sempre in Visconti, in una sconfitta.\nL'influsso del melodramma spinge Visconti a dare spazio alle atmosfere rispetto all'intreccio: il film procede per ellissi, evitando di mostrare i fatti, indagando premesse e conseguenze: lo conferma la struttura stessa, divisa in due parti uguali (premesse e conseguenze) che fanno perno su un delitto che non si vede.\nAl tono generale del film, che predilige ambienti ristretti e atmosfere cupe e gravide di sentimenti, si contrappongono le immagini che fanno da sfondo ai momenti in cui i protagonisti si illudono e sperano in una vita migliore; le inquadrature divengono allora luminose, ampie e caratterizzate da campi lunghi; valgano come esempio le navi che si perdono all'orizzonte mentre Gino e lo Spagnolo guardano il porto, oppure le assolate rive del Po, mentre i due amanti si abbracciano sulla sabbia.\nMartin Scorsese cita \"Ossessione\" in \"Scorsese on Scorsese\".\nElementi trasgressivi nel film.\nMauro Giori in \"Poetica e prassi della trasgressione in Luchino Visconti\" ricorda ci\u00f2 che gi\u00e0 la letteratura femminista aveva notato in questo film: per la prima volta il corpo di un uomo diviene elemento sensuale e oggetto del desiderio dello sguardo di una donna. Emblematica \u00e8 la presentazione del personaggio di Gino.\nDopo una sequenza iniziale in cui lo spettatore lo vede solo di spalle, il suo volto ci viene mostrato solo nel momento in cui Giovanna lo vede per la prima volta: ecco che, con un carrello (al tempo Visconti non utilizzava ancora lo zoom) la macchina da presa si avvicina al viso di Gino mostrandocelo mediante una soggettiva di Giovanna.\nAnche l'abbigliamento di Gino ne enfatizza la caratterizzazione sensuale: spesso viene mostrato con una canottiera attillata e molto scollata e il suo corpo \u00e8 spesso oggetto degli sguardi espliciti dei personaggi femminili (in particolare di Giovanna, ma anche di Anita) e talvolta anche dei personaggi maschili (\u00e8 il caso dello spagnolo).\nDel personaggio dello \"spagnolo\" dev'essere fatta una menzione particolare, in quanto la sua funzione \u00e8 stata al centro di aspre polemiche e una sequenza che lo vede protagonista ha suscitato non pochi scandali.\nInizialmente fu ideato per rappresentare l'essenza della solidariet\u00e0 proletaria (da ricordare \u00e8 che Visconti era molto vicino al Partito Comunista). Infatti l'incontro tra Gino e lo spagnolo avviene in treno e quest'ultimo si prodiga per aiutare Gino, in difficolt\u00e0 per dover pagare il biglietto.\nLa sequenza \"incriminata\" si configura con la \"scena del fiammifero\": presa una stanza da letto in una locanda, sia Gino che lo spagnolo si ritrovano a condividere lo stesso letto. Prima di coricarsi lo spagnolo cerca di convincere Gino a scordare Giovanna, proponendogli di rimanere con lui. Una volta a letto Gino, con l'intenzione di dormire, d\u00e0 le spalle allo spagnolo e si copre la testa col cappello, infastidito dalla luce. Lo spagnolo, dopo aver spento la luce, accende un fiammifero per accendersi una sigaretta, ma prima di spegnerlo se ne serve per osservare il corpo di Gino. La scena ci viene mostrata attraverso una semi-soggettiva, per cui nell'inquadratura vediamo chiaramente lo spagnolo che guarda mestamente il corpo dell'amico.\nNon a caso, questa fu una delle prime inquadrature a essere tagliate dalla censura.\nAl tempo, Alicata scrisse a De Santis di \"tener d'occhio\" Visconti, poich\u00e9 si avvertiva la sensazione che il regista si stesse allontanando dalle intenzioni politiche iniziali. Visconti creando questo \"sottotesto omosessuale\" sovrappose dunque alla valenza pubblica dello spagnolo (il voler essere elemento di propaganda socialista) le sue intenzioni \"private\".\nAlcune critiche fatte al film partivano proprio dal presupposto che non si capiva se lo spagnolo voleva essere un personaggio politico o semplicemente un omosessuale. Visconti non sentiva questa frattura o contraddizione tra pubblico e privato, anzi, utilizz\u00f2 questo aspetto privato (Visconti era omosessuale) per fare un discorso politico: in un'Italia pervasa dalla cultura fascista dove sia l'adulterio che l'omosessualit\u00e0 erano banditi, fare un film dove entrambi i temi apparivano era un gesto fortemente trasgressivo e controcorrente rispetto ai canoni dell'epoca.\nD'altra parte, anche solo la scelta iniziale di prendere spunto per il film da un romanzo americano contravveniva fortemente alla politica autarchica dell'epoca.\nAmbientazione.\nEsterni:\nInterni:\nLe prime immagini della citt\u00e0 di Ancona sono quelle del cavalcavia della stazione ferroviaria, crocevia di destini, dal momento che \u00e8 sul treno che Gino (Massimo Girotti) arriva ad Ancona e sul treno fa amicizia con \u201clo spagnolo\u201d (Elio Marcuzzo).\nPer arrivare alla cattedrale della citt\u00e0 dorica Gino e l'amico si arrampicano per una strada in salita (che \u00e8 via Cialdini, ripresa all'altezza dell'accesso al vicolo oggi intitolato a San Marco).\nGiunti sul piazzale di San Ciriaco, Gino si siede accanto allo spagnolo sul muretto del belvedere del piazzale del Duomo. Da qui, dal sagrato del Duomo, dall'alto del colle Guasco, la macchina da presa scorre in panoramica sulle banchine del porto ingombro di traghetti e navi.\nLa sequenza continua mostrando il campanile del Duomo e l'edificio che gli stava accanto, oggi non pi\u00f9 esistente. Lo sfondo e le soggettive cambiano continuamente: viene inquadrata la parte superiore dell'antica chiesa di Santa Maria in Curte, distrutta, pochi mesi dopo le riprese, dai pesanti bombardamenti aerei alleati, cos\u00ec come alcune vie dei rioni di Ancona affacciantisi sul porto che fanno da sfondo ad altre scene del film: lo scalone Nappi, Palazzo Davalos (distrutto durante la guerra); si scorge anche Palazzo Ferretti sul lato in piazza del Senato.\nCuriosit\u00e0.\nNella sequenza in cui Gino lavora fuori dal ristoro mentre la voce di Giovanna che canta lo distrae, inducendolo infine ad abbandonare ci\u00f2 che sta facendo, la canzone cantata dalla donna \u00e8 \"Fiorin fiorello\" di Vittorio Mascheroni su testo di Giuseppe Mendes, uscita nel 1939."}
{"id": "242004", "revid": "253269", "url": "https://it.wikipedia.org/wiki?curid=242004", "title": "Don Pardo", "text": "Carriera.\nDopo gli inizi alla NBC divenne celebre principalmente come annunciatore (cio\u00e8 introduceva con la sua voce il programma) del Saturday Night Live che present\u00f2 dal 1975, \"The Price is Right\" e occasionalmente di \"The Wheel of Fortune\", programmi conosciuti in Italia come \"La Ruota della Fortuna\" e \"Ok, il prezzo \u00e8 giusto!\".\nCome attore \u00e8 da ricordare la sua partecipazione in \"Radio Days\" (1987) di Woody Allen.\nNel 1976 partecip\u00f2 come voce narrante alla tourn\u00e9e di Frank Zappa durante la quale venne registrato l'album Zappa in New York pubblicato nel 1978; il contributo di Pardo risalta notevolmente nelle introduzioni di \"The Illinois Enema Bandit\" e \"Punky's Whips\" e nella seconda strofa del cantato di \"I'm The Slime\".\nPardo \u00e8 morto nel sonno il 14 agosto 2014 a Tucson, Arizona: aveva 96 anni."}
{"id": "242007", "revid": "2169878", "url": "https://it.wikipedia.org/wiki?curid=242007", "title": "Otello (film 1906)", "text": "Otello \u00e8 un film muto del 1906 diretto da Mario Caserini e Gaston Velle. La trama della pellicola \u00e8 ispirata all'omonima tragedia scritta intorno al 1603 da William Shakespeare.\nTrama.\nOtello detto \"Il moro di Venezia\" viene ingannato dal malvagio Iago che gli fa scoprire sentimenti di rabbia e gelosia nascosti di cui non conosceva neanche l'esistenza.Cos\u00ec l'ignaro Otello comincia a sospettare delle intenzioni della sua donna Desdemona e infine la uccide, ma non \u00e8 finita: ormai la furia che lo opprime \u00e8 implacabile e cos\u00ec il moro comincia ad avere due facce: l'Otello mite e passionale e la sua fenice esplosiva che lo porteranno al suicidio dopo la notizia della scoperta dell'inganno."}
{"id": "242008", "revid": "125942858", "url": "https://it.wikipedia.org/wiki?curid=242008", "title": "Cristian Zorzi", "text": "Biografia.\nStagioni 1993-2003.\nOriginario di Moena, in Coppa del Mondo ha esordito il 21 dicembre 1993 nella 10\u00a0km a tecnica classica di Dobbiaco (118\u00b0). Inizi\u00f2 ad emergere verso la fine degli anni 1990 nella nuova specialit\u00e0 dello sprint, gare veloci ad eliminazione su brevi distanze. Il suo primo podio nella Coppa del Mondo arriv\u00f2 l'8 dicembre 1999 nella sprint a squadre a tecnica libera di Asiago (3\u00b0) e la prima vittoria nella sprint a tecnica libera di Lahti il 3 marzo 2000. Da allora, tutti i suoi piazzamenti individuali sul podio in Coppa del Mondo sono stati ottenuti in gare sprint a tecnica libera. Nell'apposita classifica di specialit\u00e0 fu secondo nella stagione 2001-2002 e terzo nella stagione 2002-2003.\nSoprannominato \"Zorro\" e per l'assonanza col cognome, \u00e8 stato, per la sua velocit\u00e0 nello sprint, per molti anni l'ultimo frazionista della staffetta italiana. Grazie a questa sua caratteristica ha ottenuto la medaglia d'argento ai Mondiali di Lahti nel 2001 nella gara sprint; ai XIX Giochi olimpici invernali di ottenne la medaglia di bronzo, sempre nella gara sprint, e la medaglia di argento, dietro alla Norvegia, nella staffetta 4x10\u00a0km.\nStagioni 2004-2011.\nAi XX Giochi olimpici invernali di \u00e8 stato l'ultimo frazionista della staffetta italiana che ha vinto la medaglia d'oro nella 4x10\u00a0km. Grazie al vantaggio accumulato sugli avversari nelle ultime due frazioni.\nNel 2007, assieme a Renato Pasini, ha vinto la medaglia d'oro ai Mondiali di Sapporo nella sprint a squadre a tecnica libera. A , sua ultima partecipazione olimpica, \u00e8 stato 8\u00b0 nella sprint a squadre e 9\u00b0 nella staffetta.\nHa concluso la sua carriera in Coppa del Mondo nella stagione 2009-2010 e da quella 2010-2011 fa parte della squadra italiana di Marathon Cup.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:TC = tecnica classicaTL = tecnica libera"}
{"id": "242009", "revid": "767487", "url": "https://it.wikipedia.org/wiki?curid=242009", "title": "Otello (film 1909)", "text": "Otello \u00e8 un cortometraggio del 1909 diretto da Ugo Falena e Gerolamo Lo Savio.\nCuriosit\u00e0.\nDurante la lavorazione del film accadde un fatto tra il boccaccesco e il divertente. Lo racconta il produttore Adolfo Re Riccardi:\n\"Ma il ricordo pi\u00f9 vivo e pi\u00f9 comico di quelle giornate laboriose, eccolo:\nsi doveva girare un quadro nel quale Desdemona curva ed appoggiata al parapetto di un ponticello, sorvegliava Jago che doveva passare in gondola sotto il ponte.\nDesdemona era, l'ho detto, la bellissima Vittoria Lepanto.\nUn imberbe giovinetto, tutto azzimato ed elegante, cercava di attirare su di s\u00e9 l'attenzione della magnifica attrice, che, vestita regalmente di broccato in argento e oro, giustificava pienamente l'ammirazione dei curiosi.\nLa Lepanto saliva tranquilla la scala che conduceva al ponticello senza accorgersi, o fingendo di non accorgersi, dell'ignoto adoratore.\nEccoti che quando l'attrice si curva sul parapetto del ponte, il giovinetto imberbe e intraprendente si arma di coraggio e, per quanto pregato di non intromettersi nel quadro, le passa rasente e le regala una improvvisata toccatina sotto la schiena... prominente.\nLa Lepanto si volta ad un tratto e sferra un sonoro schiaffo al troppo audace ammiratore.\nIl malconsigliato, per vendicarsi, esclama con piglio insolente: \"Cosa g'ala? In fin dei conti la x\u00e8 gente da teatro...\".\nNon l'avesse mai detto!\nLa toccatina imprudente era affare che riguardava l'attrice soltanto, ma la impertinente giustificazione offendeva tutta la classe.\nFu un attimo: Ferruccio Garavaglia (Otello) e Angelo Pezzaglia (il Doge), come se avessero ricevuto un comando, afferrano il leggiadro giovinetto l'uno sotto l'ascella destra, l'altro sotto la sinistra, lo sollevano di peso (erano due giganti) e lo proiettano nel canale sottostante fra gli applausi consenzienti della folla che aveva seguita la scena e intuita la ragione del castigo.\nIl bell'imbusto annasp\u00f2 con alcune bracciate gli scalini di una porta prospiciente il canale: l'operatore gir\u00f2 la manovella per consacrare l'episodio ad aeternum rei memoriam e Desdemona fu vendicata\"."}
{"id": "242011", "revid": "2110845", "url": "https://it.wikipedia.org/wiki?curid=242011", "title": "Fr\u00e9d\u00e9rick Leboyer", "text": "\u00c8 considerato l'ideatore del cosiddetto parto dolce o parto senza violenza, che da lui ha preso il nome di \"metodo Leboyer\".\nNella clinica parigina nella quale lavor\u00f2 stabil\u00ec una serie di condizioni che permettessero al neonato una nascita senza traumi inutili.\nFra le condizioni poste da Leboyer si ha che: \nMolte di queste indicazioni sono state nel tempo adottate da molti reparti di ostetricia degli ospedali di tutto il mondo.\nA Leboyer si deve anche l'introduzione nel mondo occidentale del massaggio neonatale."}
{"id": "242012", "revid": "287204", "url": "https://it.wikipedia.org/wiki?curid=242012", "title": "Calcio ai Giochi della XXVII Olimpiade", "text": "Il torneo di calcio della XXVII Olimpiade fu il ventitreesimo torneo olimpico. Si svolse dal 13 al 30 settembre 2000 in cinque citt\u00e0 (Sydney, Canberra, Adelaide, Brisbane e Melbourne).\nIl torneo maschile fu vinto per la prima volta dal , mentre quello femminile fu vinto per la prima volta dalla .\nFormato.\nTorneo maschile.\nLe sedici squadre vennero divise in quattro gironi all'italiana di quattro squadre ciascuno.\nLe prime due classificate di ogni girone si sarebbero qualificate per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto.\nTorneo femminile.\nLe otto squadre vennero divise in due gironi all'italiana di quattro squadre ciascuno.\nLe prime due classificate di ogni girone si sarebbero qualificate per la fase ad eliminazione diretta, composta da semifinali, finale per il 3\u00ba posto e per il 1\u00ba posto."}
{"id": "242013", "revid": "767487", "url": "https://it.wikipedia.org/wiki?curid=242013", "title": "Otello (film 1914)", "text": "Otello \u00e8 un film del 1914 diretto e sceneggiato da Arrigo Frusta."}
{"id": "242014", "revid": "767487", "url": "https://it.wikipedia.org/wiki?curid=242014", "title": "Otello (film 1920)", "text": "Otello \u00e8 un film del 1920 diretto da Camillo De Riso."}
{"id": "242015", "revid": "767487", "url": "https://it.wikipedia.org/wiki?curid=242015", "title": "Otello (film 1965)", "text": "Otello (\"Othello\") \u00e8 un film del 1965 diretto da Patrick Barton, Stuart Burge e John Dexter.\nIl film \u00e8 una trasposizione dell'Otello di William Shakespeare interpretato a teatro sempre da Laurence Olivier al National Theatre of Londra.\nConta soltanto come registrazione."}
{"id": "242016", "revid": "767487", "url": "https://it.wikipedia.org/wiki?curid=242016", "title": "Otello (film 1986)", "text": "Otello \u00e8 un film del 1986 diretto da Franco Zeffirelli, trasposizione cinematografica dell'omonima opera lirica di Giuseppe Verdi su libretto di Arrigo Boito, ispirata all'omonimo dramma di William Shakespeare. \nL'Orchestra ed il Coro del Teatro alla Scala sono diretti da Lorin Maazel.\n\u00c8 stato presentato in concorso al 39\u00ba Festival di Cannes.\nTrama.\nCipro, fine del XV secolo. Otello \u00e8 il nuovo comandante dell'isola per conto di Venezia; poco dopo il suo sbarco, reso difficoltoso da una tempesta, l'alfiere Jago crea tumulto durante una festa, facendo ubriacare il capitano Cassio che ferisce Montano, predecessore di Otello nel governo dell'isola.\nGiunto sul posto il comandante toglie a Cassio il ruolo di capitano; a questo punto iniziano le trame di Jago, il quale odia profondamente Otello.\nL'alfiere spinge Cassio a chiedere alla buona Desdemona, moglie di Otello, di intercedere per lui presso il marito e, contemporaneamente, inizia ad insinuare ad Otello che esiste una relazione tra Cassio e Desdemona. Il crescendo di queste insinuazioni e la creazione di false prove (Jago ruba un fazzoletto che Otello aveva regalato alla moglie e lo nasconde in casa di Cassio) portano Otello alla disperazione e alla decisione di uccidere Desdemona.\nUna volta compito il delitto viene per\u00f2 scoperto da Emilia, moglie di Jago, che d\u00e0 l'allarme: alla presenza di Cassio e di altri nobili accorsi Otello racconta i motivi che lo hanno spinto al gesto estremo ed Emilia rivela la verit\u00e0 sul fazzoletto rubato. Per vendetta Jago uccide la moglie e, mentre fugge, viene ucciso da Otello (queste due morti non sono presenti nell'opera di Verdi).\nScoperto l'inganno Otello disperato si trafigge con un pugnale.\nProduzione.\nLe scene relative al castello sono state girate nel castello di Barletta."}
{"id": "242017", "revid": "767487", "url": "https://it.wikipedia.org/wiki?curid=242017", "title": "Overdose (film 1983)", "text": "Overdose \u00e8 un film del 1983 diretto da Eloy de la Iglesia.\nIl film, appartenente al genere quinqui, \u00e8 incentrato sulla tossicodipendenza, la delinquenza giovanile urbana e il nazionalismo basco in Spagna negli anni '80. Fu il film di maggior successo tra quelli del suo genere.\nAmbientato nei Paesi Baschi in un'atmosfera fredda e buia, \"Overdose\" utilizza uno stile ruvido e neo-realistico.\nIl titolo originale del film (\"El Pico\") gioca con due dei concetti principali affrontati nel film: la droga (pico \u00e8 uno slang per l'eroina) e le forze militari (pico \u00e8 l'abbreviazione di picoleto, uno slang per la Guardia Civil).\nUna scritta ad inizio film afferma che esso \u00e8 ispirato a fatti realmente accaduti liberamente rielaborati dagli autori.\nTrama.\nPaco e Urko, due adolescenti che vivono a Bilbao in Spagna, diventano i migliori amici mentre frequentano la stessa accademia. I due ragazzi provengono da ambienti diversi. Paco ha due sorelle pi\u00f9 giovani; sua madre, Eulalia, \u00e8 una casalinga tradizionale; mentre suo padre, Evaristo Torrecuadrada, \u00e8 un comandante della Civil Guard simpatizzante per partiti di destra. Urko, invece, vive con il padre, Mart\u00edn Aramendia, un politico di sinistra affiliato ad uno dei gruppi che spingono per l'autonomia basca. All'insaputa delle loro famiglie, Paco e Urko sono tossicodipendenti. I due frequentano Betty, una giovane prostituta argentina, che li mette in contatto con 'El Cojo', uno spacciatore che vive a Barakaldo con la moglie incinta Pilar, anch'essa dipendente dall'eroina. El Cojo fornisce ai due ragazzi le droghe che si mettono subito a vendere per poter cos\u00ec sostenere la loro tossicodipendenza. Paco si frequenta anche con Mikel Orbea, uno scultore omosessuale, che cerca di metterlo in guardia dal pericolo di usare droghe pesanti.\nEvaristo Torrecuadrada \u00e8 preoccupato per sua moglie, che \u00e8 colpita da carcinoma ovarico terminale. Vorrebbe che Paco seguisse la carriera militare, e come regalo per il suo diciottesimo compleanno, lo porta in un bordello. Paco, affinch\u00e9 possa tenersi i soldi ricevuti dal padre per la droga, fa in modo di andare a letto con Betty. Mentre torna a casa dopo essere andato ad acquistare dei medicinali per la madre, Paco salva la vita al padre da un tentativo di omicidio e diventa un eroe. Tuttavia, la vita di Paco presto sfugge al suo controllo. Il suo pesante uso di droghe lo porta a rubare gli oppioidi necessari a sua madre per alleviare il suo dolore. Messo alle strette dal padre sulla scomparsa delle medicine e sui segni insanguinati sul suo braccio, Paco confessa di essere dipendente dall'eroina. Il padre di Paco \u00e8 sbalordito. I due hanno una discussione e Paco fugge dalla casa. Mikel gli offre rifugio a condizione che Paco smetta di usare droghe pesanti. Paco inizia quindi un doloroso percorso di disintossicazione.\nDeciso a scoprire chi ha fornito le droghe al figlio, Torrecuadrada assegna il Tenente Alc\u00e1ntara al caso. Alc\u00e1ntara, utilizzando metodi approssimativi per ottenere informazioni, giunge ad interrogare El Cojo e sua moglie. I due, che sono stati informatori della polizia in passato, portano Alc\u00e1ntara a Urko, il quale racconta della dipendenza sue e di Paco dalle droghe e del traffico di droga. Nonostante le sue differenze politiche con Mart\u00edn Aramend\u00eda, Torrecuadrada convoca l'uomo e lo informa di ci\u00f2 che \u00e8 accaduto ai loro figli. Urko dice loro che pensa che Paco possa nascondersi da Mikel.\nQuando il comandante Torrecuadrada incontra finalmente Mikel, gli dice di informare Paco che sua madre sta morendo e che desidera vederlo per un'ultima volta. Paco torna cos\u00ec a casa per stare con sua madre nei suoi ultimi momenti. Dopo il funerale, Paco, ormai completamente libero dalle droghe, decide di restare con il padre e le due sorelle. Presto Paco cerca Urko, che si \u00e8 anch'egli ripreso dalla sua dipendenza. I due amici riprendono la loro amicizia e tornano a frequentare Betty, che \u00e8 ancora dipendente dall'eroina. Dopo aver fatto entrambi sesso con lei, la vedono prepararsi una siringa e, non riuscendo a resistere alla tentazione, ricominciano a fare uso di droghe. Per ottenere l'eroina che bramano, Paco e Urko fanno visita a El Cojo armati di una pistola che Paco ha rubato al padre con l'intenzione di derubarlo dei soldi e delle droghe che possiede. El Cojo oppone resistenza e nello scontro che segue Urko gli spara alla testa. Quando la moglie Pilar urla, Urko uccide anche lei.\nIn base ai risultati balistici della pistola e alle descrizioni di testimoni, il tenente Alc\u00e1ntara sospetta immediatamente che Paco e Urko siano i colpevoli dell'omicidio di El Cojo e di sua moglie. Mentre difende suo figlio, Torrecuadrada comunica i suoi sospetti ad Aramend\u00eda. Paco e Urko vanno a casa di Betty, dove Urko si inietta dell'eroina rubata e muore di overdose. All'obitorio, mentre Torrecuadrada e Aramend\u00eda discutono dicendo la verit\u00e0 su ci\u00f2 che sanno, Paco arriva per vedere il corpo dell'amico morto. Piange e si scusa con Aramend\u00eda. Il padre di Paco lo porta in una strada deserta vicino al mare e gli chiede di dargli la pistola rubata e le droghe e getta il tutto nell'oceano. Ora non ci sono prove che possano essere usate contro Paco.\nVersione italiana.\nLa versione italiana del film ha una durata di 90 minuti perch\u00e9 tutte le scene in cui i protagonisti compaiono nudi sono state tagliate. Questo ha portato al taglio della scena nella quale Paco e Urko vedendo Betty bucarsi non resistono alla tentazione e riprendono a drogarsi e cos\u00ec facendo al pubblico italiano appare abbastanza incomprensibile come mai da una scena all'altra i due giovani hanno ripreso a far uso di droghe.\nSequel.\nVisto il grande successo ottenuto al botteghino, nel 1984 De la Iglesia ne ha diretto un sequel, \"El pico 2\"."}
{"id": "242018", "revid": "767487", "url": "https://it.wikipedia.org/wiki?curid=242018", "title": "Amleto (film 1921)", "text": "Amleto (\"Hamlet\"), film danese prodotto in Germania dall'attrice di cinema muto Asta Nielsen, e co-diretto da Svend Gade. Asta Nielsen ne \u00e8 protagonista, recitando il ruolo del titolo.\nIl suo Amleto non si basa soltanto sul testo del Bardo, ma trae spunto anche da una novella, di cui in quegli anni si parl\u00f2 molto, del professor E. Vining.\nOrazio, nel film, non \u00e8 solo il miglior amico di Amleto, tanto da diventare rivale di Ofelia. Le scene tra Amleto e Orazio, e in misura minore tra Amleto e Fortebraccio, sono scene molto intense, apparendo come scene di seduzione omosessuale.\nPer la 57\u00aa edizione del Festival del Cinema di Berlino il film \u00e8 stato restaurato dalla ZDF-ARTE in collaborazione con Filmmuseum Berlin. Le musiche originali sono state composte ex novo dal clarinettista e compositore Michael Riessler che le ha poi eseguite dal vivo nell'ambito del festival il 10 febbraio 2007 (in occasione della prima mondiale della proiezione della versione restaurata) insieme al duo Lisma Project, formato da Enrico Melozzi e Stefano de Angelis. \nIl film \u00e8 stato mixato dai Lisma Project in collaborazione con Federico Savina conosciuto come il \"padre del Surround\" in Italia: Hamlet risulta essere il primo film muto della storia mixato in 5.1.\nProduzione.\nProdotto da Asta Nielsen, il film venne girato negli studi berlinesi dello Jofa-Atelier a Johannisthal.\nDistribuzione.\nIl film, in Norvegia, venne distribuito dalla Kinografen; negli Stati Uniti, dalla Asta Films."}
{"id": "242019", "revid": "149485", "url": "https://it.wikipedia.org/wiki?curid=242019", "title": "Pallavolo ai Giochi della XXVII Olimpiade", "text": "La pallavolo alle Olimpiadi estive del 2000 di Sydney fu rappresentata da due eventi:\nL'Italia ha partecipato ad entrambi i tornei.\nPartecipanti.\nAtleti partecipanti all'olimpiade:"}
{"id": "242020", "revid": "767487", "url": "https://it.wikipedia.org/wiki?curid=242020", "title": "Overdose (film 1990)", "text": "Overdose \u00e8 un cortometraggio del 1990 diretto da Francesco Ranieri Martinotti, Rocco Mortelliti e Fulvio Ottaviano.\nNel 1990 vince il premio della giuria al Montreal World Film Festival."}
{"id": "242021", "revid": "767487", "url": "https://it.wikipedia.org/wiki?curid=242021", "title": "Padre (film 1912)", "text": "Padre \u00e8 un film del 1912 diretto da Dante Testa e Gino Zaccaria. \nTrama.\nL'industriale Evaristo Marni, invidioso del successo del suo concorrente Andrea Vivanti, chiama Tonio, un operaio ubriacone, che istiga a incendiare la fabbrica del Vivanti.\nDell'incendio, viene accusato il proprietario, reo secondo i suoi accusatori di averlo provocato volutamente perch\u00e9 qualche tempo prima aveva stipulato un'assicurazione, e viene condannato all'ergastolo per il reato di incendio doloso.\nLa figlia Lidia viene ospitata dal Marni, scosso dai sensi di colpa. Vivanti trascorre tredici anni al carcere, e tornato in libert\u00e0 incontra Tonio, il quale si \u00e8 arricchito grazie ai continui ricatti fatti al Marni, e che un giorno perde un bigliettino nel quale c'\u00e8 scritta la verit\u00e0 sull'incendio, che viene scoperto proprio dal Vivanti.\nVivanti spinto cos\u00ec dalla vendetta verso il Marni, si reca alla sua villa, ma vede che Lidia e Roberto, figlio di Evaristo, sono innamorati, e rinuncia a vendicarsi. Intanto Tonio, accortosi di aver perso il biglietto, pensa che glielo abbia sottratto il Marni e per vendicarsi incendia la casa dell'industriale.\nIl Vivanti torna nella villa, e viene supplicato dalla figlia, scampata alla fiamme, a salvare il Marni. Lo salva insieme ai pompieri, ma muore poco dopo aver confessato la propria colpa e rivela la vera identit\u00e0 di Andrea Vivanti a Lidia, raccomandando all'uomo di aver cura anche di Roberto rimasto orfano."}
{"id": "242022", "revid": "4175", "url": "https://it.wikipedia.org/wiki?curid=242022", "title": "Premio Autori da scoprire", "text": "Il premio Autori da scoprire \u00e8 stato un premio letterario e cinematografico indetto ogni due anni dalla Provincia autonoma di Bolzano.\nStoria.\nLa prima edizione \u00e8 stata assegnata nel 2000, ed era dedicata alle opere letterarie inedite (due le categorie: romanzi e saggistica), cos\u00ec come le due successive (2002 e 2005). Potevano partecipare opere inedite che avessero elementi attinenti all'Alto Adige. I vincitori si aggiudicavano un premio in denaro e la pubblicazione del libro con una casa editrice nazionale (Sperling &amp; Kupfer, Fernandel), o - rispettivamente - la produzione del video.\nNell'edizione 2005, al premio letterario si \u00e8 infatti aggiunto un premio cinematografico, anch'esso in due sezioni: fiction e documentario.\nNel 2007 il premio non \u00e8 stato bandito, per ritornare nel 2009, ma con modifiche sostanziali. Per la sezione video, le opere devono essere inedite, ed essere presentate dal produttore. Per la sezione libri, invece, non si tratta pi\u00f9 un premio per opere inedite, ma per gli editori, che potevano presentare in concorso opere edite da loro.\nNel 2011 \u00e8 stata aggiunta una terza categoria per la letteratura, dedicata agli autori altoatesini, ma non \u00e8 stata pi\u00f9 riproposta la sezione video.\nDopo l'edizione del 2011, il premio non \u00e8 stato pi\u00f9 bandito.\nIl premio poteva non essere assegnato in una categoria se la giuria avesse ritenuto che nessuna opera fosse di valore. Questo evento si \u00e8 verificato tre volte, due nella categoria saggistica della sezione libro, una in quella fiction della sezione video. La premiazione avveniva solitamente nel mese di ottobre nel \"Centro Trevi\" di Bolzano.\nSezioni.\nLa sezione \"Premio autori da scoprire/libri\" era divisa in due categorie, cui se ne aggiunse una terza in occasione di quella che sarebbe stata l'ultima edizione:\nLa sezione \"Premio autori da scoprire/video\", per le due edizioni in cui \u00e8 esistita, era suddivisa in due categorie:\nLa giuria.\nSezione libri.\nLa giuria, dalla nascita del premio e per le prime tre edizioni, \u00e8 stata presieduta dalla scrittrice Isabella Bossi Fedrigotti, sostituita dal 2009 dal critico letterario e docente di sociologia dell'editoria contemporanea Giuliano Vigini.\nEra composta dal presidente, da due personalit\u00e0 della cultura di livello internazionale e da un rappresentante dell'amministrazione provinciale con funzioni di segretario: la giuria della sezione libro 2009 era composta, oltre che dal presidente Vigini, da Elena Maria Banfi (editor, coordinatrice redazionale degli Oscar Mondadori ed insegnante di editing), Franco De Battaglia (giornalista, gi\u00e0 direttore dell'Alto Adige e fondatore del Corriere delle Alpi) e Michela Sicilia in rappresentanza della Provincia.\nIn precedenza avevano fatto parte della giuria gli scrittori Folco Quilici, Carmine Abate e Diego De Silva, i giornalisti Antonella Fiori, e Duccio Canestrini, il giornalista e traduttore Domenico Scarpa, lo scienziato Valentino von Braitenberg.\nSezione video.\nAnche la giuria della sezione video era composta del presidente, altri due esperti ed una rappresentante dell'amministrazione provinciale con funzioni di segretario. Per il 2009, ultima edizione: Marco Bertozzi (architetto e regista, presidente della giuria), Vittorio Curzel (giornalista e regista e produttore di documentari), Paolo Mazzuccato (regista televisivo) e Romy Vallazza in rappresentanza della Provincia."}
{"id": "242023", "revid": "767487", "url": "https://it.wikipedia.org/wiki?curid=242023", "title": "Kambsdalur", "text": "Kambsdalur \u00e8 il villaggio delle Isole F\u00e6r \u00d8er di pi\u00f9 recente costituzione.\nVenne fondato il 5 ottobre 1985 nella valle \"Ytri Dalur\" che \u00e8 divisa tra la municipalit\u00e0 di G\u00f8ta che quella di Fuglafj\u00f8r\u00f0ur. Ciononostante il villaggio di Kambsdalur occupa solo la parte di valle appartenente a Fuglafj\u00f8r\u00f0ur, e che venne acquistata da questo comune nel 1981.\nKambsdalur, nella sua breve esistenza, si \u00e8 sviluppato in un centro servizi. A Kambsdalur \u00e8 possibile trovare il centro sportivo regionale, un negozio di oggetti in legno, diverse imprese di servizi di meccanica, e soprattutto il centro regionale di istruzione giovanile, compresa una scuola superiore e una scuola di economia. Nonostante ci\u00f2 la popolazione del villaggio non ha avuto una crescita vertiginosa. Nel 2005 Kambsdalur aveva 170 abitanti. Molti meno della notevole quantit\u00e0 di posti di lavoro disponibili nel villaggio.\nKambsdalur deve essere visto come un esempio della cultura faroese del pendolarismo. Non si tratta infatti del tipico villaggio delle Faroer, progettato esplicitamente come luogo di lavoro. La sua importanza risiede nel fatto che si trova abbastanza vicino a gran parte delle principali citt\u00e0 delle Faroer settentrionali, tra cui Fuglafj\u00f8r\u00f0ur, Leirv\u00edk, G\u00f8ta, Runav\u00edk e Klaksv\u00edk."}
{"id": "242024", "revid": "767487", "url": "https://it.wikipedia.org/wiki?curid=242024", "title": "Padre (film 1934)", "text": "Padre (\"Sorrell and Son\") \u00e8 un film del 1934 diretto da Jack Raymond.\nIl film \u00e8 basato su un romanzo del 1925 con lo stesso nome di Warwick Deeping, che fu un bestseller tra la fine degli anni venti e trenta.\n\u00c8 un remake di \"Padre\", un film muto (oggi perduto) di Herbert Brenon del 1927, che aveva avuto come protagonisti H.B. Warner (il padre), Anna Q. Nilsson (la madre), e Mickey McBan / Nils Asther (il figlio). A interpretare i ruoli principali nella versione sonora furono chiamati lo stesso H.B. Warner (il padre), Margot Grahame (la madre) e Peter Penrose / Hugh Williams (il figlio).\nLa storia ha avuto un altro remake nel 1984 come miniserie televisiva britannica, con Richard Pasco (il padre), Gwen Watford (la madre), e Paul Critchley / Peter Chelsom (il figlio)."}
{"id": "242026", "revid": "767487", "url": "https://it.wikipedia.org/wiki?curid=242026", "title": "Paese selvaggio (film 1961)", "text": "Paese selvaggio \"(Wild in the Country)\" \u00e8 un film del 1961, diretto da Philip Dunne. Ispirato al romanzo \"The Lost Country\" (1958) di J.R. Salamanca.\nTrama.\nGlen Tyler, maltrattato dal padre e dal fratello maggiore, rischia di diventare un delinquente. Viene preso sotto tutela dalla psicologa Irene Sperry che scorge nel problematico ragazzo un inaspettato talento come scrittore. Presto i due si innamorano e in paese cresce lo scandalo. Glen, provocato, causa involontariamente la morte di un giovane e la psicologa, sentendosi in colpa, tenta il suicidio. Durante il processo verr\u00e0 riconosciuta l'innocenza di Glen, e Irene sar\u00e0 soccorsa in tempo.\nGlen mette la testa a posto definitivamente e si iscrive all'universit\u00e0 deciso a rincorrere il suo sogno di diventare uno scrittore.\nColonna sonora.\nI brani del film sono: \"Wild in the Country\"; \"I Slipped, I Stumbled, I Fell\"; \"In My Way\"; \"Forget me never\"; \"Husky Dusky Day\" (cantata con Hope Lange)\n\"Wild in the Country\" venne pubblicata originariamente nel 1961 come singolo (RCA 47-7880), accoppiato a \"I feel so bad\" (non dal film).\n\"I Slipped, I Stumbled, I Fell\" fu incluso sull'album \"Something for Everybody\" (LPM/LSP 2370), pubblicato sempre nel 1961.\n\"In My Way\" e \"Forget me never\" vennero pubblicate solo nel 1965 sull'LP \"Elvis for Everyone!\" (LPM/LSP 3450).\nUn altro brano previsto per il film era \"Lonely man\", che per\u00f2 rimase escluso sebbene la scena che l'accompagnava fu regolarmente girata; il brano venne comunque pubblicato nel 1961 come singolo (47-7850) accoppiato a \"Surrender\".\nNel 2008 la colonna sonora venne ricostruita sul CD \"Wild In The Country\", che conteveneva tutti i quattro brani del film, con \"Lonely man\" e \"Husky Dusky Day\" (ancora inedita fino a quel momento), nonch\u00e9 diverse versioni alternative.\nNel 2012 i brani del film con versioni alternative vennero pubblicati assieme a quelli del film \"Stella di fuoco\" sul CD \"The Wild In The Country &amp; Flaming Star Sessions\"."}
{"id": "242027", "revid": "767487", "url": "https://it.wikipedia.org/wiki?curid=242027", "title": "Paese selvaggio (film 1981)", "text": "Paese selvaggio (\"Hard Country\") \u00e8 un film del 1981 diretto da David Greene."}
{"id": "242029", "revid": "767487", "url": "https://it.wikipedia.org/wiki?curid=242029", "title": "Pagliacci (film 1936)", "text": "Pagliacci \u00e8 un film del 1936, diretto da Karl Grune."}
{"id": "242031", "revid": "767487", "url": "https://it.wikipedia.org/wiki?curid=242031", "title": "Pagliacci (film 1948)", "text": "Pagliacci \u00e8 un film del 1948 diretto da Mario Costa.\nTrama.\n\u00c8 la trasposizione cinematografica dell'omonima opera lirica di Ruggero Leoncavallo."}
{"id": "242032", "revid": "62234641", "url": "https://it.wikipedia.org/wiki?curid=242032", "title": "Dinichthys", "text": ""}
{"id": "242033", "revid": "767487", "url": "https://it.wikipedia.org/wiki?curid=242033", "title": "Pagliacci (film 1982)", "text": "Pagliacci \u00e8 un film del 1982, diretto dal regista Franco Zeffirelli.\nTrasposizione cinematografica dell'omonima opera lirica di Ruggero Leoncavallo.\nLa colonna sonora \u00e8 diretta da Georges Pr\u00eatre con l'Orchestra e Coro del Teatro alla Scala di Milano."}
{"id": "242034", "revid": "767487", "url": "https://it.wikipedia.org/wiki?curid=242034", "title": "Paolo e Francesca (film 1950)", "text": "Paolo e Francesca \u00e8 un film italiano del 1950, diretto dal regista Raffaello Matarazzo.\nIl titolo completo del film \u00e8 Paolo e Francesca - La storia di Francesca da Rimini.\nTrama.\nItalia, XIII secolo. Due famiglie hanno appena ristabilito la pace grazie al matrimonio di Gianciotto Malatesta con la bella Francesca. Prima del matrimonio, Malatesta spedisce dalla sposa il fratello Paolo che, inevitabilmente, si innamora di Francesca. Il loro \u00e8 un amore condannato perch\u00e9 viene subito scoperto da Malatesta, che in preda alla gelosia uccide i due amanti.\nProduzione.\nSebbene nei titoli di coda ci sia scritto che alcune scene sono state girate nel castello di Gradara, nelle Marche, queste in realt\u00e0 sono state realizzate nel Borgo Medievale del Parco del Valentino, a Torino."}
{"id": "242035", "revid": "767487", "url": "https://it.wikipedia.org/wiki?curid=242035", "title": "Paolo e Francesca (film 1971)", "text": "Paolo e Francesca \u00e8 un film del 1971, diretto dal regista Gianni Vernuccio.\nTrama.\nGiovanni e Paolo Malatesta sono due giovani orfani che devono far andare avanti la casata. Il primo \u00e8 scontroso e introverso, invece Paolo \u00e8 allegro e spensierato. Quando Giovanni si sposa con Francesca Podesti, le impedisce di rivedere i suoi vecchi amici. Durante la loro permanenza nel castello, Paolo ha la possibilit\u00e0 di incontrare e parlare con Francesca, che se ne innamora a prima vista. In seguito Paolo decide di organizzare una festa tra vecchi amici e invita anche i coniugi Giovanni e Francesca. Quando Giovanni scopre l'amore segreto del fratello e della moglie, li uccide in preda alla gelosia. Essi verranno ritrovati da Dante nell'inferno."}
{"id": "242037", "revid": "767487", "url": "https://it.wikipedia.org/wiki?curid=242037", "title": "Pap\u00e0 cerca moglie (film 1933)", "text": "Pap\u00e0 cerca moglie (\"A Bedtime Story \") \u00e8 un film del 1933, diretto da Norman Taurog.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, usc\u00ec nelle sale cinematografiche USA il 22 aprile 1933."}
{"id": "242039", "revid": "767487", "url": "https://it.wikipedia.org/wiki?curid=242039", "title": "Pap\u00e0 cerca moglie (film 1939)", "text": "Pap\u00e0 cerca moglie (\"Hurra, ich bin Papa!\") \u00e8 un film del 1939, diretto da Kurt Hoffmann.\nProduzione.\nIl film fu prodotto dalla Cine-Allianz Tonfilmproduktions GmbH, D.F.E., Universum Film (UFA).\nDistribuzione.\nIl film venne presentato in prima al Gloria-Palast di Berlino il 16 novembre 1939. I distributori tedeschi e austriaci furono Wilhelm Schneider Filmvertrieb GmbH (D\u00fcsseldorf), Panorama Film GmbH (Berlin), M\u00e4rkische Film GmbH (Leipzig e Frankfurt am Main), S\u00fcdostdeutsche Filmverleih GmbH (Wien)."}
{"id": "242040", "revid": "767487", "url": "https://it.wikipedia.org/wiki?curid=242040", "title": "Pap\u00e0 Gambalunga (film 1931)", "text": "Pap\u00e0 Gambalunga \u00e8 un film del 1931, diretto da Alfred Santell.\nTrama.\nAlfred, un ricco uomo d'affari statunitense di buon cuore, adotta l'orfanella Judy, per farla educare e studiare alle maniere del suo rango. La fanciulla col passare degli anni, ricorda il padrino che ha visto di sfuggita una sola volta anni prima e di cui ricorda solo la lunghezza delle sue gambe.\nJudy \u00e8 diventata una bella ragazza istruita e Alfred si innamora di lei anche se capisce che la differenza di et\u00e0 \u00e8 un grosso problema. Anche la ragazza si sente attratta dall'uomo pur ignorando che lui \u00e8 quello che lei chiama \"pap\u00e0 Gambalunga\"."}
{"id": "242041", "revid": "767487", "url": "https://it.wikipedia.org/wiki?curid=242041", "title": "Pap\u00e0 Gambalunga (film 1955)", "text": "Pap\u00e0 Gambalunga \u00e8 un film musicale del 1955, diretto da Jean Negulesco, con Fred Astaire e la giovane attrice e ballerina francese Leslie Caron. Il film, tratto dal romanzo \"Pap\u00e0 Gambalunga\" di Jean Webster, racconta la storia di Julie Andre, un'orfana di 18 anni, istitutrice in un orfanotrofio francese, alla quale viene offerta la possibilit\u00e0 da parte di un filantropo statunitense di frequentare l'universit\u00e0 negli Stati Uniti.\nTrama.\nJervis Pendelton, un importante uomo d'affari statunitense, riceve dal Dipartimento di Stato degli Stati Uniti la richiesta di effettuare un'importante missione economica in Francia. Durante il viaggio verso Parigi, la sua automobile ha un incidente nella campagna francese e Jervis \u00e8 costretto a chiedere aiuto presso un orfanotrofio nei paraggi. Mentre sta prendendo accordi con la direttrice per il noleggio di un'automobile che lo avrebbe portato a destinazione, l'uomo d'affari scorge, non visto, una ragazza che cantando e tracciando disegni su una lavagna, insegna l'inglese ad una classe di piccoli orfani. La direttrice gli racconta la storia di Julie Andre, un'orfana cresciuta nell'istituto che, divenuta grande, ora lavora come istitutrice.\nAl ritorno negli Stati Uniti, Jervis Pendelton, colpito dalla ragazza, in un primo tempo pensa di adottarla, poi, per ragioni di opportunit\u00e0 (la cosa, vista la differenza di et\u00e0, avrebbe potuto destare scandalo), decide di diventare suo tutore pagandole gli studi presso una grande universit\u00e0 americana. Il magnate, che desidera rimanere anonimo (si far\u00e0 chiamare John Smith) pone come unica condizione che Julie gli scriva periodicamente per tenerlo al corrente dei suoi progressi nello studio e nella vita. La ragazza non ha mai visto il suo benefattore, ma ne ottiene dai bambini dell'orfanotrofio una descrizione approssimativa e distorta: un uomo \u00abmagro magro, con le gambe lunghe lunghe... come un ragno\u00bb. Julie decide quindi di soprannominare il suo tutore \"Pap\u00e0 Gambalunga\".\nPer la ragazza, vissuta fino ad allora in un misero orfanotrofio, \u00e8 tutto un sogno: il viaggio in aereo, il campus, i meravigliosi vestiti che Pap\u00e0 Gambalunga le fa trovare al suo arrivo... Comincia la sua vita universitaria diventando in breve tempo una delle studentesse pi\u00f9 brillanti del corso e comincia a scrivere periodicamente le sue lettere-diario al suo tutore.\nPassano gli anni, e Julie non ha mai ricevuto risposta alle sue lettere, via via pi\u00f9 sconsolate. La ragazza apre il cuore al suo tutore, gli racconta dei suoi pi\u00f9 intimi desideri e vorrebbe incontrarlo per dimostrargli la sua gratitudine. In realt\u00e0 il suo benefattore, uomo eccentrico e volubile, dopo un periodo di interessamento, ora si \u00e8 completamente dimenticato della faccenda, e le lettere della ragazza, una volta lette dal suo consigliere ed aiutante Griggs e dalla sua segretaria Alice Prichett, sono inserite in un fascicolo che diventa sempre pi\u00f9 grosso e l\u00ec rimangono dimenticate.\nMa un giorno, Griggs e la Prichett si ribellano a questa situazione, e costringono Jervis Pendelton a leggere tutte le lettere di Julie. L'uomo rimane di nuovo colpito dalla freschezza della ragazza che trapela dai suoi scritti e decide di incontrarla, ovviamente mantenendo segreta l'identit\u00e0 di suo tutore. Approfittando del fatto che Linda, la figlia del fratello, frequenta la stessa universit\u00e0 di Julie ed \u00e8 sua compagna di stanza, Jervis si reca quindi al campus con la scusa di andare a trovare la nipote.\nJulie rimane stranamente colpita dallo zio della sua amica e gli confida le sue origini di orfana e il fatto di avere un misterioso tutore che si sottrae alle sue richieste di incontrarla. Anche Jervis rimane affascinato dalla ragazza e si rende per\u00f2 presto conto che sia la differenza di et\u00e0 sia il fatto di essere suo tutore, gli impediscono di continuare a vederla e di proseguire con una storia che avrebbe portato senz'altro ad uno scandalo.\nPer dimenticare Julie, Jervis incoraggia il rapporto tra la ragazza e Jimmy McBright, fratello di un'altra sua compagna di stanza e parte per un lungo viaggio in Europa. Julie invece profondamente innamorata, si sente come respinta da lui, senza sapere il perch\u00e9. Ne scrive al suo Pap\u00e0 Gambalunga, ovviamente senza ricevere risposta, anche se le sue lettere sono sempre lette dalla segretaria Prichett.\nIl giorno della consegna dei diplomi, Julie si aspetta di incontrare finalmente il suo tutore, ma al suo posto trova la Prichett, che la accompagna a casa di Pap\u00e0 Gambalunga per darle la possibilit\u00e0 di incontrarlo. Jervis Pendelton, saputo dalla nipote Linda che Julie \u00e8 ancora innamorata di lui, finalmente si riveler\u00e0 a lei, confessandole il suo amore e la sua volont\u00e0 di sposarla."}
{"id": "242042", "revid": "767487", "url": "https://it.wikipedia.org/wiki?curid=242042", "title": "Paprika (film 1933 Italia)", "text": "Paprika \u00e8 un film del 1933, diretto dal regista Carl Boese, girato a Berlino. Si tratta della versione italiana di un film tedesco girato dallo stesso regista e interpretato da Franziska Gaal.\nTrama.\nUn misantropo incallito cade innamorato di una ragazza decisamente intraprendente che si finge una cameriera.\nProduzione.\nGirato in Germania in triplice versione italiana, francese e tedesca con identico titolo."}
{"id": "242043", "revid": "767487", "url": "https://it.wikipedia.org/wiki?curid=242043", "title": "Paprika (film 1991)", "text": "Paprika \u00e8 un film italiano del 1991 diretto da Tinto Brass, liberamente tratto dal romanzo \"Fanny Hill. Memorie di una donna di piacere\" di John Cleland.\nTrama.\nNel 1957, dando retta ai consigli del fidanzato Nino, la diciottenne Mimma lascia Pola per passare quindici giorni in una casa di tolleranza diretta da madame Colette: \u00e8 la cosiddetta \"quindicina\" per aiutare economicamente il fidanzato e metter su casa. Inesperta ma passionale la giovane, soprannominata Paprika dopo avere assaggiato un gulasch, apprende velocemente il mestiere di prostituta. Quando scopre che Nino \u00e8 in realt\u00e0 un lestofante che vuole solo sfruttarla, lo allontana. Nel frattempo conosce Franco, baldo ufficiale della Marina Mercantile e per lui, facendo sogni di viaggi in mari esotici e di un ben diverso avvenire, continua per molto tempo la sua attivit\u00e0.\nMimma percorre l'Italia accolta in numerose case di lusso, conoscendo i pi\u00f9 diversi personaggi, sia benevoli che sordidi, e concede i suoi \"favori\" anche allo zio Lele. Dopo l'interruzione di una gravidanza ha modo di conoscere e sposare il lombardo conte Bastiano, il quale scompare subito dopo e le lascia, con il titolo, molto denaro ed una splendida villa sul lago di Como. Dopo aver acquistato un vaporetto quale suo dono per le nozze Mimma, nel 1958, al momento dell'entrata in vigore della legge Merlin che elimina le case di tolleranza, porta champagne ed allegria alle sue vecchie compagne della casa di tolleranza triestina in cui ha cominciato l'attivit\u00e0."}
{"id": "242044", "revid": "2169878", "url": "https://it.wikipedia.org/wiki?curid=242044", "title": "Parsifal (film 1909)", "text": "Parsifal \u00e8 un cortometraggio del 1909 diretto da Mario Caserini."}
{"id": "242046", "revid": "767487", "url": "https://it.wikipedia.org/wiki?curid=242046", "title": "Parsifal (film 1912)", "text": "Parsifal \u00e8 un film del 1912 diretto da Mario Caserini.\nIl film \u00e8 conosciuto anche col titolo francese \"Le Saint Graal\"."}
{"id": "242048", "revid": "767487", "url": "https://it.wikipedia.org/wiki?curid=242048", "title": "Party selvaggio", "text": "Party selvaggio (\"The Wild Party\") \u00e8 un film del 1975 diretto da James Ivory.\nSoggetto ispirato allo scandalo che coinvolse Fatty Arbuckle.\nUna \"versione del regista\" \u00e8 lunga 109 minuti.\nTrama.\nNegli anni venti un attore, regista e produttore di cinema hollywoodiano organizza un ricevimento per presentare il suo ultimo film. Ma la festa diventa un'orgia che finisce in tragedia."}
{"id": "242052", "revid": "767487", "url": "https://it.wikipedia.org/wiki?curid=242052", "title": "Palle da spiaggia", "text": "Palle da spiaggia (\"Beach Balls\") \u00e8 un film del 1988, diretto da Joe Ritter."}
{"id": "242053", "revid": "767487", "url": "https://it.wikipedia.org/wiki?curid=242053", "title": "Passaggio a Hong Kong (film 1941)", "text": "Passaggio a Hong Kong \u00e8 un film del 1941, diretto da D. Ross Lederman."}
{"id": "242054", "revid": "767487", "url": "https://it.wikipedia.org/wiki?curid=242054", "title": "Passaggio a Hong Kong (film 1959)", "text": "Passaggio a Hong Kong (\"Ferry to Hong Kong\") \u00e8 un film del 1959 diretto da Lewis Gilbert, basato sul romanzo \"Passaggio ad Hongkong\" (\"Ferry to Hong Kong\", 1957) di Max Catto."}
{"id": "242055", "revid": "767487", "url": "https://it.wikipedia.org/wiki?curid=242055", "title": "Passaggio per il paradiso (film 1985)", "text": "Passaggio per il paradiso \u00e8 un film statunitense del 1985.\nTrama.\nAll'inizio degli anni '60, Bobby Fontana, un giovane ribelle di tipo greaser, sfida Joe Barnes alla \"chicken run\" (sfida a chi salta fuori per ultimo tra due auto lanciate senza freni verso un burrone, resa famosa da \"Giovent\u00f9 bruciata\") per aver dato un passaggio alla sua fidanzata Emily. Bobby vince facilmente la gara quando Joe si tuffa fuori dalla sua auto, ma Bobby non \u00e8 in grado di uscire dalla macchina in tempo a causa del suo braccialetto che viene bloccato sul cambio. Muore mentre la sua auto precipita sulla scogliera in un relitto infuocato.\nBobby si sveglia e si ritrova a bordo di un treno in corsa, che si ferma in una stazione che ospita un'enorme scala mobile che sale in una luce bianca brillante, che uno degli addetti definisce \"Uptown\". A Bobby viene negato l'ingresso e Rafferty appare e spiega che non \u00e8 ancora considerato pronto e deve svolgere un incarico per guadagnare il suo biglietto Uptown. Dopo molti anni passati al limbo, Bobby viene finalmente assegnato al suo incarico: deve tornare sulla Terra e agire come angelo custode e amico per Lenny Barnes, uno studente di liceo promettente che viene costantemente preso di mira a scuola, in particolare da bulli scolastici Fred Gallo e Bill McIntyre. Tuttavia, Bobby viene informato che gli \u00e8 consentito rivelarsi solo a Lenny e a nessun altro.\nBobby aiuta Lenny a rinnovarlo, aiutandolo a trattare con Fred e Bill e aiutandolo a cercare di avere l'affetto della ragazza pi\u00f9 carina della scuola, Sharon. Tuttavia, Bobby alla fine si rende conto che il nuovo stile di vita che Lenny sta conducendo non \u00e8 nobile, in quanto lo fa ribellarsi contro tutti, compresi i suoi genitori. Bobby si rende presto conto che la madre di Lenny \u00e8 Emily, la sua ex ragazza, ed \u00e8 sposata con Joe, l'uomo contro cui stava correndo quando \u00e8 morto. Bobby infrange le regole del paradiso e si rivela a Emily per confessare il suo amore per lei, ed Emily lo informa che in realt\u00e0 \u00e8 il padre di Lenny.\nIn una scena che ricorda l'inizio del film, Lenny viene sfidato a una corsa di galline nella cava locale da Fred, ex fidanzato di Sharon. Dopo che Rafferty gli ha detto che Lenny morir\u00e0 proprio come lui in precedenza, Bobby si offre di scambiare le sue possibilit\u00e0 di spostare il paradiso (essenzialmente la sua anima immortale) per salvare la vita di Lenny. Proprio come la gara automobilistica di Bobby, la gara termina con Lenny e Bobby che volano sul bordo di una scogliera e l'auto esplode in un infuocato relitto. Tuttavia, Bobby impedisce a Lenny di morire e si arrampicano insieme sulla scogliera. Bobby aiuta Lenny a vedere l'errore dei suoi modi mentre Lenny si riunisce con la sua amica di lunga data Melissa, che era innamorata di lui ed \u00e8 rimasta sempre al suo fianco anche durante i suoi \"anni nerd\".\nDopo aver dato un addio emotivo a Lenny, durante il quale gli dice che saranno sempre i migliori amici, Bobby si offre a Rafferty per soddisfare la sua fine del patto accettando un passaggio \"Downtown\" (essenzialmente, all'inferno). Tuttavia, Rafferty spiega che ci\u00f2 non accadr\u00e0. Bobby chiede incredibilmente perch\u00e9, dato che aveva stretto un accordo per scambiare la propria anima con la seconda possibilit\u00e0 di vita di Lenny. Rafferty spiega a Bobby di aver imparato ad amare e valorizzare qualcuno pi\u00f9 di se stesso, ed \u00e8 cos\u00ec che si \u00e8 guadagnato un biglietto per il paradiso. Lenny e la sua ragazza guardano quindi Bobby e Rafferty volare in cielo su una moto, mentre il film termina con Bobby che sale sulla scala mobile per il paradiso."}
{"id": "242056", "revid": "767487", "url": "https://it.wikipedia.org/wiki?curid=242056", "title": "Passaggio per il paradiso (film 1998)", "text": "Passaggio per il paradiso \u00e8 un film del 1998 diretto da Antonio Baiocco."}
{"id": "242057", "revid": "124191802", "url": "https://it.wikipedia.org/wiki?curid=242057", "title": "Jos\u00e9 Feliciano", "text": "Divenne famoso in Italia grazie alla sua partecipazione al Festival di Sanremo 1971 con \"Che sar\u00e0\". Famose le sue cover di \"Light My Fire\", \"Suzie Q\" e \"California Dreamin\", oltrech\u00e9 la sua hit natalizia \"Feliz Navidad\". Tra le hit minori in Italia ci fu anche \"Angela\" del 1976 (reinterpretata anche da Mina nel \"Live '78\" e da Fausto Papetti), oltrech\u00e9 \"Rain\" (reinterpretata da Patty Pravo con il titolo \"Nel giardino dell'amore\", nel 1969). Vincitore per 5 volte del premio come Miglior Chitarrista Pop d'America e contemporaneamente premiato nelle classifiche di Jazz, Classica e Rock, ha vinto anche 8 Grammy con 20 candidature in oltre 40 anni di carriera.\nBiografia.\nJos\u00e9 Feliciano nacque cieco (a causa di un glaucoma congenito) a Lares, con 10 fratelli in una famiglia poverissima. All'et\u00e0 di 5 anni emigr\u00f2 a New York, dove crebbe e si form\u00f2 musicalmente. Gi\u00e0 a quell'et\u00e0 accompagnava alla fisarmonica - e faceva da percussionista su scatole in metallo di cracker - lo zio musicista negli spettacoli in strada in bolero latino-americani. A 9 anni entr\u00f2 in possesso della sua prima chitarra: incominci\u00f2 dunque a studiare lo strumento da autodidatta, ascoltando i pochi dischi che possedeva, e che spaziavano da Andr\u00e9s Segovia fino ai chitarristi jazz come Wes Montgomery, arrivando a suonare anche fino a 14 ore al giorno. Entr\u00f2 cos\u00ec in una scuola per chitarra e musica classica e divenne un eccellente chitarrista e polistrumentista (suona oltre 30 strumenti): il suo obiettivo era diventare un chitarrista classico e jazz, sogno che aveva portato avanti fin da ragazzino ma la necessit\u00e0 di portare soldi a casa lo port\u00f2 a suonare e anche cantare nei locali di New York. Fu cos\u00ec che ascoltando la musica di Ray Charles, Sam Cooke, Elvis Presley e altri artisti americani degli anni 50, incominci\u00f2 quindi a cantare e suonare nei pub del Greenwich Village di New York, emergendo nello stesso periodo in cui esplodevano sul panorama musicale tanti artisti folk poi divenuti famosi, da Bob Dylan (che spesso lo seguiva nelle serate, esibendosi uno dopo l'altro) a Joan Baez. Divenne una delle attrazioni pi\u00f9 richieste nei locali della zona, i giornali cominciarono a parlare di un grande talento, ma in toni ancora pi\u00f9 entusiastici parlavano della sua chitarra.\nIncominci\u00f2 cos\u00ec a essere un'attrazione in varie citt\u00e0 americane insieme al gruppo che aveva formato, e all'et\u00e0 di 18 anni ottenne il suo primo contratto con la RCA che nel 1964 gli fece registrare il suo primo singolo e di seguito il primo LP di canzoni classiche contemporanee: canzoni che furono trasmesse in diverse radio americane, senza tuttavia raggiungere il successo. Ma fu nel 1965, a 20 anni, in seguito a un altro album folk-rock in lingua inglese, che Jos\u00e9 venne richiesto dalla RCA argentina per partecipare al loro pi\u00f9 importante festival della Canzone di Mar de Plata, dove arriv\u00f2 per il giovane chitarrista un travolgente successo con l'interpretazione \"a modo suo\" di alcune canzoni di inizio secolo, i bolero latino americano, dell'America latina e Centrale di cui Jose fu il primo artista a riscoprirle e a \"reinterpretarle\" in chiave pop-blues. Registr\u00f2 quindi una serie di canzoni di questo genere in lingua spagnola, che diventarono Hit e gli consentirono di riempire stadi da persone per i suoi concerti sparsi in tutto il centro e Sud America.\nMa la vera svolta internazionale arriv\u00f2 nel 1968, a 23 anni, quando la RCA lo richiam\u00f2 negli USA e gli affid\u00f2 uno dei suoi pi\u00f9 importanti produttori di allora, Rick Jarrard, che gi\u00e0 produceva con successo artisti come i Jefferson Airplane; cos\u00ec incominci\u00f2 la collaborazione che port\u00f2 all'album pi\u00f9 importante della carriera di Jos\u00e9: \"Feliciano!\", contenente \"Light My Fire\", \"California Dreamin\"', \"Sunny\", \"In My Life\" e ulteriori cover di canzoni pop-rock degli anni 60, oltre a assoli di chitarra, completamente riscritti da Feliciano, che musicalmente cre\u00f2 qualcosa fino a quel tempo mai fatto, ovvero una fusione tra tutto quello che era il pop-folk-funky americano con le sonorit\u00e0 e l'interpretazione vocale latine, utilizzando chitarra classica, conga, flauti, il tutto senza dimenticare l'interpretazione soul, che in grande parte proveniva proprio dai cantanti afro-americani che Feliciano ebbe sempre come guide di riferimento.\nGrazie a questi suoi meriti Jose \u00e8 oggi considerato in USA il primo artista \"crossover\" tra il mondo latino e la musica pop anglosassone, l'ispirazione quindi per moltissimi artisti che si sono poi susseguiti negli anni, da Gloria Estefan ai pi\u00f9 recenti Ricky Martin, Christina Aguilera; lo stesso Carlos Santana ha definito Jos\u00e9 una delle 3 persone al mondo alle quali deve un particolare ringraziamento. Il grande successo statunitense dell'album fece di Feliciano uno degli artisti pi\u00f9 discussi, procurandogli critiche positive e toni entusiastici, nonch\u00e9 parecchie partecipazioni a trasmissioni televisive.\nEra ormai una star affermata, ricercata per duetti con le star pi\u00f9 importanti di Hollywood (guadagnandosi anche una stella nella famosa Hollywood Walk of Fame), compreso Frank Sinatra. I suoi rifacimenti di canzoni famose suscitarono per\u00f2 aspre critiche di fan e ascoltatori dei gruppi che avevano lanciato tali canzoni e della stampa musicale, che malsopportava gli stravolgimenti dei brani di gruppi cult come i Doors, i Beatles o i The Mamas &amp; the Papas. Nonostante questi imprevisti, il successo dell'album fu talmente clamoroso che \"Feliciano!\" e il singolo \"Light My Fire\" raggiunsero le vette delle classifiche di mezzo mondo, dagli USA all'Australia, dall'Inghilterra al Brasile, fino ai paesi del Nord Europa, dell'Asia e dell'Africa.\nQuello stesso anno Feliciano ottenne ben 5 candidature ai premi Grammy, aggiudicandosene 2, per la Miglior canzone Pop dell'anno (\"LightMyFire\") e Migliore nuovo artista dell'anno.\nA consolidare questo successo ci pensarono altri quattro album realizzati tra il 1968 e il 1970, che ottennero un enorme successo in giro per il mondo (\"Souled\", \"Alive Alive-o\", \"10to23\" e \"Fireworks\", tutti dischi d'oro in paesi diversi).\nQuesto grande successo iniziale venne fermato da un evento disastroso per la carriera di Feliciano: fu infatti invitato a cantare l'inno nazionale statunitense \"The Star-Spangled Banner\" alla pi\u00f9 importante finale USA di baseball, proprio nel periodo del forte scontro con il patriottismo americano durante la guerra del Vietnam; Feliciano cant\u00f2 ancora una volta quell'inno a modo suo, stravolgendolo, per la prima volta nella storia americana: davanti a oltre 50 milioni di telespettatori realizz\u00f2 una versione soul-blues totalmente personale e involontariamente offensiva per gli americani (successivamente ne vennero fatte altre versioni da Jimi Hendrix, Aretha Franklin, Marvin Gaye e Ray Charles).\nGli americani conservatori, che costituivano la maggioranza del suo pubblico di riferimento, non perdonarono a un \"non nativo americano\" di poter modificare il proprio inno. Il risultato fu che il giorno successivo giornali e la stessa tv americana furono subissate di lettere di protesta per aver trasmesso quell'indecenza anti-americana: da quel momento le radio americane incominciarono a non trasmettere e a rifiutare i dischi di Feliciano, il quale venne presto relegato a essere una star per soli musicisti e per un suo pubblico di nicchia. Rick Jarrard se ne and\u00f2 poco dopo e la stessa RCA gli tolse il budget a disposizione e il proprio supporto per la realizzazione dei dischi successivi, incisi nel lasso di tempo tra il 1971 fino a quando decise di andarsene, nel 1975, e tutti entrati nelle Billboard top200 USA, ma comunque lontani dalla grande diffusione.\nSolo nel 1974 Feliciano ottenne un buon riscontro grazie a una canzone, \"Chico And the Man\", sigla di una popolare sit-com TV e amata dalle popolazioni latine in USA. Nello stesso periodo partecip\u00f2 come chitarrista alla registrazione di svariati album di altri artisti: \"Court and Spark\" di Joni Mitchell, \"Justments\"' di Bill Withers e soprattutto \"Rock'n'Roll\" di John Lennon che in pi\u00f9 interviste aveva elogiato le sue versioni delle canzoni dei Beatles come le sue preferite. Lo stesso Bill Withers partecipa come autore, arrangiatore e musicista nell'album di Feliciano \"Compartmets\" del 1973 co-prodotto da Steve Cropper che produrr\u00e0 altri 2 album di Jose Feliciano tra il 1972 e il 1974.\nLa carriera di Feliciano rimase cos\u00ec in balia di eventi occasionali, toccando anche i pi\u00f9 importanti teatri e orchestre del mondo. Si dedic\u00f2 quindi a spettacoli in giro per il mondo, alla produzione di Hit per i mercati asiatici, australiani, nordeuropei e sovietici; periodo di eccellente produzione artistica, culmin\u00f2 con il grande successo esclusivamente austriaco della Hit \"Sound of Vienna\", nel 1987.\nVoluto dalla RCA Italiana per partecipare a Sanremo nel 1971 con una canzone scritta dall'amico Jimmy Fontana, Feliciano risale alla ribalta del successo con Che Sar\u00e0, canzone che raggiunse le vette delle classifiche italiane, europee, giapponesi, e che ribad\u00ec il suo successo nelle versioni spagnola, \"Qu\u00e9 Ser\u00e1\", e inglese, \"Shake a Hand\". Feliciano cant\u00f2 in abbinamento con i Ricchi e Poveri, ma fu la sua la versione pi\u00f9 applaudita dal pubblico del Salone delle Feste del Casin\u00f2 sanremese. In Italia, la canzone non solo divenne un singolo di successo, ma port\u00f2 nella top10 l'album-raccolta Che sar\u00e0, ma soprattutto \"Fireworks\", del 1970, nonch\u00e9 \"Dal Vivo volume 1\" e \"Dal Vivo volume 2\", che rientrarono nella top20.\nPer il resto per\u00f2 in USA e nei mercati che pi\u00f9 sono legati alla discografia USA come Regno Unito e alle major principali per i grandi circuiti mondiali che nascono dagli USA, Feliciano viene invece tenuto lontano e pian piano scompare. Nel 1976, dopo svariati cambiamenti di manager e direzioni musicali, passa a una piccola casa discografica, Private Stock, con cui realizza la colonna sonora del film \"Aaron Loves Angela\", la cui canzone principale \u00e8 \"Angela\" (canzone che in Italia nel 1976 arriva in Top20 nei singoli ed \u00e8 interpretata anche da Mina nel suo ultimo concerto e da Fausto Papetti nei suoi coevi album di successi), e poi l'album \"Sweet Soul Music\", un album molto diverso, ancora una volta, dal genere tipico di Feliciano ma musicalmente molto importante e ricco di Soul e R&amp;B, prodotto direttamente da Jerry Wexler (gi\u00e0 produttore di Ray Charles e Aretha Franklin tra gli altri).\nDopo questa parentesi, un divorzio e nuova moglie, la carriera discografica si ferma fino al 1981, quando entrando alla Motown Records e prodotto dal capo Berry Gordy prima e poi in altro album del 1983 dal ritorno con Rick Jarrard, si tenta di rilanciarlo ancora nel mondo della musica americana. La cosa fallisce ancora una volta nonostante due ottimi lavori: qualche posizione in classifiche USA di R&amp;B (con la cover di \"I Wanna be Where You Are\") e Country (con la sua \"Let's Find Each Other Tonight\", utilizzata anche dai fratelli Cohen nel film \"Fargo\" del 1996) e in qualche altro paese, ma questo \u00e8 nulla a confronto di quanto ottengono due album voluti dalla stessa Motown nuova divisione \"Latino\" registrati in contemporanea a quelli in inglese: cio\u00e8 i suoi primi album cantati in spagnolo dopo oltre un decennio, che avevano trovato uno spazio per Feliciano nella comunit\u00e0 ispanica in USA e nel suo ritorno nei mercati dell'America latina dove di fatto mancava dal 1971: questi album, \"Escenas de amor\" del 1982 (che include anche un duetto alla chitarra con Carlos Santana in \"Samba pa ti\") e \"Me enamore\" del 1983 raggiungono un grande successo in tutta l'America Latina, nelle classifiche USA per la sezione \"latin\" e in Spagna.\nNel 1984 la RCA lo riassume per realizzare altri tre album in spagnolo di grande successo in quei mercati, vincendo altri Grammy Award nelle sezioni latine e venendo poi conteso da altre major discografiche che si sono poi susseguite fino a oggi come EMI, Capitol, Polygram e Universal, ma tutti con la clausola esclusiva di realizzazione di dischi prettamente latini cantati in spagnolo, cosa che infatti avviene fino a oggi. Tutti dischi per quei mercati che non hanno per\u00f2 pi\u00f9 ridato a Jos\u00e9 ci\u00f2 che lui ha sempre richiesto di poter fare a tutte queste case discografiche: non solo musica latina o melodica, ma qualunque genere musicale internazionale.\nStessa sorte \u00e8 capitata alle capacit\u00e0 di Feliciano come chitarrista in ogni genere musicale, dalla classica, al flamenco, al jazz, al folk e persino all'hard rock fino alla sua personalissima interpretazione di accompagnarsi nel canto di qualunque canzone pop (anche molto semplice) con uno stile tutto suo, con tecnica tipicamente flamenco fusa assieme alle tecniche di chitarra classica accompagnandosi a cinque dita con pollice per i bassi e le altre dita in contemporanea per le altre corde della chitarra sino a suonare con la mano sinistra. Cose che lo hanno ripagato con il premio in USA per cinque anni come miglior chitarrista Pop dalla rivista \"Guitar Player\" e contemporaneamente votato e premiato nelle categorie jazz, rock e classica; tutti aspetti di Feliciano che, assieme al fatto che nei dischi in inglese era solito suonare svariati strumenti e fare estemporizzazioni liberamente jazz e strumentali, nei dischi di canzoni latine gli sono negati.\nNel 1995 dopo circa un ventennio di assenza viene invitato in Italia a partecipare alla trasmissione televisiva \"Mina contro Battisti\" di Canale 5 con altri grandi cantanti dove con due strepitose versioni delle battistiane \"La canzone del sole\" e \"Il mio canto libero\" ottiene un buon ritorno di popolarit\u00e0 che lo porter\u00e0 a realizzare negli anni svariati tour di concerti nel paese da dove mancava da oltre un ventennio e soprattutto a essere poi invitato nel 1998 come ospite straniero alla serata finale del Festival di Sanremo di quell'anno dove potr\u00e0 di nuovo dimostrare la sua grandezza essendo in quell'edizione l'unico artista straniero che canter\u00e0 dal vivo con l'orchestra (anno in cui furono ospiti grandi nomi come Madonna, C\u00e9line Dion, Bryan Adams, Robert Plant e Jimmy Page) due canzoni, ovvero la riproposizione di \"Che sar\u00e0\" e l'allora nuovo singolo in spagnolo \"Americano\" che non otterr\u00e0 per\u00f2 successo nelle classifiche italiane ma dar\u00e0 a Jose la possibilit\u00e0 di incidere di nuovo in italiano, nel 2000, assieme a Fabio Concato una versione della canzone \"M'innamoro davvero\" gi\u00e0 interpretata sempre nello stesso anno dal solo Concato e partecipare come chitarrista al suo album nella canzone \"Canto d'amore\".\nFeliciano ha eseguito la canzone tema, \"Behind the Mask\", per la serie TV \"La regina di spade\" nel 2000.\nNegli anni 2000 Feliciano, solo tramite il suo sito o al di fuori della grande distribuzione, ha realizzato piccoli progetti fatti per lo pi\u00f9 con la sua band con nuove canzoni in inglese realizzate nel suo studio e soprattutto di registrazioni \"live\" nei suoi concerti. Tra questo anche il suo ultimo lavoro che nel 2006 Feliciano ha messo on line nel suo sito, cio\u00e8 il suo primo album completamente strumentale, \"Six String Lady\", dedicato alla chitarra e al suo maestro Andr\u00e9s Segovia ma che include oltre a brani di chitarra classica svariati temi newjazz, flamenco e rock.\nTra il 2006 e il 2008 incide 4 nuovi album, 3 di lingua spagnola per la \"Siente Music\" di propriet\u00e0 della Universal Music (\"A Mexico con Amor\", \"Senor Bachata\" e \"Con Mexico en el Corazon\") tutti entrati nelle classifiche \"latin\" Usa, e 1, tutto in inglese e autoprodotto, distribuito dalla etichetta minore \"Hip-o! records\", che include per la prima volta 17 canzoni rock e pop tutte scritte da Feliciano, che si distaccano completamente da tutta la precedente produzione e tra cui sono inclusi lo strumentale \"Baker Things\" dedicato al Jazzista Chet Baker e il brano di protesta contro la guerra in Iraq \"Killing's not the answer\".\nIl 14 novembre 2008 a Houston l'album \"Senor Bachata\" dopo la nomination riceve il 7\u00ba premio Grammy per Jos\u00e9, questa volta come \"miglior album Tropical-Latin\" nella oggi distaccata manifestazione \"Latin Grammy\" che integra i Grammy statunitensi alla musica Latina. Grammy poi (8\u00ba) vinto ancora da Jose a febbraio 2009 ai veri e propri Grammy americani a Los Angeles\nNel 2009 Feliciano abbandona la casa discografica Siente Music, sezione latina della Universal, dopo una serie di album per il mercato latino di medio successo. Pubblica per\u00f2 3 nuovi lavori di suo interesse: il DVD del gran concerto a Parigi \"The Paris Concert\" del 2008 e due nuovi album solo per il mercato del download digitale dal suo sito personale: \"American Classics\", dedicato alla reinterpretazione di classici della canzone americana anni 50 e 60, perlopi\u00f9 provenienti dalla discografia di Frank Sinatra, e l'album completamente strumentale \"Djangoisms\", tributo al chitarrista Django Reinhardt che assieme a Segovia \u00e8 stato suo ispiratore. Il 13 ottobre 2009 Jose Feliciano \u00e8 invitato in rappresentanza in concerto alla Casa Bianca dal presidente Usa Barack Obama alla Festa dedicata alla cultura Latina negli Usa. \u00c8 la terza volta che Jose rappresenta la comunit\u00e0 latina negli Usa alla casa Bianca, in precedenza era stato invitato dal Bill Clinton e da Ronald Reagan.\nA inizio 2012 \u00e8 ospite Memphis per i festeggiamenti dell'anniversario della nascita di Elvis Presley, e annuncia ai Fan del \"re del rock\" l'uscita per il 7 agosto 2012 dell'album totalmente in inglese \"The King\" dedicato a Elvis e co-prodotto da George Klein (ex produttore di Elvis), mentre a settembre 2012 viene lanciato l'album \"Alma Rebelde\" che \u00e8 il primo album in spagnolo completamente rock.\nA novembre 2017 esce il nuovo LP di Jazz e R&amp;B \"As You See Me Now\" realizzato con il musicist inglese Jools Holland, una produzione di grande livello e che assieme a un tour tra Inghilterra Scozia Irlanda ha riportato Feliciano nelle classifiche inglesi dopo oltre 40 anni."}
{"id": "242058", "revid": "767487", "url": "https://it.wikipedia.org/wiki?curid=242058", "title": "Passione (film 1939)", "text": "Passione (\"Golden Boy\") \u00e8 un film del 1939 diretto da Rouben Mamoulian.\nTrae origine dallo spettacolo omonimo per la regia di Harold Clurman andato in scena dal 4 novembre 1937 al Belasco Theatre per il Broadway theatre con Luther Adler, Frances Farmer, Lee J. Cobb, Elia Kazan, Harry Morgan, Howard Da Silva, Karl Malden e John Garfield arrivando a 250 recite.\nTrama.\nUn promettente violinista, si getta nella boxe per ottenere subito il successo ma durante un incontro causa la morte dell'avversario e cade in una profonda crisi. Grazie alla donna che ama torna alla musica.\nProduzione.\nLa produzione non era molto contenta del giovane protagonista William Holden che per\u00f2 era fortemente voluto dalla star del film Barbara Stanwyck. Anni dopo in occasione della lettura delle nomination agli Oscar l'attore avrebbe pubblicamente ringraziato l'attrice per aver salvato la sua carriera."}
{"id": "242059", "revid": "767487", "url": "https://it.wikipedia.org/wiki?curid=242059", "title": "Passione (film 1953)", "text": "Passione \u00e8 un film del 1953 diretto da Max Calandri.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", in seguito ribattezzato \"neorealismo d'appendice\" dalla critica, allora molto in voga tra il pubblico italiano.\nBibliografia.\nCatalogo Bolaffi del cinema italiano 1945/1955 Torino 1967"}
{"id": "242060", "revid": "712828", "url": "https://it.wikipedia.org/wiki?curid=242060", "title": "Guerra degli yuuzhan vong", "text": ""}
{"id": "242061", "revid": "767487", "url": "https://it.wikipedia.org/wiki?curid=242061", "title": "Passione (film 1969)", "text": "Passione \u00e8 un film del 1969, diretto da Ingmar Bergman.\nTrama.\nIl film \u00e8 suddiviso in quattro \"intervalli\" nei quali si vedono gli stessi attori che commentano e criticano il comportamento dei loro personaggi.\nPrimo intervallo.\nNel primo \"intervallo\" vediamo Andreas Winkelman, un uomo di quarantotto anni che vive da solo su un'isola mentre sta riparando le tegole di un tetto. Pi\u00f9 tardi, mentre sta andando in bicicletta incontra il suo amico Johan mentre sta spingendo un carro e, siccome \u00e8 affetto da forte bronchite, lo invita a casa sua per dargli una bottiglia di sciroppo per la tosse. Arriva intanto a casa di Andreas, Anna, una donna che ha perso in un incidente il marito e il figlio, e chiede di fare una telefonata. Parla con il marito di una sua amica, Elis, per una questione di denaro e alla risposta negativa ella scoppia a piangere.\nSullo schermo appare a questo punto Max von Sydow, non pi\u00f9 nei panni di Andreas, ma di s\u00e9 stesso e chiede al pubblico di esprimere un giudizio sui personaggi interpretati, aggiungendo che egli trova molto difficile interpretare il personaggio che gli hanno dato a causa della sua mancanza di espressione.\nAndreas infatti sta attraversando un periodo molto difficile ed \u00e8 reduce da un matrimonio fallito e da alcuni problemi che ha avuto con la legge e non riesce a manifestare i suoi sentimenti.\nAnna ha dimenticato a casa di Andreas la borsa. Andreas la apre e trova una lettera, le cui parole vengono inquadrate dalla macchina da presa diverse volte, del marito di Anna nella quale dice di volerla lasciare. Andreas si reca a casa di Anna per restituirle la lettera ma vi trova soltanto Elis Verg\u00e9rus e la moglie Eva che lo invitano ad entrare, ma Andreas non ha tempo e ritorna verso casa. Lungo la strada coperta di neve, mentre raccoglie alcune pigne, vede un cane impiccato a un albero, riesce a liberarlo appena in tempo e lo porta a casa per curarlo e sfamarlo.\nIn un'auto ferma Andreas trova Eva addormentata, la sveglia e lei lo invita a casa per cena. Intorno alla tavola sono ora in quattro: Anna, Elis, Eva e Andreas. Trascorrono la serata conversando di Dio, della perfezione spirituale. Elis, terminato il pranzo, invita Andreas, che accetta, a fermarsi da lui per la notte. Al risveglio Elis e Andreas si recano al mulino dove ha il suo studio e gli mostra delle foto tra le quali una di Anna a 23 anni con il marito e gli confessa che \u00e8 stato l'amante di sua moglie Eva. Ubriaco e aggirandosi nel bosco urlando, Andreas viene soccorso dall'amico Johan che lo conduce a casa.\nSecondo intervallo.\nNel secondo \"intervallo\" Liv Ullmann, che interpreta Anna, sostiene di comprendere l'ansia di verit\u00e0 di Anna, ansia che la conduce a farsi schermo con le bugie. Eva, in assenza del marito che si trova a Francoforte per la quarta operazione alla gamba di Anna, va a casa di Andreas e passa con lui la notte.\nNel frattempo si ha notizia dell'uccisione e della mutilazione di otto pecore e la polizia interviene compiendo un'inchiesta. Da una conversazione tra Eva ed Andreas si viene a sapere che tra i due \u00e8 nata una seria relazione ed Anna ora abita con lui e i due sono discretamente felici.\nJohan si trova intanto impantanato con il suo carro e viene soccorso da Anna e Andreas. Johan dice di essere accusato dell'uccisione delle pecore e che \u00e8 stato minacciato. Si vedono nel frattempo scorrere le immagini terribile della guerra sul Vietnam mentre un rumore fa accorrere Anna ed Andreas che trovano un uccellino ferito che Andreas uccide. Intanto Anna predispone la scacchiera per giocare con Andreas e gli chiede se ha avuto una relazione con Eva, ma Andreas lo nega.\nTerzo intervallo.\nAll'inizio del \"terzo intervallo\" Bibi Andersson, che interpreta Eva, esprime la sua opinione su Eva e di lei dice che \u00e8 una donna che riesce ad uscire dal suo squallore e a prendere posizione anche se ha timore che tenti un suicidio cosa che, ella dice\"...non \u00e8 mai una soluzione.\"\nSi vede intanto sullo schermo in bianco e nero il sogno che Anna racconta ad Andreas: Anna si trova con altre persone addormentate su una barca ed arrivata a riva si trova davanti un paesaggio di desolazione. Si avvicina ad una donna che la allontana, mentre gli abitanti di quel luogo hanno chiuso con le spranghe le porte. Come lungo una processione, delle donne si avviano verso un obiettivo sconosciuto, mentre una di esse \u00e8 rimasta seduta a terra a piangere il figlio che deve essere giustiziato. Ovunque ci sono incendi e Anna si trova improvvisamente davanti ad un cadavere: cerca di urlare ma dalla sua bocca non proviene alcun suono.\nLa scena si sposta ora nella casa di Johan che si \u00e8 impiccato perch\u00e9, come ha lasciato scritto in una lettera, alcuni uomini l'hanno linciato accusandolo della morte delle pecore. Anna si mette a pregare per Johan, ma Andreas si rivolge a lei in modo sgarbato e il loro rapporto, gi\u00e0 in crisi, si incrina maggiormente.\nQuarto intervallo.\nAppare Erland Josephson, che interpreta Elis, e commenta in modo negativo il personaggio definendolo un egoista. Si vedono Anna e Andreas che fanno colazione, poi Andreas che spacca la legna e si assiste ad un litigio tra i due. Andreas picchia Anna mentre una farfalla sbatte contro un vetro.\nNella stalla intanto scoppia un incendio e un cavallo muore avvolto dalle fiamme. Andreas dice ad Anna di volere la sua libert\u00e0 e la accusa di menzogna, perch\u00e9 egli ha sempre saputo del suo rapporto negativo con il marito.\nNelle ultime sequenze del film si vedono i due in auto e Anna, che \u00e8 al volante, sembra cercare di uscire di strada per uccidere Andreas. Egli le chiede perch\u00e9 \u00e8 venuta e Anna risponde che voleva chiedergli perdono. Andreas scende dall'auto e, rimasto solo, cammina agitato lungo un sentiero pieno di fango mentre si sente una voce fuori campo che dice:\"Questa volta il suo nome era Andreas Winkelman\""}
{"id": "242062", "revid": "590", "url": "https://it.wikipedia.org/wiki?curid=242062", "title": "Bruno Munari", "text": "\u00c8 stato \"uno dei massimi protagonisti dell'arte, del \"design\" e della grafica del XX secolo\", dando contributi fondamentali in diversi campi dell'espressione visiva (pittura, scultura, cinematografia, disegno industriale, grafica) e non visiva (scrittura, poesia, didattica) con una ricerca poliedrica sul tema del movimento, della luce e dello sviluppo della creativit\u00e0 e della fantasia nell'infanzia attraverso il gioco.\nBruno Munari \u00e8 figura \"leonardesca\" tra le pi\u00f9 importanti del novecento italiano. Assieme allo \"spaziale\" Lucio Fontana, Bruno Munari il \"perfettissimo\" domina la scena milanese degli anni cinquanta-sessanta; sono gli anni del boom economico in cui nasce la figura dell'artista operatore-visivo che diventa consulente aziendale e che contribuisce attivamente alla rinascita industriale italiana del dopoguerra.\nMunari partecipa giovanissimo al futurismo, dal quale si distacca con senso di levit\u00e0 ed umorismo, inventando la \"macchina aerea\" (1930), primo \"mobile\" nella storia dell'arte, e le \"macchine inutili\" (1933). Nel 1948 fonda il MAC (\"Movimento Arte Concreta\") assieme a Gillo Dorfles, Gianni Monnet e Atanasio Soldati. Questo movimento funge da coalizzatore delle istanze astrattiste italiane prospettando una \"sintesi delle arti\", in grado di affiancare alla pittura tradizionale nuovi strumenti di comunicazione ed in grado di dimostrare agli industriali e agli artisti la possibilit\u00e0 di una convergenza tra arte e tecnica. Nel 1947 realizza \"Concavo-convesso\", una delle prime installazioni nella storia dell'arte, quasi coeva, bench\u00e9 precedente, all'ambiente nero che Lucio Fontana presenta nel 1949 alla Galleria Naviglio di Milano. \u00c8 il segno evidente che \u00e8 ormai matura la problematica di un'arte che si fa ambiente e in cui il fruitore \u00e8 sollecitato, non solo mentalmente, ma in modo ormai multi-sensoriale.Nel 1950 realizza la \"pittura proiettata\" attraverso composizioni astratte racchiuse tra i vetrini delle diapositive e scompone la luce grazie all'uso del filtro Polaroid realizzando nel 1952 la \"pittura polarizzata\", che presenta al MoMA nel 1954 con la mostra \"Munari's Slides\". \u00c8 considerato uno dei protagonisti dell'arte programmata e cinetica, ma sfugge per la molteplicit\u00e0 delle sue attivit\u00e0 e per la sua grande ed intensa creativit\u00e0 ad ogni definizione, ad ogni catalogazione, con un'arte assai raffinata.\nBiografia.\nNato a Milano, Bruno Munari pass\u00f2 l'infanzia e l'adolescenza a Badia Polesine, dove i suoi genitori gestivano un albergo. Nel 1925 torn\u00f2 a Milano per lavorare in alcuni studi professionali di grafica. Nel 1927 cominci\u00f2 a frequentare Marinetti e il movimento futurista, esponendo con loro in varie mostre. Nel 1929 Munari apr\u00ec uno studio di grafica e pubblicit\u00e0, di decorazione, fotografia e allestimenti insieme a Riccardo Castagnedi, un altro artista del gruppo futurista milanese, firmando i lavori con la sigla R + M almeno fino al 1937.\nNel 1930 realizz\u00f2 quello che pu\u00f2 essere considerato uno dei primi \"mobile\" della storia dell'arte, noto con il nome di \"macchina aerea\" e che Munari ripropose nel 1972 in un multiplo a tiratura 10 esemplari per le edizioni Danese di Milano.\nNel 1933 prosegu\u00ec la ricerca di opere d'arte in movimento con le \"macchine inutili\", oggetti appesi, dove tutti gli elementi sono in rapporto armonico tra loro, per misure, forme, pesi.\nDurante un viaggio a Parigi, nel 1933, incontr\u00f2 Louis Aragon e Andr\u00e9 Breton.\nDal 1939 al 1945 lavor\u00f2 come grafico presso l'editore Mondadori, e come \"art director\" della rivista Tempo, cominciando contemporaneamente a scrivere libri per l'infanzia, inizialmente pensati per il figlio Alberto. Nel 1948, insieme a Gillo Dorfles, Gianni Monnet, Galliano Mazzon e Atanasio Soldati, fond\u00f2 il Movimento Arte Concreta.\nNegli anni cinquanta le sue ricerche visive lo portano a creare i \"negativi-positivi\", quadri astratti con i quali l'autore lascia libero lo spettatore di scegliere la forma in primo piano da quella di sfondo. Nel 1951 presenta le \"macchine aritmiche\" in cui il movimento ripetitivo della macchina viene spezzato dalla casualit\u00e0 mediante interventi umoristici. Sempre degli anni cinquanta sono i \"libri illeggibili\" in cui il racconto \u00e8 puramente visivo. Nel 1954 utilizzando le lenti Polaroid costruisce oggetti d'arte cinetica noti come \"Polariscopi\" grazie ai quali \u00e8 possibile utilizzare il fenomeno della scomposizione della luce a fini estetici. Nel 1953 presenta la ricerca \"il mare come artigiano\" recuperando oggetti lavorati dal mare, mentre nel 1955 crea il \"museo immaginario delle isole Eolie\" dove nascono le \"ricostruzioni teoriche di oggetti immaginari\", composizioni astratte al limite tra antropologia, humour e fantasia.\nNel 1958 modellando i rebbi delle forchette crea un linguaggio di segni per mezzo di \"forchette parlanti\". Nel 1958 presenta le \"sculture da viaggio\" che sono una rivisitazione rivoluzionaria del concetto di scultura, non pi\u00f9 monumentale ma da viaggio, a disposizione dei nuovi nomadi del mondo globalizzato di oggi. Nel 1959 crea i \"fossili del 2000\" che con vena umoristica fanno riflettere sull'obsolescenza della tecnologia moderna.\nNegli anni sessanta diventano sempre pi\u00f9 frequenti i viaggi in Giappone, verso la cui cultura Munari sente un'affinit\u00e0 crescente, trovando precisi riscontri al suo interesse per lo spirito zen, l'asimmetria, il design e l'imballaggio nella tradizione giapponese. Nel 1965 a Tokyo progetta una \"fontana a 5 gocce\" che cadono in modo casuale in punti prefissati, generando una intersezione di onde, i cui suoni, raccolti da microfoni posti sott'acqua, vengono riproposti amplificati nella piazza che ospita l'installazione.\nNegli anni sessanta si dedica: alle opere seriali con realizzazioni come \"acon\u00e0 biconb\u00ec\", \"sfere doppie\", \"nove sfere in colonna\", \"tetracono\" (1961-1965) o \"flexy\" (1968); alle sperimentazioni visive con la macchina fotocopiatrice (1964); alle performance con l'azione \"far vedere l'aria\" (Como, 1968); alle sperimentazioni cinematografiche con i film \"i colori della luce\" (musiche di Luciano Berio), \"inox\", \"moire\" (musiche di Pietro Grossi), \"tempo nel tempo\", \"scacco matto\", \"sulle scale mobili\" (1963-64). Infatti, insieme a Marcello Piccardo e ai suoi cinque figli a Cardina, sulla collina di Monteolimpino a Como, tra il 1962 e il 1972 ha realizzato pellicole cinematografiche d'avanguardia. Da questa esperienza nasce la \"Cineteca di Monteolimpino - Centro internazionale del film di ricerca\".\nA Cardina, conosciuta anche come \"La collina del cinema\", Bruno Munari ha vissuto e lavorato a lungo tutte le estati, fino agli ultimi anni della sua vita. La sua abitazione-laboratorio, tuttora esistente e oggi sede dell'Associazione Cardina, era situata proprio in fondo alla strada carrozzabile, in via Conconi, di fronte al ristorante Crotto del Lupo.\nNel libro \"La collina del cinema\" di Marcello Piccardo (NodoLibri, Como 1992) \u00e8 riassunta l'esperienza di quegli anni. Nel racconto \"Alta tensione\" (1991) di Bruno Munari, l'artista espone il suo stretto rapporto con i boschi della collina di Cardina.\nNel 1974 esplora le possibilit\u00e0 frattali della curva che prende il nome del matematico italiano Giuseppe Peano, curva che Munari riempie di colori a scopi puramente estetici.\nNel 1977, a coronamento dell'interesse costante verso il mondo dell'infanzia, crea il primo laboratorio per bambini in un museo, presso la Pinacoteca di Brera a Milano.\nNegli anni ottanta e novanta la sua creativit\u00e0 non si esaurisce e realizza diversi cicli di opere: le sculture \"filipesi\" (1981), le costruzioni grafiche dei nomi di amici e collezionisti (dal 1982), i \"rotori\" (1989), le strutture \"alta tensione\" (1990), le grandi sculture in acciaio corten esposte sul lungomare di Napoli, Cesenatico, Riva del Garda, Cant\u00f9, gli \"xeroritratti\" (1991), gli ideogrammi materici \"alberi\" (1993).\nDopo vari e importanti riconoscimenti in onore della sua attivit\u00e0 vastissima, Munari realizz\u00f2 la sua ultima opera pochi mesi prima di morire a 91 anni nella sua citt\u00e0 natale.\nIl pittore e poeta Tonino Milite fu suo collaboratore e lavor\u00f2 nel suo studio per anni.\nMunari \u00e8 stato cronologicamente il sesto fra i sette grandi di Milano tumulati nel Famedio del Cimitero Monumentale.\nOpere.\nIl libro \"Fantasia\" e il concetto di creativit\u00e0.\nTra i libri di Bruno Munari, troviamo Fantasia, nel quale egli divide e analizza singolarmente le facolt\u00e0 umane (creativit\u00e0, fantasia, immaginazione e invenzione), per poi riunirle a fine libro, spiegando come agiscono nell'uomo. Per quanto concerne la creativit\u00e0, potremmo dire che esistono diversi modi di pensarla e che dunque non esiste una definizione univoca. Una conferma, a tal proposito, si pu\u00f2 riscontrare nella scissione della creativit\u00e0 in quattro categorie: fatalisti genetici, selettivi, universalisti e utopisti. Per Munari, la creativit\u00e0 consiste in tutto ci\u00f2 che prima non c\u2019era, ma che \u00e8 realizzabile. Fondamentale inoltre, per essere creativi \u00e8 la conoscenza, poich\u00e9 noi creiamo rielaborando cose gi\u00e0 presenti nella nostra mente, riproponendole per\u00f2 in una forma alternativa. Una persona creativa \u00e8 una fonte inesauribile, senza alcun problema nell'adattamento e che potr\u00e0 donare sempre il suo contributo culturale alla comunit\u00e0. A tal proposito, si pu\u00f2 parlare di due forme di pensiero: convergente o divergente. Vi \u00e8 poi un vocabolario specifico legato alla creativit\u00e0, ad esempio: mente, fantasia, corpo, immaginazione e invenzione. Tutte queste facolt\u00e0, agiscono nell\u2019uomo simultaneamente, generando un prodotto finale. Munari, nel libro \u201cFantasia\u201d, descrive diverse tecniche per generare qualcosa di nuovo, riportando anche molte opere artistiche esemplificative del tutto divergenti. Alcune tecniche riportate ad esempio sono: il cambio di colore, il mondo alla rovescia, la sostituzione, la moltiplicazione di alcuni elementi, il cambio di moto, di dimensione, di peso e di materia. Particolare \u00e8 la \"relazione fra le relazioni\", la quale consiste nell'unione di pi\u00f9 tecniche. Inoltre, nel libro, Munari fornisce diversi spunti didattici con il fine ultimo di spiegare come stimolare nei bambini la creativit\u00e0 e la scoperta autonoma, insieme all\u2019apprendimento di competenze e abilit\u00e0. La gran mole di immagini presenti nel libro permette di cogliere il significato di creativit\u00e0 e di far vivere un viaggio nella mente, facendo riflettere su cosa potremmo creare e dunque sulla potenzialit\u00e0 dell'uomo. \nArti visive.\nLa vulcanica produzione \"artistica\" in senso stretto di Munari, apparsa in pi\u00f9 di 200 mostre personali e 400 mostre collettive, \u00e8 un \"pot-pourri\" di tecniche, metodi e forme.\nNegli anni del fascismo, Munari lavor\u00f2 come grafico nel campo del giornalismo, realizzando le copertine di diverse riviste. Con i futuristi espose alcuni dipinti, ma gi\u00e0 nel 1930 crea le prime \"macchine inutili\" vere opere astratte sviluppate nello spazio che coinvolgono ambiente circostante, dedicandosi a opere via via meno convenzionali, come la \"macchina aerea\" (1930), la \"tavola tattile\" (1931), le \"macchine inutili\" (1933), i collage (1936), il mosaico per la Triennale di Milano (1936), le strutture con elementi oscillanti (1940).\nNegli anni quaranta e cinquanta, cominci\u00f2 a delineare alcune linee guida della sua esplorazione:\nNel 1949 inizi\u00f2 a realizzare i \"libri illeggibili\", libri dove le parole spariscono per lasciare spazio alla fantasia di coloro che sapranno immaginare altri discorsi leggendo carte di colori diversi, strappi, fori e fili che attraversano le pagine. La serie dei libri illeggibili continu\u00f2 fino al 1988, mentre del 1954 \u00e8 la sua fontana per la Biennale di Venezia.\nNegli anni sessanta, grazie all'adozione di tutte le nuove tecnologie disponibili al grande pubblico (proiettori, fotocopiatrici, cineprese), l'attivit\u00e0 artistica di Munari divenne un'enciclopedia dell'arte fai-da-te, dove ogni opera conteneva l'implicito messaggio per l'osservatore \"prova anche tu\": xerografie, studi sul movimento, fontane, strutture flessibili, illusioni ottiche, film sperimentali (\"I colori nella luce\", del 1963, comprendeva musiche di Luciano Berio). Nel 1962 organizz\u00f2 la prima esposizione di arte programmata, presso il negozio Olivetti di Milano.\nNel 1969 Munari, preoccupato della errata considerazione critica del suo lavoro artistico, tuttora spesso confuso con altri generi (didattica, design, graphic design) ha scelto la storica d'arte Miroslava H\u00e1jek per curare una selezione delle sue opere d'arte pi\u00f9 importanti. La raccolta, strutturata cronologicamente, illustra la sua continua creativit\u00e0, coerenza tematica e l'evoluzione della sua filosofia estetica fino alla sua morte.\nDurante gli anni settanta, dato il maggiore interesse rivolto alla didattica vera e propria e alla scrittura, la produzione artistica in senso stretto si and\u00f2 diradando, per riprendere solo alla fine del decennio. Nel 1979 ricevette dal Teatro comunale di Firenze l'incarico di realizzare la partitura cromatica dell'opera sinfonica Prometheus di Aleksandr Nikolaevi\u010d Skrjabin. L'opera con l'allestimento cromatico, creato in collaborazione con Davide Mosconi e Piero Castiglioni, fu quindi rappresentata nel marzo del 1980.\nNegli anni ottanta e novanta Munari prosegue nell'esplorazione creativa con gli \"olii su tela\" (del 1980 e riproposti con una sala personale alla Biennale di Venezia nel 1986), le sculture \"filipesi\" nel 1981, i \"rotori\" nel 1989 e le sculture \"alta tensione\" del 1990-91, alcune installazioni pubbliche di grandi dimensioni nel 1992-96, gli ideogrammi materici \"alberi\" del 1993.\nNelle ultime opere si va accentuando la dimensione privata, che ha un riscontro parallelo nella vasta produzione di libri a tiratura limitata stampati con Maurizio Corraini per amici e bibliofili.\nCollaborazione con la rivista \"Domus\".\nBruno Munari, tra la fine degli anni Quaranta e l\u2019inizio degli anni Cinquanta, sar\u00e0 travolto da un\u2019esplosione creativa che condurr\u00e0 alla genesi di importanti opere, tra cui le macchine inutili e le pitture negative-positive, astratte e segniche. Tutte queste sperimentazioni contribuiscono, anche se con pesi differenti, alla progettazione e realizzazione di alcune copertine per la rivista \u201cDomus\u201d, facilmente collocabili nella corrente dell\u2019Arte concreta. Quest\u2019ultima, a differenza dell\u2019astrattismo puro, ritiene che il soggetto sia la pittura stessa, ovvero forme e colori liberamente inventati. \n\u201c\"Arte concreta \u00e8 quindi quella che fa vedere la natura interiore dell'uomo o della donna, il pensiero umano, la sensibilit\u00e0, l'estetica, il senso dell'equilibrio e tutto ci\u00f2 che fa parte della natura interiore, altrettanto natura di quella esteriore\".\u201d\nL'astrattismo concreto propone dunque forme autonome, che non sono figure della realt\u00e0, ma realt\u00e0 autonome esse stesse, realt\u00e0 concrete. Tra le diverse copertine realizzate dall\u2019autore si distinguono la n\u00b0357, n\u00b0361, n\u00b0367, nelle quali i soggetti centrali sono figure base, quali quadrati e rettangoli, disposti singolarmente in linee di successione. In tutte e tre le riviste sono presenti il nero ed il bianco, affiancati rispettivamente al giallo, alla combinazione di rosso e verde e al grigio, con campiture piatte che rimandano fortemente alle macchine inutili. Grazie a questa scelta espressiva le forme sembrano muoversi sospese nello spazio, come se fossero unite da un sottile filo di nylon; ma, allo stesso tempo, appaiono indipendenti tra di loro, concorrendo alla realizzazione di un movimento apparente.\nL\u2019instabilit\u00e0 percettiva \u00e8 ricercata dunque da Munari con accostamenti di forme basilari e colori primari opposti, verso il superamento di ogni regola legata al supporto o ai materiali utilizzati. Tuttavia, al fine di comprendere le scelte effettuate dall\u2019artista, \u00e8 necessario far riferimento alle sue opere positivo-negative. In queste ultime ogni forma e ogni parte della composizione sta in primo piano o sullo sfondo a seconda della lettura di chi guarda. Valgono i seguenti principi:\n- dietro le forme concrete non c'\u00e8 pi\u00f9 nessuno sfondo;\n- ogni forma che \u00e8 nel quadro ha un esatto valore compositivo, il quadro vive in ogni punto;\n- ogni elemento che compone il quadro deve poter essere considerato il \"soggetto\";\n- non ci deve essere un soggetto posato sullo sfondo.\nLa strutturazione dell\u2019opera su questi principi comporta appunto un\u2019instabilit\u00e0 percettiva nella composizione, ottenuta dal modo in cui le linee tracciate la suddividono. Questo causa l\u2019annullamento dello sfondo rispetto alle figure in primo piano. \nL'assenza di uno sfondo \u00e8 fondamentale per ottenere una parit\u00e0 e una complanarit\u00e0 tra le forme disegnate, come spiega l\u2019artista stesso nello scritto: \u201cI negativi positivi\u201d:\n\"\u201cla linea \u00e8 un confine tra due forme equivalenti\" \n\"la figura e il fondo si equivalgono\" \n\"A e B assieme in un quadrato, o anche isolate\"\n\"L'effetto che ne risulta fa s\u00ec che ogni forma che compone l'opera sembra che si sposti, che avanzi o che vada indietro nello spazio ottico percettivo dello spettatore, creando una dinamica cromatica, una instabilit\u00e0 ottica secondo come lo spettatore prende in considerazione ogni forma.\u201d\"\nNel caso specifico della copertina n\u00b0357 di \u201dDomus\u201d lo sfondo viene scisso in fasce verticali dalle linee di quadrati affiancate e sovrapposte, mentre \u00e8 diviso in fasce orizzontali dalla spaziatura tra i quadrati di una stessa riga. Come appena illustrato, la figura del quadrato \u00e8 essenziale in questa rivista quanto nelle altre, poich\u00e9 \u00e8 l'elemento base con il quale vengono costruite le forme negative positive; queste sembrano in primo piano o meno a seconda di cosa percepisce l'osservatore, un po' come in una scacchiera (anche se il bianco e il nero in questo caso sono equivalenti, mentre nei positivi-negativi c'\u00e8 una sproporzionalit\u00e0 di spazio e colore). Un altro motivo per cui il quadrato riveste un ruolo particolarmente importante nella produzione del grafico \u00e8 che grazie alle sue caratteristiche strutturali offre uno scheletro armonico su cui fissare la costruzione artistica, tant\u2019\u00e8 che Munari stesso lo ritiene elemento principe di ogni epoca e stile.\nInteressante \u00e8 anche l\u2019influenza che la pittura di Mondrian esercit\u00f2 su Munari, infatti molte delle sue caratteristiche sono rintracciabili anche in queste composizioni, come ad esempio:\n- la presenza di forme elementari;\n- l\u2019asimmetria della composizione;\n- la presenza di molto spazio bianco e di vuoto.\nTuttavia, l\u2019artista va oltre l\u2019essenzialit\u00e0 minimalista di Mondrian: il negativo-positivo, infatti, \u00e8 concettualmente pi\u00f9 un progetto che una pittura. In queste nuove opere non c'\u00e8 pi\u00f9 alcuna sensazione di profondit\u00e0 e di espressione, e le tinte sono piatte; perci\u00f2 i negativi-positivi potrebbero essere \"letti\" come architetture di forme-colori. Questo concetto \u00e8 sintetizzato da una frase di Munari stesso: \"Un azzurro non \u00e8 un cielo, un verde non \u00e8 un prato, anche se dentro di noi questi colori risvegliano sensazioni di cieli e di prati. L'opera d'arte concreta non \u00e8 pi\u00f9 nemmeno definibile nelle categorie pittura, scultura ecc.: \u00e8 un oggetto che si pu\u00f2 appendere al muro o al soffitto, o appoggiare per terra. Qualche volta pu\u00f2 assomigliare a un quadro o a una scultura (nel senso moderno) ma non ha niente in comune con questi\". \nIn quest\u2019ultima copertina, la n\u00b0361, \u00e8 evidente la predilezione dell\u2019artista per l\u2019accostamento di colori complementari: in questo caso vengono associati il rosso e il verde. Questa scelta non \u00e8 casuale, ma riconducibile alla teoria dei negativi-positivi, in quanto Munari ritiene che l\u2019associazione di elementi contrastanti possa donare alla composizione una particolare armonia. Da tenere in considerazione \u00e8 anche la passione di Munari per la cultura orientale, dalla quale riprende il concetto di Yin e Yang, che rappresentano l'unit\u00e0 formata dall'equilibrio di due forze opposte, uguali e contrarie. Questa unit\u00e0 si concretizza in un disco dinamico costituito da due forme rotanti in senso opposto (b/n). \"\"Yang \u00e8 la forza positiva: \u00e8 maschile, \u00e8 il calore, la durezza, la fermezza, la luce, il sole, il fuoco, il rosso, la base di una collina, la sorgente di un fiume. Yin \u00e8 il principio negativo: \u00e8 femminile, \u00e8 il misterioso, il soffice, l'umido, il segreto, lo scuro, l'evanescente, il torbido e l'inattivo, \u00e8 l'ombra nord di una collina, \u00e8 la foce di un fiume. Yang e Yin sono presenti in tutte le cose (\u2026). \u00c8 l'equilibrio delle forze opposte: la fatica alternata al riposo, la luce al buio, il s\u00ec al no.\u201d\"\n\"\u201cNella sua retina un eccesso di luce rossa provoca immagini verdi (\u2026)\u201d\" .\nDesign industriale.\nCome libero professionista, Munari ha disegnato dal 1935 al 1992 diverse decine di oggetti d'arredamento (tavoli, poltrone, librerie, lampade, posacenere, carrelli, mobili combinabili, ecc.), la maggior parte dei quali per Bruno Danese. E proprio nel campo del disegno industriale Munari ha creato i suoi oggetti di pi\u00f9 grande successo, come il giocattolo scimmia Zizi (1953), la \"scultura da viaggio\" pieghevole, per ricreare un ambiente estetico familiare nelle anonime camere d'albergo (1958), il \"portapenne Maiorca\" e il \"posacenere Cubo\" (1958), la Lampada Falkland, l'Abitacolo (1971) e la lampada Dattilo (1978).\nOltre alla progettazione di oggetti d'arredamento, Munari realizz\u00f2 anche allestimenti di vetrine (La Rinascente, 1953), abbinamenti di colori per le vernici delle automobili (Montecatini, 1954), elementi espositivi (Danese, 1960, Robots, 1980), e persino dei tessuti (Assia, 1982). A 90 anni, firm\u00f2 la sua ultima opera, l'orologio \"Tempo libero\" Swatch, del 1997.\nLibri e grafica editoriale.\nLa produzione editoriale di Munari si estende per settant'anni, dal 1929 al 1998, e comprende libri veri e propri (saggi tecnici, poesie, manuali, libri \"artistici\", libri per bambini, testi scolastici), libri-opuscolo pubblicitari per varie industrie, copertine, sopraccoperte, illustrazioni, fotografie. In tutte le sue opere, \u00e8 presente un forte impulso sperimentale, che lo spinge a esplorare forme insolite e innovative a partire dall'impaginazione, dai \"Libri illeggibili\" senza testo, all'ipertesto \"ante litteram\" di opere divulgative come il famoso \"Artista e designer\" (1971).\nAlla sua vasta produzione come autore vanno aggiunte infine le numerose copertine e illustrazioni per libri di Gianni Rodari, Nico Orengo e altri.\nPer valutare l'impatto che l'opera di progettazione di Munari ha avuto sull'immagine della cultura in Italia, si pu\u00f2 prendere ad esempio l'opera per l'editore Einaudi. Munari realizz\u00f2 con Max Huber tra il 1962 e il 1972 la grafica delle collane Piccola Biblioteca (con il quadrato colorato in alto), Nuova Universale (con le strisce orizzontali rosse), Collezione di poesia (con i versi su fondo bianco in copertina), Nuovo Politecnico (con il quadrato rosso centrale), Paperbacks (con il quadrato blu centrale), Letteratura, Centopagine, e delle opere in pi\u00f9 volumi (Storia d'Italia, Enciclopedia, Letteratura italiana, Storia dell'arte italiana).\nTra le altre realizzazioni grafiche di grande successo, si ricordano la Nuova Biblioteca di Cultura e le Opere di Marx-Engels per Editori Riuniti, e due collane di saggi per Bompiani.\nNel 1974, insieme a Bob Noorda, Pino Tovaglia e Roberto Sambonet ha progettato il marchio e l'immagine coordinata della Regione Lombardia.\nGiochi didattici e laboratori.\nDal 1988 al 1992 Munari collabora in prima persona ai laboratori didattici del Centro per L'arte contemporanea Luigi Pecci di Prato, formando il personale interno, ovvero Barbara Conti e Riccardo Farinelli, che porteranno avanti e coordineranno i laboratori museali in maniera continuativa fino al 2014, quando la Direzione del Pecci decide la soppressione delle attivit\u00e0 didattiche munariane.\nLibri di Bruno Munari.\nLibri di ricerca.\nIn questa categoria i pochi libri di poesia sono raggruppati con tutti i volumi \"d'artista\" o comunque non convenzionali, stampati spesso in tirature limitate, o in edizioni fuori commercio."}
{"id": "242064", "revid": "767487", "url": "https://it.wikipedia.org/wiki?curid=242064", "title": "Passo falso (film 1949)", "text": "Passo falso (\"Take One False Step\") \u00e8 un film del 1949, diretto da Chester Erskine.\nTrama.\nUn professore universitario rivede casualmente una sua vecchia fiamma. Pochi giorni dopo questa scompare e la polizia lo accusa del suo presunto omicidio. Al professore resta una sola scelta: trovare la donna e provare la sua innocenza prima che i poliziotti trovino lui.\nProduzione.\nProdotto dalla Universal International Pictures (UI), venne girato dal 3 gennaio all'8 febbraio 1949; alcune scene furono girate a Beverly Hills e a San Francisco.\nDurante la produzione, l'assistente di Erskine, Jack Hively, fu promosso da aiuto regista a produttore associato.\nDistribuzione.\nDistribuito dall'Universal Pictures, fu presentato in prima a Los Angeles il 3 giugno 1949 e quindi, il 22 giugno, a New York."}
{"id": "242065", "revid": "767487", "url": "https://it.wikipedia.org/wiki?curid=242065", "title": "Passo falso (film 1968)", "text": "Passo falso \u00e8 un film del 1968, diretto dal regista Bryan Forbes."}
{"id": "242066", "revid": "767487", "url": "https://it.wikipedia.org/wiki?curid=242066", "title": "Paura (film 1986)", "text": "Paura (\"Native Son\") \u00e8 un film del 1986 diretto da Jerrold Freedman. Tratto dall'omonimo romanzo di Richard Wright del 1940, che era anche stato il protagonista della prima versione cinematografica di Pierre Chenal del 1950.\nTrama.\nBigger Thomas, un afro-americano che vive in un povero quartiere, trova un lavoro presso una famiglia benestante bianca come autista. Un giorno la figlia Mary, nonostante l'arrivo dell'autista del padre in Universit\u00e0, decide d'uscire con un suo amico comunista per trascorrere il tempo libero bevendo e festeggiando. Insieme formano una giovane coppia liberale che frequenta i rischiosi locali del quartiere nero. Una sera Mary, rientrata ubriaca, viene nascosta nella propria camera da Thomas. La madre, che \u00e8 cieca, entra nella stanza e Thomas, in preda al panico al pensiero di essere preso con una donna bianca, la uccide soffocandola accidentalmente con un cuscino. Nella vicenda avr\u00e0 il sostegno di un avvocato ebreo e comunista con la dignit\u00e0 e la forza di morire senza disperazione."}
{"id": "242067", "revid": "767487", "url": "https://it.wikipedia.org/wiki?curid=242067", "title": "Paura (film 1996)", "text": "Paura (\"Fear\" in inglese) \u00e8 un film del 1996 diretto da James Foley.\nTrama.\nNicole \u00e8 una giovane adolescente di 16 anni che vive a Seattle. La ragazza si innamora di David, che a prima vista sembra il classico bravo ragazzo. I due iniziano una relazione e David viene anche presentato alla sua famiglia, ma il ragazzo non \u00e8 quello che sembra e il primo ad accorgersene \u00e8 proprio il padre di Nicole.\nCuriosit\u00e0.\nIn una scena del film quando il padre di Nicole rovista la sua camera si vede una riproduzione della bambola Chucky."}
{"id": "242068", "revid": "599013", "url": "https://it.wikipedia.org/wiki?curid=242068", "title": "Lud", "text": ""}
{"id": "242071", "revid": "921323", "url": "https://it.wikipedia.org/wiki?curid=242071", "title": "Diane Keaton", "text": "Cominci\u00f2 la carriera a teatro, per poi esordire al cinema nel 1970.\nOttenne la sua prima parte di rilievo interpretando Kay Adams ne \"Il padrino\" (1972), ma fu il sodalizio artistico con Woody Allen a consacrarla definitivamente. La quarta pellicola in cui la Keaton e il regista statunitense collaborarono, \"Io e Annie\", valse all'attrice il successo agli Oscar 1978 come miglior attrice e la vittoria di un Golden Globe e del Premio BAFTA.\nIn seguito si dedic\u00f2 a lavori che le permisero di non essere pi\u00f9 identificata dal pubblico solo ed esclusivamente come la protagonista dei film di Allen. Si afferm\u00f2 come esperta attrice drammatica recitando nella pellicola \"In cerca di Mr. Goodbar\" del 1977 e si guadagn\u00f2 altre tre candidature all'Oscar alla miglior attrice per le sue interpretazioni in \"Reds\", ne \"La stanza di Marvin\" e in \"Tutto pu\u00f2 succedere - Something's Gotta Give\". I film a cui la Keaton ha preso parte hanno guadagnato oltre 1.1 miliardi di dollari solo nell'America del Nord.\nBiografia.\nDiane Hall nacque da Dorothy Keaton (1921-2008), casalinga e fotografa dilettante di famiglia metodista (credenza religiosa poi trasmessa alla figlia), e Jack Hall (1921-1990), irlando-americano cattolico, agente immobiliare e ingegnere civile.\nIl primo impulso a diventare attrice giunse alla Hall dopo aver visto la madre vincere in un concorso locale per casalinghe denominato \"Mrs. Los Angeles\"; in particolare, fu la teatralit\u00e0 dell'evento a colpirla. Altra sua grande ispirazione fu Katharine Hepburn, ammirata per le interpretazioni di donne forti e indipendenti, e che viene citata anche nel particolare \"look\" \"maschile\" a partire da \"Io e Annie\" (1977).\nNel 1963 si diplom\u00f2 alla Santa Ana High School. Negli anni al liceo si dilett\u00f2 nel canto e interpret\u00f2 vari ruoli negli spettacoli scolastici, tra cui quello della tormentata Blanche DuBois di \"Un tram che si chiama Desiderio\". Frequent\u00f2 poi il Santa Ana College e, successivamente, l'Orange Coast College in qualit\u00e0 di studentessa di recitazione, ma abbandon\u00f2 dopo circa un anno gli impegni per perseguire una possibile carriera nel mondo dello spettacolo a Manhattan. Dal momento dell'adesione alla Actors' Equity Association decise di adottare come cognome quello della madre da nubile, ossia \"Keaton\".\nPer un breve periodo si prest\u00f2 a esibizioni canore in locali notturni, performance, queste, che sarebbero in seguito state rivisitate dalla Keaton in \"Io e Annie\" e in un cameo da \"Radio Days\". Riprese gli studi di recitazione al Neighborhood Playhouse di New York. Inizialmente mise in pratica la cosiddetta tecnica Meisner, in cui l'interpretazione del singolo \u00e8 strettamente collegata a quella degli altri componenti del cast corale. La Keaton parl\u00f2 di come la sua tecnica recitativa \u00ab[sia] tanto buona quanto capace sia l'attore/attrice che ti trovi di fronte. Non vado per conto mio e creo il mio percorso individuale per realizzare una prova magnifica senza l'aiuto di nessuno. Io ho sempre bisogno del sostegno di tutti\u00bb.\nIl regista e attore Warren Beatty, che ebbe modo di lavorare da co-protagonista con la Keaton in \"Reds\", disse di lei: \u00abSi avvicina al copione quasi come per un'opera teatrale in cui memorizza l'intera sceneggiatura gi\u00e0 prima delle riprese; non conosco nessun altro attore che lavora cos\u00ec\u00bb. Il debutto cinematografico avviene nel 1970 con \"Amanti ed altri estranei\" di Cy Howard, tratto dall'omonima commedia di Ren\u00e9e Taylor (la Zia Assunta della sitcom La tata): in quell'occasione la not\u00f2 Francis Ford Coppola, che nel 1972 le assegn\u00f2 uno dei suoi ruoli pi\u00f9 famosi, quello di Kay Corleone nella saga de \"Il padrino\", che interpret\u00f2 ancora nel 1974 in \"Il padrino - Parte II\".\nL'incontro con Woody Allen.\nNel 1968 Diane Keaton debutt\u00f2 a Broadway con la produzione originale del musical \"Hair\" (in cui interpretava un membro della trib\u00f9 ed era la prima sostituta per il ruolo di Sheila) e dopo nove mesi di repliche fece un'audizione per la commedia \"Provaci ancora, Sam\" di Woody Allen, e fu scritturata nonostante fosse ritenuta troppo alta rispetto ad Allen: la sua interpretazione le port\u00f2 una nomination ai Tony Award e, nel 1972, la parte nell'omonimo film di Herbert Ross sempre a fianco di Allen.\nIl suo legame professionale con Allen si tramut\u00f2 in una lunga relazione, e la Keaton recit\u00f2 in sette film del regista: \"Il dormiglione\" (1973), \"Amore e guerra\" (1975), \"Io e Annie\" (1977), \"Interiors\" (1978), \"Manhattan\" (1979), \"Radio Days\" (1987), \"Misterioso omicidio a Manhattan\" (1993). In quegli anni si distingue anche per le sue interpretazioni in \"In cerca di Mr. Goodbar\" (1977) di Richard Brooks, \"Spara alla luna\" (1982) di Alan Parker e \"Fuga d'inverno\" (1984) di Gillian Armstrong.\nGrazie a \"Io e Annie\" la Keaton vinse sia il premio Oscar che il Golden Globe come \"migliore attrice protagonista\": il titolo originale del film (\"Annie Hall\") riprende sia il vero cognome dell'attrice, sia il nomignolo con cui Allen amava chiamarla, appunto Annie. Nel 2006 la rivista statunitense \"Premiere\" pose questo ruolo al 60\u00ba posto nelle 100 migliori interpretazioni di tutti i tempi.\nDopo Woody Allen.\nNel 1978 Diane Keaton lascia Allen e inizia una relazione con Warren Beatty, con cui gira \"Reds\" nel 1981, che le frutta la seconda nomination all'Oscar della sua carriera come miglior attrice protagonista e il David di Donatello alla miglior attrice straniera: la relazione con Beatty termina con le riprese del film. Diane Keaton recita ancora con Woody Allen nel 1993 con il film \"Misterioso omicidio a Manhattan\", interpretando il ruolo rifiutato da Mia Farrow in quanto fresca di separazione da Allen dopo lo scandalo suscitato dalla relazione di quest'ultimo con Soon-Yi Previn. La terza nomination all'Oscar come miglior attrice protagonista arriva nel 1997 con il film \"La stanza di Marvin\".\nDopo Warren Beatty inizia una relazione con Al Pacino, che termina definitivamente in concomitanza con l'uscita del terzo film della saga de \"Il Padrino\", nel 1991. Diane Keaton ha anche provato la regia, dapprima in episodi televisivi, poi anche al cinema con \"Paradiso\" del 1987, \"Fiore selvaggio\" del 1991, \"Eroi di tutti i giorni\" del 1995, \"Mother's Helper\" (1999) e \"Avviso di chiamata\" (2000).\nNel 1996 fa parte dello spumeggiante terzetto di protagoniste (le altre erano Bette Midler e Goldie Hawn) dell'esilarante \"Il club delle prime mogli\", mentre nel 2003 ottiene grande successo nel ruolo di una affascinante e dolce commediografa conquistata da un Jack Nicholson attempato playboy, nella squisita commedia \"Tutto pu\u00f2 succedere - Something's Gotta Give\" per la quale si aggiudica la quarta candidatura all'Oscar sempre come miglior attrice protagonista. Diane Keaton non si \u00e8 mai sposata, ma ha adottato due bambini, Dexter (nel 1996) e Duke (nel 2001).\nDoppiatrici italiane.\nNelle versioni in italiano delle opere in cui ha recitato, Diane Keaton \u00e8 stata doppiata da:\nDa doppiatrice \u00e8 sostituita da:\nRiconoscimenti.\nTony Award"}
{"id": "242073", "revid": "4239", "url": "https://it.wikipedia.org/wiki?curid=242073", "title": "Premi Oscar 1930 (aprile)", "text": "La 2\u00aa edizione della cerimonia di premiazione degli Oscar si \u00e8 tenuta il 3 aprile 1930 al \"Cocoanut Grove\" dell'Hotel Ambassador a Los Angeles. Il conduttore della serata \u00e8 stato il presidente dell'Academy of Motion Picture Arts and Sciences William C. deMille.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "242076", "revid": "767487", "url": "https://it.wikipedia.org/wiki?curid=242076", "title": "Paura d'amare (film 1942)", "text": "Paura d'amare \u00e8 un film del 1942, diretto dal regista Gaetano Amata."}
{"id": "242077", "revid": "125885422", "url": "https://it.wikipedia.org/wiki?curid=242077", "title": "Paura d'amare (film 1956)", "text": "Paura d'amare (\"Hilda Crane\") \u00e8 un film del 1956, diretto da Philip Dunne. Il regista firma anche la sceneggiatura, basata sul lavoro teatrale \"Hilda Crane\" di Samson Raphaelson andato in scena in prima a Broadway al Coronet Theatre il 1\u00ba novembre 1950, interpretato da Jessica Tandy e Beulah Bondi.\nTrama.\nReduce da due divorzi, Hilda Crane non nutre nuovi sogni matrimoniali. Di parere diverso \u00e8 il suo partner del momento, Russell Burns, che vorrebbe sposarla nonostante l'opposizione della madre. Intanto, all'orizzonte spunta un altro pretendente.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, il film venne presentato nelle sale cinematografiche statunitensi l'8 maggio dopo essere stato presentato in prima a New York il 2 maggio 1956."}
{"id": "242079", "revid": "124212310", "url": "https://it.wikipedia.org/wiki?curid=242079", "title": "Consenso dell'avente diritto", "text": "Il consenso dell'avente diritto \u00e8 una causa di giustificazione prevista nel codice penale italiano. \nNormativa.\nSecondo l'art. 50 del codice: \"Non \u00e8 punibile chi lede o pone in pericolo un diritto, col consenso della persona che pu\u00f2 validamente disporne.\"\nLa relativa sentenza sar\u00e0 pertanto di \"assoluzione perch\u00e9 il fatto non costituisce reato\".\nNatura giuridica.\nQuanto alla natura giuridica del consenso, esso non ha natura di negozio giuridico privato: esso va piuttosto qualificato come un mero atto giuridico con il quale si attribuisce al destinatario un potere di agire, senza creare alcun vincolo obbligatorio a carico dell'avente diritto e senza che il titolare si spogli del diritto per trasferirlo in capo all'avente diritto.\nLa scriminante \u00e8 ispirata al brocardo latino \"volenti et consentienti non fit iniuria\" e la \"ratio\" va individuata nel disinteresse dello Stato a tutelare penalmente un bene al quale rinuncia lo stesso titolare.\nPresupposti per l'applicazione.\nAffinch\u00e9 il consenso abbia efficacia scriminante \u00e8 necessario che: \nI \"reati-contratto\".\nLa \"ratio\" del consenso sta nell'esigenza di non punire quando il titolare stesso del diritto dismette l'interesse alla punizione del colpevole. Ma un conto \u00e8 il consenso come scriminante, ed un altro \u00e8 il consenso come elemento costitutivo di alcuni reati.\nVi sono infatti dei reati che trovano il loro fondamento proprio nel consenso, o meglio nell'accordo: si tratta dei cosiddetti \"reati-contratto\". Esemplari sono i casi di:\nCasi particolari di \"reati consentiti\".\nLa problematica dei \"reati consentiti\" \u00e8 vasta ed importante. La figura pi\u00f9 discussa \u00e8 quella dell'omicidio del consenziente, ma vi sono delle ipotesi particolari, quali il \"falso consentito\" e la \"frode in commercio consentita\".\nIn quest'ultimo caso, la vendita riguarda un oggetto diverso da quello che viene poi effettivamente consegnato: anche se vi \u00e8 il consenso dell'acquirente, la giurisprudenza ritiene ugualmente indisponibile l'interesse collettivo alla lealt\u00e0 commerciale, e non applica l'art. 50 , con conseguente condanna del venditore.\nIl consenso nei reati colposi e preterintenzionali.\nPer i reati colposi, la giurisprudenza nega l'ammissibilit\u00e0 del consenso perch\u00e9 questo opererebbe non su una fattispecie criminosa bens\u00ec su una condotta negligente, e non si pu\u00f2 consentire ad una condotta negligente, perch\u00e9 viene in rilievo l'ulteriore evoluzione dell'attivit\u00e0 criminosa oltre i limiti voluti.\nLo stesso discorso \u00e8 da farsi per l'omicidio preterintenzionale: se il consenso scrimina le lesioni ma non l'ulteriore evento aggravatore (morte che deriva da condotta imprudente), il soggetto risponder\u00e0 di omicidio colposo. Tuttavia la configurazione della disciplina del consenso ex art. 50 c.p., secondo una buona parte della dottrina, pu\u00f2 essere riferita anche ai reati colposi: a tale assunto si arriva partendo dal presupposto che l'art. 50 configura il consenso non solo con riferimento alla effettiva lesione di un bene dell'avente diritto, ma anche in relazione alla messa in pericolo dello stesso."}
{"id": "242080", "revid": "767487", "url": "https://it.wikipedia.org/wiki?curid=242080", "title": "Paura d'amare (film 1991)", "text": "Paura d'amare (\"Frankie and Johnny\") \u00e8 un film del 1991 diretto da Garry Marshall, basato sull'opera teatrale \"Frankie and Johnny in the Clair de Lune\" di Terrence McNally.\nTrama.\n\u00c8 la storia d'amore fra Frankie e Johnny, lei una donna disillusa e traumatizzata dalle relazioni passate (tra cui un aborto spontaneo per colpa dell'ex-compagno violento) che fa la cameriera, lui un uomo ormai maturo e divorziato che fa il cuoco, mestiere appreso mentre era in prigione, e entrambi impiegati in una tavola calda a Manhattan. Lui si innamora immediatamente di lei, ma la paura di Frankie di rimanere coinvolta in una relazione impegnativa le impedisce di cedere alle pressioni di Johnny, che cerca per\u00f2 di conquistarla in tutti i modi: la corteggia, le fa complimenti continui, la invita a uscire e cerca sempre di farle notare le numerose e strane coincidenze che sembrano legarli, una delle quali \u00e8 la canzone trasmessa frequentemente alla radio cantata da Terence Trent D'Arby e intitolata appunto \"Frankie and Johnny\".\nQuando lei finalmente cede alle lusinghe e all'innegabile fascino dell'uomo, i due trascorrono una splendida notte d'amore dopo la quale, per\u00f2, Frankie si irrigidisce ancora di pi\u00f9. Lui, completamente coinvolto, inizia a dichiararsi apertamente, parlando anche di matrimonio e figli, con il risultato che lei arretra sempre pi\u00f9, finch\u00e9 il tutto non degenera in una violenta discussione nel piccolo appartamento di Frankie. Seguir\u00e0 una riconciliazione sulle note del \"Chiaro di Luna\" di Claude Debussy dopo che Frankie, chiusasi in bagno, e Johnny, in procinto di andarsene ormai sconsolato, lasciano intendere di concedersi la possibilit\u00e0 di costruire una relazione."}
{"id": "242082", "revid": "767487", "url": "https://it.wikipedia.org/wiki?curid=242082", "title": "Pazzo d'amore (film 1942)", "text": "Pazzo d'amore \u00e8 un film del 1942, diretto da Giacomo Gentilomo. Il film segna l\u2019esordio di Renato Rascel.\nTrama.\nDue disoccupati vagabondi, uno di piccola statura e l'altro di altezza maggiore, un giorno trovano una bottiglia sul mare. All'interno una mappa, con l'indicazione di un tesoro nascosto in un'isola. Dopo alternanti situazioni, arrivano sull'isola, ma, loro malgrado, scoprono che la storia del tesoro \u00e8 un'invenzione pubblicitaria. Il piccolo vagabondo supera la delusione per il mancato arricchimento con l'amore per la sua ragazza.\nCritica.\nSu \"Cinema\" del 10 marzo 1943: \"... Il film in queste parti, scade nella noia del farsesco banale, Rascel, non ha qui una precisa personalit\u00e0, egli ricorda ora Ridolini ora Eddie Cantor e perfino Charlot, e poi perch\u00e9 doppiarlo?\""}
{"id": "242083", "revid": "1522738", "url": "https://it.wikipedia.org/wiki?curid=242083", "title": "Quack Town", "text": ""}
{"id": "242084", "revid": "767487", "url": "https://it.wikipedia.org/wiki?curid=242084", "title": "Pazzo d'amore (film 1999)", "text": "Pazzo d'amore \u00e8 un film del 1999, diretto da Mariano Laurenti.\nTrama.\nMarco e Roberta si frequentano di nascosto da qualche mese e, per poter passare le vacanze insieme, convincono i genitori, di diversa estrazione sociale, ad andare in vacanza in un villaggio turistico in Calabria. Tra gelosie, nuove amicizie, contrasti e le bellezze della Calabria, i due ragazzi riusciranno ad affermare il loro sogno d'amore."}
{"id": "242085", "revid": "122897195", "url": "https://it.wikipedia.org/wiki?curid=242085", "title": "Esercizio di un diritto", "text": "Lesercizio di un diritto, Nel diritto penale italiano, \u00e8 una causa di giustificazione prevista dal codice penale italiano. \nNormativa.\nAi sensi dell'art. 51 del codice penale: \" L'esercizio di un diritto o l'adempimento di un dovere imposto da una norma giuridica o da un ordine legittimo della pubblica autorit\u00e0, esclude la punibilit\u00e0\". Non pu\u00f2 quindi essere punito chi nell'esercizio di un diritto, compia atti o fatti che integrino una fattispecie preveduta dalla legge come reato.\nUn'applicazione che ha tratto ispirazione dalla massima facente parte del diritto romano, dal latino \"qui iure suo utitur, neminem laedit\" (lett. Colui che esercita un proprio diritto, non lede nessuno). Infatti la \"ratio\" della non punibilit\u00e0 va ricercata nel principio di non contraddizione dell'ordinamento giuridico che non pu\u00f2 concedere la facolt\u00e0 di agire e al tempo stesso vietare l'esercizio di quella stessa facolt\u00e0.\nLa minaccia dell'esercizio di un diritto pu\u00f2 essere considerata violenza, in caso questo diritto venga prospettato con il fine di ottenere vantaggi ingiusti. Questo \u00e8 stabilito dall'art. 1438 del Codice civile italiano.\nAnalisi.\nQuesta esimente \u00e8 una delle pi\u00f9 controverse sotto il profilo dell'applicazione, poich\u00e9 l'art. 51 non indica quando la norma su cui si fonda il diritto debba ritenersi prevalente rispetto alla norma penale incriminatrice. Il problema sorge perch\u00e9 in taluni casi \u00e8 la norma penale ad avere prevalenza sulla norma che fonda il diritto esercitato. Infatti, perch\u00e9 tale norma possa operare, non \u00e8 sufficiente che si attribuisca un diritto ma \u00e8 necessario, allo stesso tempo, che possa essere esercitato mediante l'azione arrecante reato. Si pu\u00f2 prendere in esame il caso di un giornalista che, nell'esercizio del diritto di cronaca, abbia anche leso l'onore di una persona. Entrambi sono diritti garantiti dall'ordinamento, ma confliggono nel momento in cui si debba valutare a quale di essi vada la prevalenza e a quale di essi avrebbe dovuto darla l'agente nel momento dell'azione."}
{"id": "242087", "revid": "767487", "url": "https://it.wikipedia.org/wiki?curid=242087", "title": "Peccatori (film 1932)", "text": "Peccatori \u00e8 un film del 1932, diretto da Alexander Hall. La sceneggiatura, firmata da Waldemar Young, Samuel Hoffenstein e Vincent Lawrence, si basa su \"The Beachcomber\", racconto di Mildred Cram pubblicato sui numeri di febbraio e marzo 1932 di \"College Humor\".&lt;br&gt;\nProdotto e distribuito dalla Paramount, il film aveva come interpreti Carole Lombard, Chester Morris, Adrienne Ames, Alison Skipworth, Walter Byron. Vi appare anche un giovane Cary Grant, qui al suo secondo film.\nTrama.\nA New York, Doris Blake lavora come modella di lusso per le sfilate degli abiti delle eleganti signore della buona societ\u00e0. Ragazza ambiziosa, rimanda ogni progetto di nozze che le propone il fidanzato Jimmie, un meccanico, che per il momento non le offre altro che una prospettiva di vita dignitosa, ma povera. Jimmie allora, reagendo con dispetto, vuole invece dimostrarle di avere pure lui delle ambizioni e trova lavoro come \"chauffer\" di Claire Kinkaid, una milionaria. Intanto, durante una sfilata a Long Island, Doris conosce il ricco playboy Eric Nelson. Sapendo che lui sta per divorziare, Doris comincia a frequentarlo ma suo padre, dopo che lei fa molte volte tardi la notte, la butta fuori casa e dice a Jimmie che lei se la fa con un uomo sposato. Ferito, Jimmie sposa Claire che, innamorata di lui, passa sopra al fatto che lui ama ancora Doris. Mentre Eric e Doris se la spassano allegramente, Lil, un'amica di entrambi, si suicida perch\u00e9 sa che l'uomo che ama non la sposer\u00e0 mai. Jimmie, invece, durante un ricevimento, si sente appellare con il nome di gigolo da un altro degli invitati, un vero gigolo sposata con una ricca e vecchia vedova. Jimmie, mentre sta uscendo dal ricevimento, si imbatte in Doris e, furioso, la insulta. Venendo a sapere che Eric \u00e8 partito per l'Europa con la moglie dopo averle lasciato un congruo assegno, Doris parte per New York per andare in California. L\u00ec, a Santa Barbara, trova lavoro da una sarta locale. Intanto Jimmie, pentito di avere trattato male Doris, si lascia amichevolmente con Claire. Rintracciata Doris in California, Eric, di ritorno da Parigi dove ha divorziato, le dice di essere libero e che adesso la vuole sposare. Dapprima lei rifiuta la sua proposta, ma poi, rivedendolo per caso in un ascensore, i due si giurano eterno amore.\nProduzione.\nIl film fu girato con il titolo di lavorazione \"The Beachcomber\" (come il titolo del romanzo da cui prende spunto la pellicola). Il regista avrebbe dovuto essere William C. de Mille che, bench\u00e9 avesse accettato malvolentieri di prendersi carico di quell'impegno, lavor\u00f2 al film ma solo nelle prime due settimane di riprese per poi andarsene abbandonando il set. Da quanto riportato da \"Hollywood Reporter\", \"le condizioni non erano state di suo gradimento\". La casa di produzione opt\u00f2 allora per il nome di David Burton, un regista che sembrava ai produttori pi\u00f9 idoneo di de Mille per un film che parlava di jazz e di vite al di fuori delle regole. La storia dovette essere riscritta e molte scene vennero eliminate, altre rigirate, n\u00e9 si sa con certezza se quelle gi\u00e0 completate da de Mille siano poi mai state inserite nel montaggio finale. I tempi di lavorazione si dilatarono e, dalle tre settimane previste per il completamente delle riprese, si pass\u00f2 alle otto settimane. Per ci\u00f2 che riguarda la regia, neanche Burton alla fine prese parte al film che fu girato effettivamente da Alexander Hall (pur se la Paramount aveva gi\u00e0 pubblicizzato come sostituto il nome di Burton e fosse uscita una pubblicit\u00e0 in tal senso ancora nel marzo 1932).\nCast.\nNel film, ambientato in parte nel mondo della moda, appaiono numerose attrici nel ruolo di modelle tra le quali undici ragazze (Mary Ashcraft, Lynn Browning, Nadine Dore, Dorothy Dix, Mary Cooper, Muriel Evans, Harriet Matthews, Gale Ronn, Mary Jane Temple e Gwen Zetter) che, tra trecento partecipanti, avevano vinto un concorso indetto dalla Paramount, produttrice del film, nel marzo 1932. Tutte, bene o male, intrapresero la carriera cinematografica con alterne fortune.\nDistribuzione.\nDistribuito negli Stati Uniti dalla Paramount Pictures, il film usc\u00ec nelle sale il 13 maggio 1932.\nDate di uscita.\nIMDb\nAlias"}
{"id": "242088", "revid": "767487", "url": "https://it.wikipedia.org/wiki?curid=242088", "title": "Peccatori (film 1945)", "text": "Peccatori \u00e8 un film del 1945 diretto da Flavio Calzavara.\nProduzione.\nFilm girato negli stabilimenti veneziani del Cinevillaggio (centro di produzione cinematografica della Repubblica Sociale Italiana, sorto in alternativa a Cinecitt\u00e0, all'epoca abbandonata a causa della guerra in corso), ebbe molte difficolt\u00e0 distributive a causa dei contingenti eventi bellici.\nDistribuzione.\nIl film venne distribuito il 5 gennaio del 1945, durante gli ultimi mesi di vita della RSI, limitatamente alle citt\u00e0 centro-settentrionali facentivi parte."}
{"id": "242089", "revid": "785863", "url": "https://it.wikipedia.org/wiki?curid=242089", "title": "Premi Oscar 1930 (novembre)", "text": "La 3\u00aa edizione della cerimonia di premiazione degli Oscar si \u00e8 tenuta il 5 novembre 1930 nella \"Fiesta Room\" dell'Ambassador Hotel a Los Angeles. Il conduttore della serata \u00e8 stato l'attore Conrad Nagel, star del cinema muto.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "242090", "revid": "767487", "url": "https://it.wikipedia.org/wiki?curid=242090", "title": "Peg del mio cuore (film 1922)", "text": "Peg del mio cuore (\"Peg o' My Heart\") \u00e8 un film muto del 1922 diretto da King Vidor. La sceneggiatura \u00e8 firmata dalla scrittrice Mary O'Hara.\nIl film era interpretato dall'attrice teatrale Laurette Taylor, protagonista dell'originale lavoro teatrale di cui era autore suo marito, il commediografo J. Hartley Manners. A Broadway, lo spettacolo rest\u00f2 in scena per oltre seicento repliche, dopo il debutto al Cort Theatre il 20 dicembre 1912.\nNel 1933, Robert Z. Leonard ne firmer\u00e0 un remake con Marion Davies nel ruolo di Peg.\nTrama.\nFiglia di una nobildonna inglese ripudiata dalla propria famiglia per aver sposato un povero contadino irlandese, Peg vive in Irlanda. Quando viene mandata in Inghilterra, viene ospitata dai Chichester, che per\u00f2 trattano la ragazza con sufficienza se non con disprezzo. L'unico suo amico \u00e8 Jerry, un ragazzo che vive l\u00ec vicino, in una tenuta confinante. Peg scopre che i Chichester, che sopportano a malapena la sua presenza, lo fanno solo per interesse, per il denaro che lo zio invia loro dall'Irlanda.\nDelusa da tutto, Peg torna in Irlanda. Resta disillusa anche dal comportamento di Jerry, che scopre essere un nobile, sir Gerald Adair, e non un ragazzo qualunque come lui le ha fatto credere fino a quel momento. Jerry, per\u00f2, innamorato di Peg, la raggiunge in Irlanda e riesce a convincerla a sposarlo.\nProduzione.\nIl film venne girato negli studios della Metro, al Romaine Avenue and Cahuenga Avenue. La protagonista Laurette Taylor gir\u00f2 solo tre film nella sua carriera essenzialmente teatrale, tutti e tre tratti da successi del marito, il commediografo J. Hartley Manners.\nDifferenti versioni.\nLa commedia di J. Hartley Manners, che si ispira a una popolare canzone di Alfred Bryan e Fred Fisher, fu portata sullo schermo in tre diverse versioni:\nDistribuzione.\nDistribuito dalla Metro Pictures Corporation, il film usc\u00ec in sala il 18 dicembre 1922. In Finlandia, venne distribuito il 24 agosto 1924. In Italia, il titolo venne mantenuto da una traduzione letterale come \"Peg del mio cuore\", mentre in Spagna si trasform\u00f2 in \"Tin-Tin de mi coraz\u00f3n\" \nLa critica.\n\"New York Times\", 22 gennaio 1923\nIl film abbonda di sottotitoli parlati, tratti dal dialogo della versione teatrale e su questi si basa in larga misura la versione cinematografica per il suo umorismo e per il suo interesse umano.Sicch\u00e9 non si pu\u00f2 parlare di una pi\u00e8ce chiaramente cinematografica che sia frutto di un vero e proprio adattamento. La versione filmica \u00e8 una traslitterazione pi\u00f9 che una traduzione della commedia... La pantomima genuina e acuta della signorina Taylor... trasforma a tratti una commedia filmata in un autentico film.\n\"La critica cinematografica\" 10-25 giugno 1924\nLa brillante e graziosa commedia di A. Manners, tenuta, ormai, in repertorio da ogni buona compagnia drammatica che si rispetti, \u00e8 stata con molta grazia e vivacit\u00e0 trasportata sullo schermo, dove si \u00e8 arricchita di tutte quelle scene che il teatro non pu\u00f2 dare. Sicch\u00e9 pu\u00f2 dirsi ch'essa ha acquistato anzich\u00e9 perdere nella trasposizione, ed \u00e8 stata vista con diletto da quanti la conoscevano e da quelli a cui era ignota. Ha contribuito largamente a questo successo la geniale e spigliata interpretazione di Lauretta Taylor, gi\u00e0 mirabile creatrice sul palcoscenico dell'interessante Peg e nuovissima conoscenza del cinematografo. Decorosa ed elegante la messa in scena e buona la fotografia."}
{"id": "242091", "revid": "767487", "url": "https://it.wikipedia.org/wiki?curid=242091", "title": "Peg del mio cuore (film 1933)", "text": "Peg del mio cuore (\"Peg o' My Heart\") \u00e8 un film del 1933, diretto da Robert Z. Leonard. Interpretato da Marion Davies, il film \u00e8 tratto dalla commedia di J. Hartley Manners ed \u00e8 il remake del film del 1922 interpretato da Laurette Taylor con la regia di King Vidor.\nTrama.\nPeg \u00e8 figlia di una nobildonna inglese, ripudiata dalla propria famiglia per aver sposato un povero contadino irlandese. La ragazza, dopo la morte della madre, \u00e8 sempre vissuta con il padre Pat in un povero villaggio di pescatori. Un giorno, in paese, arriva sir Gerald Markham, un avvocato inglese che annuncia a Pat che sua figlia ha ereditato i beni del nonno. Ma quest'ultimo, nel testamento, ha messo la clausola che la nipote dovr\u00e0 recarsi in Inghilterra per almeno tre anni, dove sar\u00e0 istruita come una signora, e non dovr\u00e0 pi\u00f9 rivedere il padre. Dapprima Pat reagisce dicendo che sua figlia non accetter\u00e0 mai tale clausola. Poi, per\u00f2, dopo la morte di alcuni pescatori che gli fanno pensare alla precariet\u00e0 della sua vita, fa partire Peg senza dirle nulla della sua rinuncia.\nPeg si reca in Inghilterra dove vivr\u00e0 dai Chichester. Costoro, che ricevono un assegno annuale di cinquemila sterline per ospitare la ragazza, la trattano con sufficienza se non con disprezzo. Ignara di tutto ci\u00f2, Peg accetta le loro offese soprattutto per compiacere Gerald, del quale si \u00e8 innamorata ma che, invece, corteggia Ethel, la figlia dei Chichester. Questa, spinta dalla madre, accetta di fidanzarsi con lui ma chiede a Peg, che l'ha sorpresa a baciarsi con Brent, un uomo sposato, di tacere. Ethel, quando Brent le annuncia che la moglie Grace gli ha rifiutato il divorzio, chiede a Gerald di annunciare a tutti il fidanzamento. La notizia distrugge Peg che scrive al padre, esprimendo il desiderio di tornare a casa.\nDurante la festa per il fidanzamento, Gerald ha un incontro segreto con Pat che sta per emigrare negli Stati Uniti. Vedendo da lontano la figlia vestita come una signora, a suo agio tra gli altri ospiti, Pat decide di sparire dalla sua vita e chiede a Gerald di dirle che lui \u00e8 morto. Intanto Ethel progetta di fuggire insieme a Brent. Peg irrompe nella sua stanza e cerca di dissuaderla dal rovinarsi con il capitano, un notorio donnaiolo. Ma la giovane Chichester \u00e8 restia ad accettare il consigli di Peg. La ragazza, allora, si presenta in albergo, dove alloggia Brent e, quando giunge la moglie di questi, accompagnata da due detective, Peg viene scambiata per l'amante del capitano. Grace le confida che non \u00e8 stata lei a rifiutare il divorzio, ma lo stesso Brent.\nLa scandalosa condotta di Peg viene stigmatizzata dalla signora Chichester che ignora il ruolo della figlia Ethel in tutta la vicenda. Peg annuncia a tutti che rinuncia all'eredit\u00e0 per tornarsene a casa, in Irlanda. Alaric, l'altro figlio della signora Chichester, le rivela allora le modalit\u00e0 del finanziamento per il suo soggiorno da loro e Gerald le confessa che il padre non \u00e8 morto, come le aveva detto, ma che sta per imbarcarsi per l'America. La ragazza si precipita per fermare Pat e riportarlo a casa con lei.\nQualche tempo dopo, mentre si festeggia il compleanno di Peg, al villaggio riappare Gerald che, finalmente, si \u00e8 accorto dell'amore della ragazza e ora \u00e8 venuto a chiederla in moglie.\nProduzione.\nIl film venne prodotto dalla Cosmopolitan Productions per MGM\nDistribuzione.\nIl film usc\u00ec negli USA il 26 maggio 1933, distribuito dalla MGM, dopo una prima tenuta il 19 maggio 1933.\nDate di uscita.\nIMDb\nAlias\nDifferenti versioni.\nLa commedia di J. Hartley Manners, che si ispira a una popolare canzone di Alfred Bryan e Fred Fisher, fu portata sullo schermo in tre diverse versioni:"}
{"id": "242092", "revid": "767487", "url": "https://it.wikipedia.org/wiki?curid=242092", "title": "Pentimento (film 1952)", "text": "Pentimento \u00e8 un film del 1952, diretto da Enzo Di Gianni.\nProduzione.\nLa pellicola \u00e8 ascrivibile al filone dei melodrammi sentimentali, comunemente detto \"strappalacrime\", molto in voga in quel periodo tra il pubblico italiano (in seguito ribattezzato dalla critica con il termine \"neorealismo d'appendice\").\nDistribuzione.\nIl film venne distribuito nel circuito cinematografico italiano il 5 febbraio del 1952."}
{"id": "242093", "revid": "114846304", "url": "https://it.wikipedia.org/wiki?curid=242093", "title": "Premi Oscar 1931", "text": "La 4\u00aa edizione della cerimonia di premiazione degli Oscar si \u00e8 tenuta il 10 novembre 1931 nella \"Sala D'Oro\" del Biltmore Hotel a Los Angeles. Il conduttore della serata \u00e8 stato l'attore britannico Lawrence Grant.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "242094", "revid": "599013", "url": "https://it.wikipedia.org/wiki?curid=242094", "title": "Legittima difesa (diritto)", "text": "La legittima difesa, in diritto, \u00e8 un istituto giuridico previsto da vari ordinamenti giuridici, che riconosce il principio della difesa personale, generalmente con finalit\u00e0 di tutela.\nStoria.\nLa ragione dell'istituto \u00e8 probabilmente ispirata al brocardo latino \"vim vi repellere licet\" e la \"ratio\" va individuata nella prevalenza attribuita, in un atto di autodifesa, all'interesse dell'ingiustamente aggredito piuttosto che all'interesse dell'aggressore.\nSulla scorta di una radicata elaborazione etico-filosofica, ci\u00f2 che la legge invece non ammette \"\u00e8 la negazione\ndel valore della persona che delinque\nin quanto uomo, e perci\u00f2 l\u2019inflizione\ndi lesioni fisiche significative in un contesto\ndi mera offesa al patrimonio. Questo\n\u00e8 coerente \u2013 tra l\u2019altro \u2013 con la disciplina\ncivilistica del possesso: la quale, incentrandosi\nsulla rilevanza in s\u00e9 dello spoglio violento\no clandestino, \u00e8 ordinata ad evitare\nil pi\u00f9 possibile, come si suol dire, che \"cives ad arma ruant\"\"..\nDiritto internazionale.\nEsso \u00e8 stato codificato nell'art. 51 della Carta delle Nazioni Unite, che rappresenta l\u2019eccezione fondamentale al divieto dell\u2019uso\ndella forza contenuto nell\u2019art. 2, par. 4 della medesima Carta: \"una delle manifestazioni pi\u00f9 significative dell\u2019attuale fase evolutiva del diritto internazionale \u00e8 rappresentata dall\u2019espansione del diritto di legittima\ndifesa, individuale e collettiva, rispetto alle interpretazioni dell\u2019art. 51 della\nCarta prevalenti sino agli inizi degli anni \u201990\".\nLegislazioni nazionali.\nItalia.\nIstituto previsto dal codice penale italiano; esso prevede anche la punibilit\u00e0 dell'eccesso colposo di legittima difesa."}
{"id": "242095", "revid": "767487", "url": "https://it.wikipedia.org/wiki?curid=242095", "title": "Pentimento (film 1984)", "text": "Pentimento (; , \"Monanieba\") \u00e8 un film sovietico del 1984 diretto dal regista georgiano Tengiz Abuladze, vincitore del Grand Prix Speciale della Giuria al 40\u00ba Festival di Cannes. Con \"Pentimento\", si concluse la trilogia che aveva inaugurato la maturit\u00e0 dell'artista: dopo essersi soffermato con acuta sensibilit\u00e0 e pregnante simbolismo sull'eterno problema del conflitto fra l'individuo e la comunit\u00e0 in cui vive, calandolo in un ancestrale mondo pastorale prima (\"La supplica\", 1968) e nel conformismo di un villaggio contadino pre-rivoluzionario poi (\"L'albero dei desideri\",1977), Abuladze lo declina nella sua pi\u00f9 drammatica espressione, quella segnata dall'avvento di una societ\u00e0 totalitaria e poi post-totalitaria, dilaniate fra resistenza e compiacenza, fra perpetuazione di verit\u00e0 e memoria e criminale dimenticanza e negazione.\nTrama.\nUna donna viene processata, rea di aver dissotterrato per tre volte la salma di Varlam Aravidze, acclamato borgomastro di una citt\u00e0 georgiana. Durante il processo, la donna proclama con orgoglio il suo intento: riesumare la memoria del dispotico regime instaurato dal defunto Varlam, gi\u00e0 concordemente e pacificamente rimossa dalla stessa comunit\u00e0 che lo aveva sostenuto, e denunciarne le colpe.\nProduzione e distribuzione.\nRealizzato nel 1984, il film venne distribuito solo a partire dalla fine del 1986, grazie alla glasnost' di Michail Gorba\u010d\u00ebv che lo fece circolare: partecip\u00f2 quindi a diverse edizioni di Festival internazionali del 1987 e addirittura del 1988.\nAl successo di critica internazionale il film aggiunse anche uno dei pi\u00f9 importanti riconoscimenti artistici sovietici, il Premio Lenin."}
{"id": "242097", "revid": "767487", "url": "https://it.wikipedia.org/wiki?curid=242097", "title": "Per sempre (film 1991)", "text": "Per sempre \u00e8 un film del 1991 scritto e diretto da Walter Hugo Khouri.\nTrama.\nMarcelo Rondi, un ricchissimo brasiliano, viene rinvenuto privo di vita nel suo appartamento. L'uomo \u00e8 stato colpito da un infarto. Giunge sul luogo la figlia Berenice, che si mette a indagare sulle cause del decesso. Rintracciate le varie amanti dell'uomo, non si risparmia di vessarle e di infastidirle. La giovane donna, affetta da una malattia nervosa, si stabilisce nell'appartamento, finendo per intrattenere dialoghi e confronti col padre deceduto. Forse aveva una relazione col genitore e, con tutta probabilit\u00e0, \u00e8 stata proprio lei a causarne la morte..."}
{"id": "242098", "revid": "767487", "url": "https://it.wikipedia.org/wiki?curid=242098", "title": "Per sempre (film 1999)", "text": "Per sempre \u00e8 un cortometraggio del 1999 diretto da Chiara Caselli, vincitore nel 2000 del Nastro d'argento al miglior cortometraggio.\nTrama.\nAnna, 6 anni, preferisce non mangiare, chiusa in un mondo tutto suo che le voci degli altri, gli adulti, quasi rompono. Anna porta al dito un anello di plastica: \u00e8 sposata con Piero, dice. Anche Piero, 6 anni, porta un anellino: \u00e8 sposato con Anna, dice."}
{"id": "242099", "revid": "767487", "url": "https://it.wikipedia.org/wiki?curid=242099", "title": "Per tutta la vita (film 1917)", "text": "Per tutta la vita \u00e8 un film del 1917 diretto da Gennaro Righelli."}
{"id": "242100", "revid": "767487", "url": "https://it.wikipedia.org/wiki?curid=242100", "title": "Per tutta la vita (film 1947)", "text": "Per tutta la vita \u00e8 un film del 1947, diretto da Robert Gordon."}
{"id": "242102", "revid": "287204", "url": "https://it.wikipedia.org/wiki?curid=242102", "title": "Sassariente", "text": "Il monte Sassariente si trova nel comune di Cugnasco-Gerra, nel Cantone Ticino (Svizzera) ed \u00e8 alto 1.767\u00a0m s.l.m.\nDescrizione.\nSituato nei pressi di Locarno, sulla cima \u00e8 posata una grande croce in acciaio. In giornate di bel tempo \u00e8 visibile la \"Madonina\" del Duomo di Milano."}
{"id": "242103", "revid": "767487", "url": "https://it.wikipedia.org/wiki?curid=242103", "title": "Perdizione (film 1933)", "text": "Perdizione (\"The Story of Temple Drake\") \u00e8 un film del 1933, diretto da Stephen Roberts e basato sul romanzo \"Santuario\" di William Faulkner.\nTrama.\nIn una citt\u00e0 del Sud, l'irrequieta e ribelle Temple Drake, figlia di un giudice, si trova coinvolta in una brutta storia, andando a finire nelle mani di alcuni contrabbandieri che abusano di lei. Portata in un bordello, verr\u00e0 tenuta prigioniera mentre si sta svolgendo il processo per l'omicidio di un ragazzo, omicidio di cui viene accusato Lee Goodwin, uno dei contrabbandieri, quello che, in realt\u00e0, ha difeso la ragazza nascondendola a Trigger, il vero omicida. Lee, oltretutto, non vuole accusare Trigger perch\u00e9 hanno gi\u00e0 tentato di ucciderlo in cella. L'avvocato difensore di Lee \u00e8 Stephen, un giovane innamorato di Temple: dietro suggerimento di Ruby, la moglie del suo assistito, si reca nella casa di Reba, la maitresse, dove trova Temple in sottoveste. La ragazza, che si trova insieme a Trigger, temendo che il criminale uccida Stephen, gli dichiara di trovarsi l\u00ec di sua spontanea volont\u00e0. L'avvocato consegna ai due la citazione come testimoni al processo e se ne va. Temple, allora, cerca di fuggire ma \u00e8 braccata da Trigger: lei, per difendersi, non volendo essere nuovamente violentata, gli spara uccidendolo.\nIn tribunale, Temple scongiura Stephen di non farla testimoniare e gli confessa di aver ucciso Trigger, ma l'avvocato non cede, senza ascoltare neanche gli avvertimenti del giudice che vorrebbe salvare l'onore della figlia. Sul banco dei testimoni, la giovane finalmente trover\u00e0 il coraggio di raccontare la sua drammatica storia e di come il vero assassino di Tommy, un ragazzo che aveva cercato di difenderla, era stato Trigger, il suo stupratore, che poi lei ha ucciso. L'emozione \u00e8 troppa, e Temple sviene. Orgoglioso di lei, Stephen la porta fuori dall'aula del tribunale.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, il film fu presentato in prima a New York il 6 maggio 1933. Nel dicembre dello stesso anno, usc\u00ec anche in Austria, mentre il 22 gennaio 1934 fu distribuito in Danimarca e, il 25 maggio 1934, in Portogallo."}
{"id": "242104", "revid": "580", "url": "https://it.wikipedia.org/wiki?curid=242104", "title": "Ordinato (araldica)", "text": "Ordinato \u00e8 un termine utilizzato in araldica per indicare pi\u00f9 figure disposte in direzioni blasoniche: in banda, in croce, ecc.\nIl termine \u00e8 utilizzato per indicare non la posizione di ogni singola figura, per definire la quale si usa il termine \"posto\", ma quella dell'insieme delle figure. Nell'esempio seguente ognuna delle asce \u00e8 \"posta\" in palo: le tre asce nel loro insieme sono invece \"ordinate\" in fascia. Tre elementi ordinati in fascia sono detti anche \"posti uno accanto all'altro\".\nIl termine entra anche a far parte dell'espressione \"male ordinate\" che si riferisce ad un insieme di sole tre figure disposte a triangolo con il vertice in alto. Nel caso in cui le figure siano \"ordinate in decusse\", si usa anche l'espressione \"passate in croce di Sant'Andrea\"."}
{"id": "242105", "revid": "767487", "url": "https://it.wikipedia.org/wiki?curid=242105", "title": "Perdizione (film 1937)", "text": "Perdizione \u00e8 un film del 1937 diretto da Jean-Paul Paulin."}
{"id": "242106", "revid": "767487", "url": "https://it.wikipedia.org/wiki?curid=242106", "title": "Perdizione (film 1942)", "text": "Perdizione \u00e8 un film del 1942, diretto dal regista Carlo Campogalliani.\nDistribuzione.\nIl film venne distribuito nel circuito cinematografico italiano il 16 agosto del 1942."}
{"id": "242107", "revid": "767487", "url": "https://it.wikipedia.org/wiki?curid=242107", "title": "Perdono (film 1952)", "text": "Perdono (\"This Woman Is Dangerous\") \u00e8 un film del 1952 diretto da Felix E. Feist.\nDal Mereghetti 2006\u00f9\nTrama.\nElisabeth Austin, amante di un gangster (Matt Jackson), si innamora di un chirurgo (Dennis Morgan) che l'ha salvata dalla cecit\u00e0 e si propone di diventare una moglie esemplare, ma il fuorilegge non \u00e8 disposto a rinunciare a lei.\nProduzione.\nIl film fu prodotto dalla Warner Bros.\nUn piccolo classico del melodramma americano anni Quaranta, tratto da un romanzetto strappalacrime di Fannie Hurst e gi\u00e0 portato sullo schermo nel 1920. La Crawford \u00e8 superba nel caratterizzare una diretta discendente di Mildred (l'amante gangster: \"non ti vedo da sei giorni\". E lei: \"e io da sei notti\") e riesce a rendere credibile anche l'enfatica conclusione, mentre Feist evita le trappole del sentimentalismo con una robusta scansione delle scene drammatiche. Ottima la fotografia di Ernest Haller, soprattutto quando l'obiettivo si concentra sul tormentato volto dell'attrice. Il violino della colonna sonora \u00e8 suonato da Isaac Stern (da Mereghetti 2006).\nDistribuzione.\nDistribuito dalla Warner Bros., venne distribuito nelle sale cinematografiche USA il 9 febbraio 1952. Qualche giorno dopo, il 26 settembre, il film usc\u00ec anche in Francia."}
{"id": "242108", "revid": "767487", "url": "https://it.wikipedia.org/wiki?curid=242108", "title": "Perdono (film 1966)", "text": "Perdono \u00e8 un film-musicarello del 1966, diretto dal regista Ettore Maria Fizzarotti. \u00c8 il \"sequel\" di \"Nessuno mi pu\u00f2 giudicare\", uscito nello stesso anno.\nTrama.\nFederico, la fidanzata Laura e la cugina di lei, Caterina, sono tre giovani pieni di speranza, uniti da una grande amicizia che sembra indissolubile. I tre lavorano in un grande magazzino ma, quando Caterina decide di tentare la carriera musicale, date le sue doti vocali, tutto cambia. Caterina diventa una cantante di successo e Federico s'innamora di lei. Caterina, che per\u00f2 non vuole far soffrire la cugina Laura, finge di non ricambiare il giovane facendo mettere a quest'ultimo la testa a posto. Intanto evolvono le trame di vari personaggi secondari, in particolar modo il fresco matrimonio tra la guardia giurata Antonio e la segretaria dei grandi magazzini Adelina.\nIl film si conclude con Caterina che canta la canzone \"Perdono\" ad uno spettacolo.\nProduzione.\nCome per \"Nessuno mi pu\u00f2 giudicare\", di cui questo film \u00e8 la continuazione, alcune scene furono girate ai magazzini della Standa di via Cola di Rienzo a Roma.\nDistribuzione.\n\u00c8 uscito in DVD nell'ottobre del 2010 la versione della durata di 90 minuti, distribuita dalla 01 Distribution; sul retro ci sono inclusi anche i loghi di Rai Cinema e Titanus. Questa versione viene spesso replicata in TV, mentre per l'edizione estesa \u00e8 uscito nel catalogo "}
{"id": "242109", "revid": "767487", "url": "https://it.wikipedia.org/wiki?curid=242109", "title": "Perfidia (film 1932)", "text": "Perfidia (\"Shopworn\") \u00e8 un film del 1932, diretto da Nick Grinde.\nTrama.\nKitty Lane e David Livingston sono innamorati ma appartengono a due classi sociali diverse e la madre del giovane fa di tutto per separarli, giungendo a fingersi malata di cuore cos\u00ec da poter farsi accompagnare dal figlio in Europa dove intende farsi visitare da un luminare. David sconvolge il piano della madre chiedendo a Kitty di sposarlo prima della partenza. La signora Livingstone, allora, aiutata dal giudice Forbes, cerca di corrompere Kitty che per\u00f2 non cede. Per toglierla di mezzo, la fanno accusare di immoralit\u00e0. Mentre Kitty deve scontare novanta giorni di detenzione, Dave parte per l'Europa con la madre.\nPassano alcuni anni: diventata un'attrice di successo, Kitty ritrova David, ora medico affermato ma non ancora libero dall'influenza materna. Il loro amore si risveglia e i due progettano ancora una volta di sposarsi. La signora Livingstone, saputo del nuovo fidanzamento tra i due, minaccia Kitty con una pistola ma poi la prega in ginocchio di non rovinare la brillante carriera del figlio. Queste parole toccano la ragazza e, quando poco dopo arriva David, Kitty gli dice di aver accettato la sua proposta di matrimonio solo per fare dispetto alla madre di lui. A questo punto la signora Livingstone che, nascosta, aveva assistito alla scena, si fa avanti e rivela al figlio la verit\u00e0, ovvero che era lei a volere la separazione tra i due.\nProduzione.\nIl film - le cui riprese durarono dall'8 al 29 dicembre 1931 - fu prodotto dalla Columbia Pictures Corporation.\nDistribuzione.\nIl copyright del film venne registrato dalla Columbia Pictures Corp. il 7 marzo 1932 con il numero LP2899.\nDistribuito dalla Columbia Pictures, usc\u00ec nelle sale cinematografiche statunitensi il 25 marzo 1932 con il titolo originale \"Shopworn\"."}
{"id": "242110", "revid": "767487", "url": "https://it.wikipedia.org/wiki?curid=242110", "title": "Perfidia (film 1945)", "text": "Perfidia (\"Les Dames du Bois de Boulogne\") \u00e8 un film del 1945 diretto da Robert Bresson.\nTrama.\nH\u00e9l\u00e8ne e Jean sono amanti, non sono sposati ma non sono nemmeno interessati a diventare marito e moglie. Ad un certo punto per\u00f2 Jean decide di lasciare H\u00e9l\u00e8ne che sembra accettare di buon grado la cosa. In verit\u00e0 sta tramando una vendetta. Ha conosciuto la giovane Agn\u00e8s, aspirante ballerina che per riuscire a vivere e mantenere la madre \u00e8 costretta a prostituirsi.\nH\u00e9l\u00e8ne paga i debiti delle due donne e le manda a vivere in un bell'appartamento, costruendo loro una buona ma falsa reputazione. Fa in modo che Jean incontri Agn\u00e8s al Bois di Boulogne e ben presto i due si innamorano e Jean pensa subito alle nozze. H\u00e9l\u00e8ne, che continua a parlare bene della ragazza si offre per organizzare un sontuoso matrimonio e convince la dubbiosa Agn\u00e8s a rivelare il suo passato solo dopo le nozze. Subito dopo la cerimonia H\u00e9l\u00e8ne pu\u00f2 finalmente assaporare la sua vendetta: rivela il passato di Agn\u00e8s, la ragazza sviene perch\u00e9 era convinta che Jean ne fosse gi\u00e0 a conoscenza e l'uomo la abbandona svenuta.\nLa sera Jean torna dalla moglie e la trova inferma a letto a causa del cuore debole. La ragazza gli chiede perdono ma aggiunge che sarebbe disposta a morire pur di lasciarlo libero ma l'uomo \u00e8 fortemente innamorato e la implora di essere forte e vivere. La ragazza risponde con un debole sorriso: non morir\u00e0.\nProduzione.\nLa produzione del film fu molto complicata, Parigi era ancora sotto occupazione nazista e a causa dei bombardamenti alleati l'elettricit\u00e0 spesso saltava.\nI costumi furono realizzati dalla sarta di origine italiana Elsa Schiaparelli.\n\u00c8 il secondo film realizzato dal regista Robert Bresson che non venne apprezzato dal pubblico e fu anche l'ultimo in cui hanno partecipato attori professionisti, nei film successivi infatti ha preferito utilizzare attori non professionisti o poco conosciuti.\nDistribuzione.\n\u00c8 uscito nelle sale francesi il 21 settembre 1945."}
{"id": "242111", "revid": "2056951", "url": "https://it.wikipedia.org/wiki?curid=242111", "title": "Orizzontale destro", "text": "Orizzontale destro (sinistro) \u00e8 un termine utilizzato in araldica per indicare una particolarit\u00e0 italiana; sole che spunta dagli angoli di destra o di sinistra del capo, o da una linea di partizione; usato anche per la \"cometa\"."}
{"id": "242112", "revid": "767487", "url": "https://it.wikipedia.org/wiki?curid=242112", "title": "Pia de' Tolomei (film 1910)", "text": "Pia de' Tolomei \u00e8 un film del 1910 diretto da Gerolamo Lo Savio.\nLo svolgimento del film \u00e8 ispirato al celebre V canto del Purgatorio scritto da Dante Alighieri.\nTrama.\nNel Purgatorio Dante incontra la figura di Pia de' Tolomei, giovane maremmana sposata con il nobile Nello dei Pannocchieschi e morta per opera del coniuge a causa della sua infedelt\u00e0."}
{"id": "242113", "revid": "767487", "url": "https://it.wikipedia.org/wiki?curid=242113", "title": "Pia de' Tolomei (film 1941)", "text": "Pia de' Tolomei \u00e8 un film del 1941 diretto da Esodo Pratelli.\nTrama.\nXIII secolo. Pia, discendente di una storica famiglia senese, rimasta sola per la partenza del marito per la guerra, incontra di nascosto il fratello, gi\u00e0 allontanato dalla citt\u00e0, per salutarlo.\nUn amico del marito, innamorato della donna ma non riamato, scopre l'incontro dei due fratelli e per vendicarsi convince il consorte di Pia, tornato in citt\u00e0, che la donna lo abbia tradito. La donna viene rinchiusa in un castello della Maremma toscana, dopo essere stata abbandonata definitivamente dal marito.\nL'innamorato traditore arriva quindi al castello nel tentativo di sedurre la donna, ma costei nel tentativo di fuggire dal losco individuo precipita dal balcone e morir\u00e0.\nDistribuzione.\nIl film venne distribuito nelle sale cinematografiche italiane il 15 settembre del 1941."}
{"id": "242115", "revid": "1516566", "url": "https://it.wikipedia.org/wiki?curid=242115", "title": "Orlatura", "text": "Orlatura, detta anche orlo, \u00e8 un termine utilizzato in araldica per indicare una bordatura diminuita e posta con distacco dai lembi dello scudo.\nIl termine \u00e8 impiegato anche per indicare una disposizione di figure. Alcuni impiegano il termine \"cinta\". L'orlo non va confuso con la \"filiera\", che ha le stesse dimensioni ma \u00e8 aderente ai lati dello scudo.\nIn Francia si usa anche il termine \"trescheur\" per indicare un orlo pi\u00f9 stretto del normale che pu\u00f2 presentarsi anche fiorito, controfiorito, doppio o in forma di corda attorcigliata. Un esempio classico di \"trescheur\" \u00e8 quello presente nello stemma di Scozia, in cui \u00e8 doppio e controfiorito. Spesso in Italia si usa il termine \"cinta\", ma sarebbe opportuno sostituirlo in questi casi con \"orlatura diminuita\" o \"trescheur\"."}
{"id": "242116", "revid": "767487", "url": "https://it.wikipedia.org/wiki?curid=242116", "title": "Pia de' Tolomei (film 1958)", "text": "Pia de' Tolomei \u00e8 un film del 1958, diretto dal regista Sergio Grieco.\nTrama.\nPia de' Tolomei pur essendo innamorata di Ghino Perticari, \u00e8 stata costretta a sposare un nobile di Siena che, quando viene a scoprire il suo amore per l'altro uomo, la fa rinchiudere in una torre."}
{"id": "242117", "revid": "767487", "url": "https://it.wikipedia.org/wiki?curid=242117", "title": "Piccole donne (film 1933)", "text": "Piccole donne (\"Little Women\") \u00e8 un film del 1933 diretto da George Cukor, tratto dal romanzo omonimo di Louise May Alcott.\nSi tratta di una delle numerose versioni cinematografiche che ha avuto il libro della Alcott, la storia di una famiglia del New England al tempo della Guerra di Secessione: attraverso un libro per \"signorine\" dai toni vittoriani, si affrontano temi importanti come l'emancipazione della donna.\nNel 1933 \u00e8 stato indicato tra i migliori dieci film dell'anno dal National Board of Review of Motion Pictures.\nTrama.\nLa storia \u00e8 quella quasi autobiografica della famiglia Alcott, diventata March nel libro: le quattro sorelle, Margaret, Josephine, Elizabeth e Amy sono le protagoniste della storia, che si snoda intorno agli avvenimenti domestici accaduti nell'anno in cui il padre \u00e8 lontano da casa perch\u00e9 nell'esercito durante la Guerra Civile. In questo anno, che le ragazze vivono come un gioco, esse tentano di lavorare ai propri difetti e cercano dei piccoli lavoretti per il sostentamento quotidiano, accompagnate da altri personaggi come la madre, la fedele domestica Hannah e l'amico Laurie. Il lieto fine \u00e8 d'obbligo e anche la riflessione su argomenti moralistici, che la scrittrice propone ai suoi lettori seriamente ma senza essere noiosa."}
{"id": "242118", "revid": "767487", "url": "https://it.wikipedia.org/wiki?curid=242118", "title": "Piccole donne (film 1949)", "text": "Piccole donne (\"Little Women\") \u00e8 un film del 1949 diretto da Mervyn LeRoy e tratto dall'omonimo romanzo di Louisa May Alcott che ha come protagoniste June Allyson nel ruolo di Jo, Janet Leigh in quello di Meg, Elizabeth Taylor in quello di Amy e Peter Lawford nel ruolo di Laurie. Pi\u00f9 che altro, questa versione \u00e8 un remake del film del 1933 in quanto presenta, con qualche minima variazione, molte analogie con la precedente versione.\nTrama.\nNel New England vive la famiglia March, composta da quattro sorelle con i loro genitori. Scoppia la guerra di secessione e il padre parte per il fronte. Le ragazze vivono i piccoli accadimenti della loro cittadina colmando di affetto la loro mamma. Le quattro sorelle hanno un carattere molto diverso tra loro: Jo \u00e8 un'indomita ribelle, vorrebbe essere al fronte per combattere accanto al padre e sogna di diventare una famosa scrittrice; Meg \u00e8 una giovane donna pratica ma ragionevolmente romantica; Amy \u00e8 la sofisticata delle sorelle, vezzosa ed egoista; Beth, la sorella minore, \u00e8 dolce, timida e delicata di salute, con la passione per la musica e per il pianoforte.\nGiunge un giorno nel paese un bel giovanotto che arriva dalla grande citt\u00e0: si tratta di Laurie, il nipote di un vecchio signore scorbutico, loro vicino di casa. Laurie inizia a corteggiare Jo, ma questa lo respinge. I due rimangono amici e, tempo dopo, Laurie si sposer\u00e0 con Amy. Intanto la povera Beth si ammala, mentre il padre, ferito in guerra, ritorna a casa. La vita scorre e le sorelle crescono. Decisa a rincorrere il sogno di diventare una brava scrittrice, Jo parte per New York, dove conosce il professor Bhaer, a cui fa leggere i suoi racconti, prevalentemente di gusto gotico. Il professore ne riconosce il talento, ma le consiglia di provare altri generi letterari, scrivendo solo di ci\u00f2 che conosce in prima persona. Tornata a casa dalla sua famiglia, Jo riprende la sua vecchia vita e assiste la sorella Beth, gravemente malata, fino ai suoi ultimi giorni. Dopo la morte di Beth, in occasione di una riunione di famiglia, presenti la sorella Meg sposata con John Brooke e gi\u00e0 madre di due gemelli e la sorella Amy sposata con Laurie, Jo trover\u00e0 fuori della porta di casa il professor Bhaer, giunto a portarle il suo libro, finalmente pubblicato. Jo riconosce di avere molto in comune con lui e lo far\u00e0 entrare in casa e a far parte della sua famiglia.\nProduzione.\nIl film fu prodotto dalla Metro-Goldwyn-Mayer (MGM) (presents A Mervyn LeRoy Production) e dalla Loew's (con il nome Loew's Incorporated). Per la parte di Jo March era stata annunciata alla fine del 1946 l'attrice Jennifer Jones, moglie del produttore David O. Selznick che inizi\u00f2 a curare la preparazione del film e aveva gi\u00e0 indicato Mervyn LeRoy come regista. Quando Selznick abbandon\u00f2 il progetto, il regista rimase invariato e June Allyson imperson\u00f2 Jo March. Il film segn\u00f2 il debutto hollywoodiano dell'attore italiano Rossano Brazzi e l'addio al cinema dell'attore C. Aubrey Smith che mor\u00ec dopo le riprese nel 1948. Per interpretare la frivola Amy, Elizabeth Taylor dovette apparire bionda.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi nell'aprile 1949 dopo una prima tenuta a New York il 10 marzo 1949 con il titolo originale \"Little Women\"."}
{"id": "242119", "revid": "767487", "url": "https://it.wikipedia.org/wiki?curid=242119", "title": "Piccole donne (film 1994)", "text": "Piccole donne (\"Little Women\") \u00e8 un film del 1994, diretto dalla regista australiana Gillian Armstrong.\n\u00c8 il terzo film sonoro tratto dal libro di Louise May Alcott, il primo con una regia femminile. Altre due versioni mute del libro sono andate perse.\nTrama.\nNel 1861, il signor March venne richiamato un'altra volta alle armi nel corso della guerra di secessione americana. Il signor March affida la famiglia alla moglie, donna forte ed efficiente che si dedica alle sue quattro figlie:\nNella casa ci sono molte ristrettezze, ma le ragazze aiutano sempre chi \u00e8 meno fortunato. Nel vicinato c'\u00e8 il giovane Laurie che adora tutte e quattro le ragazze March.\n\u00c8 con il ritorno del padre, in convalescenza, che la famiglia si dissolve lentamente. Amy parte con la zia per l'Europa, Jo rifiuta la proposta di nozze di Laurie e va a New York per diventare scrittrice. Lavora come istitutrice e conosce Friedrich Bhaer, un insegnante tedesco molto colto, attento ai problemi sociali, che a differenza degli altri uomini nella casa apprezza le sue idee e la sprona a esporle.\nDopo una discussione sulla qualit\u00e0 degli scritti, che Bhaer ritiene di basso profilo per le potenzialit\u00e0 di Jo, i due si allontanano momentaneamente e la ragazza decide di tornare a casa. In realt\u00e0, \u00e8 grazie a lui che smette di scrivere gialli basati su casi di cronaca nera che vende ai giornali.\nJo, dunque, torna a casa. Le ragazze sono ormai diventate donne, ma Beth muore poco dopo il suo arrivo. Meg, sposatasi tempo addietro, ha due bambini gemelli: Margaret (Daisy) e John Jr. (Demi). Jo inizia a scrivere la storia della sua famiglia, e appena conclusa la invia al sig. Bhaer per darne lettura.\nIn Europa, intanto Amy sposa Laurie. Proprio il giorno in cui i due tornano a casa per annunciarlo il sig. Friedrich Bhaer arriva in casa March per portare a Jo il romanzo \"Piccole Donne\" pubblicato a New York, ma fraintende e crede che sia lei a sposare Laurie. Scosso dalla notizia si incammina verso la stazione, ma alla fine Jo riesce a raggiungerlo e gli spiega l'equivoco; oltre al proprio amore, gli offre un posto nella scuola per bianchi e neri che vuole aprire nella casa della vecchia zia. Lui accetta."}
{"id": "242120", "revid": "1516566", "url": "https://it.wikipedia.org/wiki?curid=242120", "title": "Orlatura gigliata", "text": "Orlatura gigliata \u00e8 un termine utilizzato in araldica per indicare un'orlatura coi lembi gigliati. Talora \u00e8 indicata anche come \"orlatura fiorita di gigli\", come nel caso dello stemma di Scozia."}
{"id": "242121", "revid": "767487", "url": "https://it.wikipedia.org/wiki?curid=242121", "title": "Pinocchio (film 1911)", "text": "Pinocchio \u00e8 un film del 1911, diretto dal regista Giulio Antamoro. \u00c8 il primo film tratto da \"Le avventure di Pinocchio\" di Carlo Collodi. Il personaggio fu interpretato dall'attore adulto Ferdinand Guillaume (noto anche col nome di Polidor), \"in costume da burattino\".\nTrama.\nIl falegname Geppetto fabbrica un burattino che gli faccia compagnia. Appena finisce di costruirlo decide di chiamarlo Pinocchio.\nPinocchio comincia a fare il monello, scappa di casa e viene rincorso da Geppetto. I carabinieri fermano Geppetto mentre Pinocchio torna a casa dove si brucia i piedi. Per fortuna arriva Geppetto che gli rif\u00e0 i piedi. Ma il burattino continua a fare il monello con i suoi compagni finch\u00e9 finisce dentro una tagliola di un contadino, che lo costringe a fargli da cane da guardia al suo pollaio. Durante la notte due figuracce nere si avvicinano a Pinocchio che comincia ad abbaiare, i due banditi scappano e il contadino libera Pinocchio dal collare. Pinocchio cammina per la strada e rivede i due assassini che lo impiccano alla quercia grande. Poi i due briganti se ne vanno. Arriva la Fata Turchina che salva Pinocchio dall\u2019impiccagione e gli dona delle monete d\u2019oro da portare a Geppetto. Strada facendo Pinocchio incontra il gatto e la volpe che lo convincono a sotterrare le monete nel Campo dei Miracoli dove sarebbe spuntato un albero pieno di zecchini d\u2019oro. I tre si incamminano e arrivano prima alla citt\u00e0 di acchiappa-citrulli e poi al Campo dei Miracoli dove Pinocchio semina le sue monete. Durante la notte il gatto e la volpe tornano nel Campo e rubano le monete di Pinocchio. Il burattino si accorge di essere stato imbrogliato e quando ritrova il gatto e la volpe all\u2019interno di un\u2019osteria scoppia una lite che coinvolge nella confusione tutti gli avventori. Due cani mastini portano Pinocchio in tribunale dove egli denuncia il furto delle monete d\u2019oro. Il Giudice-gorilla paradossalmente lo condanna alla prigione. Pinocchio scappa dalla prigione, si tuffa in mare e, nuotando giunge in vista di una terra dove vive una trib\u00f9 di indiani. Una balena lo inghiotte. Nella pancia dell\u2019animale Pinocchio ritrova Geppetto. Gli indiani liberano Pinocchio e Geppetto dalla pancia della balena e Pinocchio diventa il capo della trib\u00f9. Gli indiani legano Geppetto. Pinocchio scappa e raggiunge dei soldati: sparato da un cannone, torna a casa e vi ritrova inaspettatamente Geppetto. Poi va a teatro dove conosce dei burattini e durante uno spettacolo il burattinaio Mangiafuoco lo fa prigioniero. Pinocchio riesce a scappare e torna a casa dove abbraccia Geppetto. Pinocchio segue Lucignolo in un posto chiamato \"Paese dei Balocchi\" dove non ci sono regole e ogni bambino pu\u00f2 fare quello che vuole. La mattina dopo Pinocchio e Lucignolo vengono trasformati in asinelli dal cocchiere che li porta a bere da una vasca piena d'acqua. Fortunatamente la Fata turchina fa tornare Pinocchio burattino com'era prima. Poi Pinocchio ritorna a casa da Geppetto e finalmente, dopo mille avventure, la Fata turchina trasforma il vivace burattino in un vero bambino.\nDistribuzione in Internet.\nIl 26 ottobre 2011, i primi 6 minuti del film sono stati caricati sul canale YouTube della Cineteca Milano. Il titolo del video riporta erroneamente il 1914 come data del film, mentre il video stesso riporta la data corretta, 1911.\nIl 20 marzo 2020 il film \u00e8 stato caricato in versione integrale, restaurata e sonorizzata dal MIC Lab, sul canale ufficiale Vimeo della Fondazione Cineteca Italiana."}
{"id": "242122", "revid": "767487", "url": "https://it.wikipedia.org/wiki?curid=242122", "title": "Spitfire (Jefferson Starship)", "text": "Spitfire \u00e8 il terzo album del nuovo corso del gruppo californiano Jefferson Starship (precedentemente avevano realizzato vari dischi col nome Jefferson Airplane).\nIl disco.\nUscito nel 1976, il prodotto \u00e8 di buona fattura e mostra buona qualit\u00e0 tecnica da parte dei musicisti . \"St. Charles\" e \"Song to the Sun Ozymandias\" sono tra i brani da citare di questo album. Il primo molto corale ed intenso, il secondo diviso in tre parti: la prima ha un andamento maestoso, la seconda \u00e8 pi\u00f9 aggressiva e la terza \u00e8 trascinante e chiude il pezzo, il quale risulta composto, oltre che da Paul Kantner, anche dalla sua figlioletta China Wing.\nNel disco troviamo anche due rock and roll pieni di negritudine, \"Cruisin\", cantato da Marty Balin e \"Hot Water\" cantato da Grace Slick. La Slick compone anche una ballata che si intitola \"Switchblade\". Il chitarrista Craig Chaquico ha molto spazio in due pezzi prettamente rock: \"Dance with the Dragon\" e \"Big City\". L'altro cantante del gruppo, Marty Balin, compone una ballata molto intimista condotta dal pianoforte.\n\"Spitfire\" \u00e8 un disco che contribuir\u00e0 ad accrescere la fama dei Jefferson Starship, (ormai lontani dai dischi acidi e psichedelici realizzati negli anni sessanta) grazie ad una musica pi\u00f9 orecchiabile e commerciale."}
{"id": "242123", "revid": "767487", "url": "https://it.wikipedia.org/wiki?curid=242123", "title": "Pioggia (film 1929)", "text": "Pioggia \u00e8 un documentario del 1929, diretto da Joris Ivens e Mannus Franken. Il film fu proiettato in Italia nella serata finale della 1\u00aa Mostra internazionale d'arte cinematografica di Venezia, il 21 agosto 1932.\nTrama.\nIl film descrive lo scatenarsi e lo sviluppo di un improvviso temporale nella citt\u00e0 di Amsterdam. \nBattelli solcano le acque dei canali, giochi di luce zigzagano sulle mercanzie trasportate dai carretti, il vento scuote gli alberi e fa svolazzare la biancheria stesa, voli di uccelli o di aerei zebrano il cielo, imposte e vetri sbattono. Si aprono ombrelli, le gocce d'acqua schizzano sulle pozzanghere, gli pneumatici lasciano impronte profonde sul suolo reso fangoso dalla pioggia. L'acqua ruscella dai tubi di scarico.\nLa critica.\nIl film \u00e8 stato definito un cine-poema.\nLa struttura e il movimento del film sono definiti esclusivamente dal ritmo della pioggia e dalle sue manifestazioni.\n\"Le immagini rubate delle persone-oggetti riprese in piani non ortodossi e con angolazioni ardite, le inquadrature dall'alto delle masse di ombrelli, la specularit\u00e0 delle immagini riflesse nelle pozzanghere, la trasparenza opaca ed umida attraverso i vetri del tram rafforzano la trasfigurazione della realt\u00e0. [...]L'atmosfera lirico-impressionistica \u00e8 data dalla capacit\u00e0 di carpire i dettagli di una minuta realt\u00e0 con le sue sottili, sfumate variazioni. Con minime diversit\u00e0 di luoghi ed elementi...Ivens gioca sugli effetti resi possibili dalla tecnica di ripresa e della pellicola. Gli stessi luoghi sono ripetuti prima durante e dopo il temporale con diverse rese tonali. Questa ricerca della ripetizione lo costringe ad un'indagine sempre pi\u00f9 intima della realt\u00e0.\" \nIvens racconta.\n\"Il sole batte sulle case,sui canali, sulla gente che si affolla per le strade. Si alza un leggero vento e le prime gocce di pioggia cominciano a cadere sull'acqua dei canali. L'acquazzone aumenta di intensit\u00e0...\"\nPer quattro mesi sta in agguato con le sue macchine da presa per poter poi comporre col materiale girato il suo poema sulla pioggia."}
{"id": "242124", "revid": "767487", "url": "https://it.wikipedia.org/wiki?curid=242124", "title": "Pioggia (film 1953)", "text": "Pioggia (\"Miss Sadie Thompson\") \u00e8 un film stereoscopico in Technicolor del 1953 diretto da Curtis Bernhardt. \nAnalisi.\nIl soggetto \u00e8 tratto dal romanzo \"Pioggia\" di William Somerset Maugham.\n\u00c8 il remake di altri due film: il primo del 1928, uscito in Italia col titolo \"Tristana e la maschera\", diretto da Raoul Walsh; il secondo del 1932, intitolato \"Pioggia\", diretto da Lewis Milestone.\nRiprese.\nIl film venne girato a Kaua'i, nelle Hawaii.\nDistribuzione.\nDistribuito dalla Columbia Pictures, il film usc\u00ec nelle sale cinematografiche USA il 23 dicembre 1953 col titolo originale \"Miss Sadie Thompson\". Nel Regno Unito, venne distribuito anche con il titolo completo, \"W. Somerset Maugham's Miss Sadie Thompson\"."}
{"id": "242125", "revid": "1305772", "url": "https://it.wikipedia.org/wiki?curid=242125", "title": "Antonio da Sangallo", "text": ""}
{"id": "242127", "revid": "104458", "url": "https://it.wikipedia.org/wiki?curid=242127", "title": "Basilea", "text": "Basilea (: ; in tedesco e ufficialmente \"Basel\" ; in francese \"B\u00e2le\" ; in romancio: \"Basilea\") \u00e8 una citt\u00e0 della Svizzera di abitanti. \u00c8 la terza citt\u00e0 per popolazione della Svizzera, dopo Zurigo e Ginevra. \u00c8 la capitale del Canton Basilea Citt\u00e0, per quanto alcuni dei suoi sobborghi facciano parte del cantone di Basilea Campagna o dei cantoni di Argovia e Soletta.\nBasilea viene comunemente considerata come la capitale culturale della Svizzera. La citt\u00e0 \u00e8 rinomata per i suoi vari musei di fama mondiale, dal Kunstmuseum, prima collezione d'arte d'Europa accessibile al pubblico (1661), allo Schaulager, costruito dagli architetti basilesi Herzog &amp; de Meuron, al Museo d'arte contemporanea di Basilea, primo museo del suo tipo d'Europa. La citt\u00e0 \u00e8 inoltre nota per il suo carnevale (Patrimonio dell'umanit\u00e0 UNESCO) e per la manifestazione di arte contemporanea \"Art Basel\". \nLa citt\u00e0 di Basilea \u00e8 la seconda piazza economica della Svizzera dopo la citt\u00e0 di Zurigo e ha il PIL pro capite pi\u00f9 alto del paese, davanti ai cantoni di Zugo e Ginevra. Basilea \u00e8 uno dei centri mondiali dell'industria farmaceutica: in termini di valore, oltre il 94 % delle esportazioni di merci di Basilea-Citt\u00e0 sono nel settore chimico e farmaceutico. Insieme agli impianti di produzione situati nella vicina Schweizerhalle, Basilea rappresenta il 30 % delle esportazioni svizzere e genera un terzo del prodotto nazionale lordo. Pi\u00f9 di 30 multinazionali farmaceutiche hanno sede nei pressi della citt\u00e0. La citt\u00e0 costituisce l'ultimo porto fluviale accessibile ai natanti da trasporto di grandi dimensioni provenienti dal Mare del Nord.\nVi ha sede la pi\u00f9 antica universit\u00e0 della Svizzera (1460), che durante i secoli \u00e8 stata frequentata da Erasmo da Rotterdam, Paracelso, Friedrich Nietzsche, Karl Jaspers, Karl Barth, Jeanne Hersch e il Premio Nobel per la Chimica Tadeus Reichstein. Fu anche patria del celebre Jakob Bernoulli, Johan Bernoulli e di tutta la famiglia che contribu\u00ec allo sviluppo di teorie in ambito matematico e scientifico. Nel 1897 nella citt\u00e0 di Basilea ebbe luogo anche il primo congresso sionista mondiale, fino alla creazione dello stato d'Israele nell'anno 1948; il congresso avr\u00e0 luogo a Basilea in tutto per dieci volte, cio\u00e8 pi\u00f9 che in ogni altra citt\u00e0 del mondo. Per di pi\u00f9 in citt\u00e0 si trova la sede mondiale della Banca dei regolamenti internazionali.\nInsieme alle citt\u00e0 di Zurigo e Ginevra viene contata fra le citt\u00e0 con la qualit\u00e0 di vita pi\u00f9 alte del mondo.\nGeografia fisica.\nTerritorio.\nLa citt\u00e0 di Basilea si trova nel nord della Svizzera ed \u00e8 ampiamente considerata la capitale della Svizzera nordoccidentale. Si trova al confine con la Francia e con la Germania. La citt\u00e0 si estende su entrambe le sponde del Reno che forma un'ansa perch\u00e9 lascia il paese di mezzo per il fossato del Reno, una pianura che si estende verso nord tra i Vosgi e la Foresta Nera. In citt\u00e0 inoltre il fiume Birsig confluisce nel Reno.\nIl comune confina al nord con i comuni di Huningue (Francia) e Weil am Rhein (Germania), ad est con Riehen, Birsfelden e Muttenz, a sud con M\u00fcnchenstein, Reinach, Bottmingen e Binningen, e ad ovest con Allschwil e Saint-Louis (Francia).\nClima.\nSecondo la classificazione dei climi di K\u00f6ppen Basilea ha un clima oceanico di tipo \"Cfb\". La citt\u00e0 si trova in uno dei punti pi\u00f9 bassi della Svizzera, di conseguenza il clima \u00e8 pi\u00f9 mite rispetto ad altre citt\u00e0, gli inverni sono meno rigidi e con una temperatura media annuale di 10,5\u00a0\u00b0C \u00e8 una delle citt\u00e0 svizzere pi\u00f9 calde. Le precipitazioni sono regolari tutto il tempo dell'anno, anche se pi\u00f9 frequenti in primavera ed estate. Gli inverni sono generalmente piuttosto freddi, con massime comprese tra 3 e 6\u00a0\u00b0C e minime tra \u22123\u00a0\u00b0C e \u221216\u00a0\u00b0C in gennaio. Nevicate e gelate sono frequenti, con temperature che talvolta scendono a \u221210\u00a0\u00b0C nel periodo che va da dicembre a marzo, mentre le estati sono moderatamente calde, con massime in luglio, mese pi\u00f9 caldo, comprese tra 24 e 27\u00a0\u00b0C. Il 2 luglio 1952 venne misurata a Basilea la temperatura di 39,0\u00a0\u00b0C che \u00e8 stata fino al 2003 la temperatura pi\u00f9 calda mai registrata in Svizzera.\nStoria.\nLe origini storiche di Basilea risalgono almeno all'insediamento di epoca romana che va sotto il nome di Augusta Raurica, fondato nel 44 a.C. dal generale Lucio Munazio Planco. Recentemente, peraltro, sono state rinvenute tracce di un insediamento celtico pi\u00f9 antico del \"castrum\" romano. La posizione geografica della citt\u00e0, lungo il corso del Reno, \u00e8 stata a lungo un elemento che ne ha determinato l'importanza, tanto che dopo l'abbandono degli Agri decumates sotto Gallieno nel 260, qui fu insediato un forte ausiliario.\nMonumenti e luoghi d'interesse.\nIl pittoresco municipio (\"Rathaus\", in tedesco, detto \"Roothuus\" nel dialetto locale) costruito tra il 1504 e il 1514, in pietra arenaria di colore rosso scuro, caratterizza la frequentatissima piazza del mercato (Marktplatz).\nLa romanica Cattedrale (\"M\u00fcnster\"), con le sue due torri irregolari, costituisce un monumento architetturale sopravvissuto al terremoto medievale. Al suo interno si trova la tomba di Erasmo da Rotterdam.\nNel quartiere di Gundeldingen \u00e8 presente il Castello di Gundeldingen.\nBasilea ospita inoltre costruzioni di architetti internazionalmente riconosciuti. In citt\u00e0 si trovano opere di Mario Botta (museo Jean Tinguely e Banca di pagamenti Internazionali) e dello studio Herzog &amp; de Meuron (stadio di calcio St. Jakob Park, area fieristica), oltre a edifici di Richard Meier e Donald Judd. A Riehen si trova la sede della Fondazione Beyeler realizzata da Renzo Piano. A M\u00fcnchenstein lo Schaulager di Herzog &amp; de Meuron. Presso Weil am Rhein si trova il complesso Vitra costituito da costruzioni di Zaha Hadid (Vitra Fire Station), Frank Gehry (museo del design e stabilimenti produttivi), Tadao And\u014d (centro congressi). Herzog &amp; de Meuron (Vitra Haus), Jean Prouv\u00e9 (stazione di rifornimento), Jasper Morrison (fermata autobus).\nSignificativa nel tessuto cittadino \u00e8 anche la Fontana del Basilisco; raffigura il leggendario animale araldico della citt\u00e0, e mostra lo stemma cittadino con il bastone pastorale.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nBasilea \u00e8, dal punto di vista delle attivit\u00e0 culturali, una delle citt\u00e0 pi\u00f9 importanti d'Europa.\nNel 1997 si \u00e8 battuta per diventare la \"Capitale Europea della Cultura\". La citt\u00e0 ospita, dal 1992, il Festival europeo dei cori giovanili ed \u00e8 rappresentata in tale manifestazione dal locale Coro di Ragazzi di Basilea.\nLa citt\u00e0 \u00e8 anche conosciuta per \"L'Elite di Basilea\" (detta anche \"Daig\" nel dialetto locale): l'alta societ\u00e0. Anche se tecnicamente la Svizzera non pu\u00f2 avere una nobilt\u00e0, perch\u00e9 non \u00e8 mai stata una monarchia, l'Elite di Basilea \u00e8 la cosa che pi\u00f9 le si avvicina, ed \u00e8 rappresentata come tale dalla familiarit\u00e0 con le antiche aristocrazie delle nazioni confinanti.\nNegli anni sessanta la citt\u00e0, con un referendum comunale, decise di comprare varie opere di Pablo Picasso dall'industriale Basilese Peter G. Staechelin, che aveva intenzione di vendere le sue opere dopo qualche difficolt\u00e0 economica. Dopo vari mesi di campagna elettorale la popolazione della citt\u00e0 decise di comprare le opere con un credito di 44 milioni di franchi e Picasso in ritorno, dalla sua collezione privata, volle regalare alla citt\u00e0 quattro opere in pi\u00f9. I cittadini di conseguenza decisero di dedicare la piazza presso il Museo d'Arte all'artista.\nA Basilea nella notte di San Silvestro del 1924 gli artisti espressionisti Albert M\u00fcller (1897-1926), August Hermann Scherer (1893-1927) e Paul Camenisch (1893-1970) fondarono il gruppo Rot-Blau.\nNel 2017 ha ospitato l'incontro dei giovani europei organizzato dalla comunit\u00e0 ecumenica di Taiz\u00e9.\nIstruzione.\nBasilea ospita la pi\u00f9 antica universit\u00e0 della Svizzera, l'Universit\u00e0 di Basilea, fondata nel 1460. Erasmo da Rotterdam, Paracelso, Daniel Bernoulli, Leonhard Euler, Friedrich Nietzsche, Carl Gustav Jung, Karl Jaspers, Jeanne Hersch e Tadeus Reichstein lavorarono qui. Pi\u00f9 recentemente ha acquisito rilievo il suo lavoro sulla medicina tropicale. Inoltre anche il Politecnico federale di Zurigo (ETH) mantiene una sede universitaria a Basilea.\nBasilea \u00e8 famosa per le varie societ\u00e0 scientifiche, come la Societ\u00e0 Entomologica di Basilea (Entomologische Gesellschaft Basel, EGB) che ha celebrato il suo centesimo anniversario nel 2005. La citt\u00e0 \u00e8 inoltre conosciuta per il suo conservatorio, dove fra l'altro insegna il pianista e direttore d'orchestra polacco Krystian Zimerman.\nMusei.\nI musei di Basilea offrono un'ampia e variegata gamma di collezioni, il cui il fulcro \u00e8 rappresentato dalle arti figurative. Essi sono circa quaranta (si tratta di una densit\u00e0 straordinariamente elevata rispetto ad altre citt\u00e0 della stessa grandezza), e ogni anno vengono frequentati da oltre un milione di visitatori.\nI musei, che rappresentano una parte considerevole della cultura e della politica culturale basilese, si basano su una tradizione di attivit\u00e0 di raccolta e di promozione culturale private e pubbliche strettamente correlate, risalente fino al XVI secolo. La collezione pubblica del museo \u00e8 nata nel 1661 ed \u00e8 la pi\u00f9 antica ininterrottamente esistente di propriet\u00e0 di una comunit\u00e0 borghese. Dalla fine degli anni ottanta sono state rese accessibili diverse collezioni private in nuovi edifici, i quali riscuotono particolari consensi per le loro caratteristiche di architettura museale d'avanguardia.\nMedia.\nLa \"Basler Zeitung\" \u00e8 il quotidiano, mentre \"Tageswoche\" il settimanale locale (2011-2018).\n\"Tele Basel\" \u00e8 la TV locale.\n\"Radio Basilisk e Radio Energy Basel\" sono le principali radio locali.\nEventi.\nIl carnevale della citt\u00e0 di Basilea (\"Basler Fasnacht\") \u00e8 il maggior evento culturale dell'anno, nel 2017 \u00e8 stato dichiarato Patrimonio dell'umanit\u00e0 dall'UNESCO. Il carnevale \u00e8 il pi\u00f9 importante della Svizzera e attira una grande folla da ogni parte del mondo ogni anno nonostante il fatto che inizi alle quattro del mattino (\"Morgestraich\") e dura esattamente per 72 ore ospitando varie parate. \nPer maggiori informazioni si veda anche \nUn altro evento importante \u00e8 la Basler Herbstmesse che \u00e8 molto di pi\u00f9 di una festa popolare o di un semplice luna-park. L'appuntamento per questa manifestazione \u00e8 in alcune piazze del centro cittadino e in uno dei capannoni della fiera campionaria. I numerosi carretti che offrono un'ampia gamma di specialit\u00e0 gastronomiche, dalle mandorle tostate ai w\u00fcrstel grigliati, o il variopinto mercato della Petersplatz sono la delizia di ogni visitatore.\nA primavera si tiene la fiera dedicata all'orologeria e gioielleria, Baselworld.\nA giugno Basilea ospita un'importante fiera d'arte, Artbasel\nGeografia antropica.\nQuartieri.\nBasilea non \u00e8 suddivisa in contee, distretti o borghi ufficiali ma in quartieri non ufficiali. Ci sono 19 quartieri; i comuni di Riehen e Bettingen non sono inclusi.&lt;br&gt;\n&lt;br&gt;\nEconomia.\nLa regione di Basilea che si trova nel punto d'incontro di tre paesi \u00e8 una delle aree economiche pi\u00f9 dinamiche dell'intera Svizzera. Nel corso del tempo Basilea ha sempre servito come punto d'accesso della Svizzera al resto dell'Europa.\nUna fiera federale svizzera a cadenza annuale (Mustermesse) si svolge a Kleinbasel sulla riva destra del Reno. Tra le altre importanti manifestazioni fieristiche troviamo \"BaselWorld\" (orologi e preziosi), ed \"Art Basel\" (arte contemporanea).\nL'industria chimica svizzera opera largamente da Basilea con Novartis, Syngenta, Clariant e Hoffmann-La Roche che hanno qui la loro sede.\nFarmaceutica e chimica specializzata sono diventate il fulcro moderno della produzione industriale della citt\u00e0. Alcune delle principali scoperte dell'industria chimica cittadina comprendono Valium, DDT, Araldite e LSD.\nL'importanza delle banche ebbe inizio quando la Banca dei Regolamenti Internazionali apr\u00ec i suoi uffici in citt\u00e0 nel 1930. L'associazione svizzera dei banchieri (\"ASdB\") \u00e8 stata fondata a Basilea nel 1912 e da allora ha mantenuto la sua sede nella citt\u00e0.\nOltre alla banca UBS AG anche la banca WIR mantiene i suoi uffici centrali a Basilea, dando alla finanza un ruolo cardine nell'economia locale. L'innovativa industria finanziaria di Basilea comprende istituzioni come il Comitato di Basilea sulla supervisione bancaria. Responsabile per gli Accordi di Basilea, questa organizzazione ha cambiato radicalmente la gestione del rischio. In citt\u00e0 ha la sede principale anche la compagnia assicurativa B\u00e2loise.\nLa Coop-Svizzera, il numero due della grande distribuzione al dettaglio in Svizzera, nonch\u00e9 la catena di grandi magazzini Manor hanno la loro sede direzionale nella citt\u00e0 renana. A Basilea e dintorni risiedono anche alcune delle pi\u00f9 importanti aziende elvetiche come Novozymes, Lonza ed Actelion (Life Sciences), Bell (carni), Panalpina (logistica), Straumann (implantologia dentale).\nBasilea ha la costruzione abitata pi\u00f9 alta della Svizzera, la Roche Tower alta 178 metri cos\u00ec come la costruzione non abitata pi\u00f9 alta della Svizzera l'antenna televisiva St. Chrischona alta 250 metri.\nInfrastrutture e trasporti.\nFerrovie.\nBasilea detiene da tempo un ruolo importante come snodo ferroviario. Nel 1956 Basilea fu scelta come sede dell'Eurofima (Societ\u00e0 europea per il finanziamento del materiale ferroviario).\nTre stazioni ferroviarie \u2014 quelle delle linee tedesche, francesi e svizzere \u2014 si trovano all'interno della citt\u00e0. Quella delle ferrovie svizzere, Basel SBB e quella delle ferrovie francesi, in realt\u00e0, condividono lo stesso edificio con una dogana che separa l\u2019ala francese. Sull\u2019orario delle FFS l\u2019ala francese \u00e8 indicata semplicemente col numero dei binari, quindi considerando le 2 stazioni come un\u2019unica entit\u00e0. Quella delle ferrovie tedesche invece, Basel Badischer, \u00e8 l\u2019unica stazione ferroviaria delle Deutsche Bahn in suolo straniero, e gode dell\u2019extra territorialit\u00e0. Un cartello nella hall indica che andando ai binari ci si trover\u00e0 sotto la giurisdizione tedesca pur essendo ancora in Svizzera.\nFra queste 3 stazioni e le stazioni dell'area gravitante su Basilea esiste un efficiente sistema di linee S-Bahn.\nEsiste anche uno scalo merci tra i pi\u00f9 grandi d'Europa nella vicina Muttenz.\nBasilea ha l'unico porto di carico della Svizzera dal quale le merci passano lungo i tratti navigabili del Reno.\nL'aeroporto.\nL'aeroporto di Basilea-Mulhouse-Friburgo \u00e8 l'unico aeroporto al mondo gestito da due paesi, Francia e Svizzera. Contrariamente alla convinzione popolare, l'aeroporto si trova completamente su suolo francese, direttamente collegato alla Svizzera. \nL'aeroporto stesso \u00e8 diviso in due met\u00e0 architettonicamente indipendenti, una met\u00e0 serve la parte francese e l'altra met\u00e0 serve la parte svizzera; c'\u00e8 un punto doganale al centro dell'aeroporto cos\u00ec che le persone possono \"emigrare\" all'altro lato dell'aeroporto. Varie compagnie aeree internazionali operano dall'aeroporto, fra l'altro la Swiss International Airlines, la Air France, la Delta Air Lines e la British Airways.\nMobilit\u00e0 urbana.\nBasilea ha una vasta rete di trasporto pubblica che serve la citt\u00e0 e collega i sobborghi circostanti.\nI tram sono alimentati elettricamente e la flotta di bus \u00e8 costituita da veicoli elettrici, a gas naturale e da veicoli convenzionali alimentati con gasolio.\nLa BVB condivide anche linee di bus pendolari in cooperazione con le autorit\u00e0 di transito con la confinante Alsazia in Francia e Baden in Germania.\nAmministrazione.\nGemellaggi.\nBasilea \u00e8 gemellata con:\nSport.\nBasilea ha, in Svizzera, una reputazione di citt\u00e0 sportiva di successo.\nStoricamente \u00e8 conosciuta come luogo di nascita della UEFA (acronimo di Union Europ\u00e9enne de Football Association o Union of European Football Associations, Unione Europea delle Federazioni Calcistiche), avvenuta il 15 giugno 1954.\nLa squadra di calcio F.C. Basilea conferma questa reputazione nella citt\u00e0 che \u00e8 stata la sede principale svizzera del campionato europeo 2008, organizzato congiuntamente da Svizzera ed Austria, ospitando 3 partite del primo girone (tra cui la gara d'inaugurazione) due quarti di finale e una semifinale, insieme alle sedi marginali di Ginevra, Zurigo e Berna.\nIl principale stadio di calcio della citt\u00e0 \u00e8 il St. Jakob-Park con una capienza di 42.500 posti a sedere coperti, seguono poi il Rankhof Stadion e lo Stadion Sch\u00fctzenmatte, entrambi capaci di ospitare fino a 8.000 spettatori.\nLa squadra di pallacanestro di Basilea, gli Starwings Basket Regio Basel, \u00e8 l'unica squadra della svizzera tedesca a disputare il campionato professionista svizzero di pallacanestro LNBA. Il 10 aprile 2010 ha vinto la coppa svizzera battendo in finale la SAV Vacallo Basket.\nOgni anno, dal 1970, la St. Jakobshalle ospita lo Swiss Indoors, il pi\u00f9 importante torneo tennistico del paese. Proprio di Basilea \u00e8 originario Roger Federer, considerato uno dei pi\u00f9 grandi tennisti di sempre.\nA Basilea ha sede la squadra di Hockey su ghiaccio dell'EHC Basel, che disputa le sue partite nell'impianto da circa seimila posti chiamato St. Jakob-Arena.\nAnnualmente ospita il campionato europeo di skateboard (\"European Skateboard Championships\") e inoltre \u00e8 sede della IHF, la Federazione Internazionale di Pallamano. I \"Flyers\" della vicina Therwil \u00e8 la squadra di Baseball pi\u00f9 titolata in Svizzera (13 titoli)."}
{"id": "242128", "revid": "41170", "url": "https://it.wikipedia.org/wiki?curid=242128", "title": "Shapenewpet II", "text": ""}
{"id": "242130", "revid": "767487", "url": "https://it.wikipedia.org/wiki?curid=242130", "title": "Poliziotti (film 1922)", "text": "Poliziotti (\"Cops\") \u00e8 un film del 1922 diretto da Edward F. Cline e Buster Keaton.\nNel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nBuster trasporta un carico di merci e si ferma vicino a dei poliziotti. Una bomba viene lasciata nel suo carro. Quando la bomba esplode la polizia lo scambia per il colpevole: comincia cos\u00ec un grande inseguimento di tantissimi poliziotti che danno la caccia a Buster che termina con questo che rinchiude le guardie in prigione e ci si traveste.\nConservazione.\nCopia della pellicola (35\u00a0mm) si trova conservata negli archivi del Cohen Media Group (Raymond Rohauer collection)."}
{"id": "242131", "revid": "9", "url": "https://it.wikipedia.org/wiki?curid=242131", "title": "Orizzontale sinistro", "text": ""}
{"id": "242132", "revid": "767487", "url": "https://it.wikipedia.org/wiki?curid=242132", "title": "Poliziotti (film 1995)", "text": "Poliziotti \u00e8 un film drammatico del 1995, diretto dal regista Giulio Base.\nTrama.\nAndrea \u00e8 un giovane poliziotto entrato da due anni in polizia. Un giorno sul treno che lo porta alla Questura di Torino incontra un collega, Lorenzo Ferri detto \"Lazzaro\", un poliziotto dai metodi poco ortodossi ma di buon cuore, ed \u00e8 presto amicizia tra i due. Ad Andrea viene dato il compito di piantonare Sante Carella, un criminale ricoverato in ospedale.\nMentre \"Lazzaro\" sta andando ad arrestare un noto pusher, con il reale intento di ucciderlo per vendicarsi della morte del fratello deceduto a causa sua per un'overdose un anno prima, Carella durante quella stessa notte riesce abilmente a convincere Andrea a farsi scortare fuori dall'ospedale per incontrare la sua donna, sostenendo che probabilmente, dopo la convalescenza potrebbe non rivederla mai pi\u00f9. Carella per\u00f2 fugge e Andrea, non reggendo alla pressione del notevole danno causato, si suicida sparandosi. \"Lazzaro\" inizia cos\u00ec un'incalzante caccia all'uomo per vendetta.\nFonte.\nIl film \u00e8 tratto da un episodio di cronaca di cui si occup\u00f2 Pier Paolo Pasolini il 18 luglio del 1975, pochi mesi prima di morire, firmando un articolo sul \"Corriere della Sera\": un poliziotto, Vincenzo Rizzi, si era suicidato dopo essersi lasciato scappare un sorvegliato. Pasolini riprender\u00e0 lo stesso tema in un articolo sul \"Mondo\" del 7 agosto 1975.\nCritica.\nIl film non \u00e8 stato ben accolto dalla critica: giudicato banale e pessimo film di genere.\nIl critico cinematografico Tullio Kezich ha scritto sul \"Corriere della Sera\" del 12 febbraio 1995: \u00abNell\u2019estate del 1975, pochi mesi prima della sua morte, Pier Paolo Pasolini scrivendo sul \u201cCorriere della Sera\u201d si occup\u00f2 con affettuosa partecipazione del caso di un poliziotto, Vincenzo Rizzi, che dopo essersi ingenuamente lasciato scappare un sorvegliato si era tolto la vita. Al triste episodio si riallaccia i film \"Poliziotti \"di Giulio Base, dove i tutori dell\u2019ordine sono due: il ligio e il matto. Andrea \u00e8 un imbranato, sospiroso, tradito dalla fidanzata: niente affatto tagliato per fare il poliziotto, ha intrapreso la carriera solo per obbedire al padre. Lorenzo ha avuto un fratello ammazzato con un'overdose e, in fremente attesa di pareggiare i conti con i responsabile, affronta a mano armata e deciso a tutto l\u2019intera criminalit\u00e0. Formano un interessante duetto il ribollente Claudio Amendola e l\u2019introverso Kim Rossi Stuart: divenuti amici per caso, durante una trasferta a Torino, finiscono accoppiati nella sorveglianza a Sante (Michele Placido) un vero gangster furbastro e spregiudicato che ha messo in scena un finto suicidio per passare dal carcere alla clinica. Mentre Lorenzo \u00e8 in giro, obnubilato dalla sua sindrome vendicativa, Andrea si lascia abbindolare dalle chiacchiere del sorvegliato e accetta di accompagnarlo in un night-club dove lavora la sua amante. Sar\u00e0 anche successo qualcosa di simile nella realt\u00e0, ma sullo schermo la plausibilit\u00e0 delle situazioni deve essere drammaturgicamente inattaccabile: a questo poliziottino tontolone e sfortunato non si riesce proprio a credere. [...] \u00c8 ovvio che Lorenzo e Sante si troveranno l\u2019uno di fronte all\u2019altro per l\u2019ultima sfida; ed \u00e8 altrettanto ovvio a chi andr\u00e0 la palma della vittoria. A parte l\u2019impegno che ci mettono i bravi interpreti [...], i film vale per certi scorci di Torino la Nuit, abilmente ritagliati dall\u2019operatore Dante Dalla Torre. Per\u00f2 la musica \u00e8 invadente, l\u2019ottica \u00e8 saltabeccante, e il montaggio troppo effettato. E il tentativo di fare della psicologia si perde via via per la strada fino a un\u2019ultima parte che scade nel peggior cinema di genere\u00bb.\nMino Argentieri sul numero 4/218 di \"Cinemasessanta\" del luglio-agosto 1994: \u00abNel film di Base c\u2019\u00e8 una Torino di notte che si tira dietro scie di tristezza e solitudini, loschi affari, figliole da marciapiede. \u201cLazzaro\u201d e Andrea non sono superuomini: proprio per questo le loro peripezie non allettano le sale cinematografiche, abituate alle turbinose e ultraspettacolari gesta dei poliziotti americani e dei fantagiustizieri. Negli anni Sessanta, \"Poliziotti\" sarebbe stato classificato come un decoroso film medio; oggi per questa categoria della produzione, per\u00f2, non v\u2019\u00e8 pi\u00f9 posto sui grandi schermi occupati dai mastodonti di Hollywood e dai loro nipotini\u00bb.\nSul numero 347 di \"Cineforum\" del settembre 1995: \u00abTerribile viaggio da Sud a Nord di un poliziotto. In una Torino da cartolina luogo di inseguimenti, innamoramenti, complicit\u00e0. I corpi si amano e si picchiano senza crederci. C'\u00e8 tecnica sprecata, virtuosismo inutile, argomenti affrontati con gusto pornografico e senza decenza\u00bb.\nIl giornalista Massimo Bertarelli ha stroncato il film su \"Il Giornale\" del 4 giugno 2001: \u00abBanale, pur se a suo modo avvincente, dramma poliziesco diretto con qualche velleit\u00e0 psicologica dal giovane Giulio Base, attore-regista che da ragazzo deve aver certamente fatto indigestione di Piovre. La denuncia va a braccetto con le sequenze shoccanti in una Torino tetra, tormentata da una musica spaccatimpani, migliore comunque dei dialoghi pretenziosi e anche un po' licenziosi\u00bb."}
{"id": "242133", "revid": "767487", "url": "https://it.wikipedia.org/wiki?curid=242133", "title": "Porte chiuse (film 1934)", "text": "Porte chiuse (\"She Was a Lady\") \u00e8 un film del 1934, diretto da Hamilton MacFadden.\nProduzione.\nIl film fu prodotto da Fox Film Corporation.\nDistribuzione.\nDistribuito dalla Fox Film Corporation, il film usc\u00ec nella sale statunitensi il 22 agosto 1934."}
{"id": "242134", "revid": "767487", "url": "https://it.wikipedia.org/wiki?curid=242134", "title": "Porte chiuse (film 1945)", "text": "Porte chiuse \u00e8 un film del 1945, diretto dai registi Carlo Borghesio e Fernando Cerchio."}
{"id": "242135", "revid": "767487", "url": "https://it.wikipedia.org/wiki?curid=242135", "title": "Porto (film 1935 Palermi)", "text": "Porto \u00e8 un film del 1935, diretto dal regista Amleto Palermi.\nTrama.\nA causa di un errore giudiziario, il marinaio Scamba viene condannato a scontare 12 anni di confino per un reato che non ha commesso. Mentre lui \u00e8 assente, Zampa, un profittatore riesce ad impadronirsi della sua nave e della sua casa, riducendo la madre del marinaio nell'indigenza e tentando di sedurne la figlia Maria. Al suo ritorno il marinaio, aiutato da una volitiva popolana e non rassegnandosi alla situazione, riesce a fornire le prove della sua innocenza ed a far condannare il vero colpevole, di cui il profittatore era in realt\u00e0 il mandante. La sua riabilitazione consentir\u00e0 alla figlia di sposare l'uomo che ama.\nProduzione.\n\"Porto\", tratto da un soggetto dello stesso regista Palermi, venne realizzato dalla Capitani Film, azienda di produzione cinematografica che si era costituita nel 1934. Nel suo secondo anno di vita distribu\u00ec, oltre al film di Palermi, altre due pellicole, per poi restare in attivit\u00e0 con saltuarie ed episodiche produzioni sino al 1953.\nLa lavorazione inizi\u00f2 nel novembre 1934 e si protrasse per circa 2 mesi. Gli interni furono realizzati nei teatri della Cines di via Vejo, mentre gli esterni vennero girati nel porto di Civitavecchia; durante le riprese il film venne presentato come opera \u00abdi grande mole e di ambiente marinaro, pagina della vita violenta e sana dei lavoratori di un porto di mare, a fronte della bellezza di questo instabile elemento\u00bb. \nUn certo rilievo ebbe la colonna sonora del film, composta da canzoni del prolifico e notissimo Cesare Andrea Bixio con testi di Libero Bovio. Nel cast, con un ruolo di ragazzo, anche Tonino Capitani, figlio del produttore.\nAccoglienza.\n\"Porto\" usc\u00ec sugli schermi italiani nel mese di marzo 1935 e fu anche distribuito all'estero, in particolare (con il titolo \"The crime of Mastrovanni\") negli Stati Uniti, ed \u00e8 qui che una copia \u00e8 stata ritrovata presso la Biblioteca del Congresso dove era stata depositata a seguito della confisca di cui era stata oggetto quando, nel 1941, l'Italia aveva dichiarato guerra agli USA.\nNel ricordo retrospettivo di Elsa De Giorgi, una delle interpreti \u00abin \"Porto\" Palermi fece un grosso tentativo realistico, anche con la Gramatica, impresa eroica perch\u00e9 era un'attrice grandissima, ma improntata ad una nobilt\u00e0 di dizione come gli attori del passato, con uno sfondo realistico ed assai bello, con un vero veliero ed una vera ciurma\u00bb, ma quando fu distribuito la critica italiana non accolse con molto favore il film diretto da Palermi.\nInfatti Enrico Roma lo defin\u00ec \u00abdrammone a forti tinte [con] serenate, canzoni, chiaro di luna e romanticherie mescolate e truculente spavalderie del guappo ammazzasette; la sola che si emancipi \u00e8 Irma Gramatica\u00bb, mentre il giudizio de \"La Stampa\" lament\u00f2 che \u00abPalermi ha voluto scostarsi dalle vie troppo battute del teatro filmato [ma] il racconto procede a scatti\u00bb. Anche il \"Corriere della Sera\" giudic\u00f2 con poca considerazione il film di Palermi definendolo \u00abun drammone a tinte forti attorno al caso di un uomo ingiustamente condannato che torna e fa giustizia\u00bb, e chiedendosi ironicamente \u00abdove abbiamo gi\u00e0 visto qualcosa del genere, forse in un certo Dumas?\u00bb.\nQuasi cinquanta anni dopo, tuttavia, su \"Porto\" si punt\u00f2 l'attenzione di chi vi volle scorgere un film \"antifascista\". Secondo questa tesi, infatti, alcune situazioni del film - tra cui una scena iniziale che parlava di emigrazione ed altre realistiche descrizioni di ambienti popolari poveri e di errori giudiziari - costituivano \u00abuna sfida abbastanza coraggiosa all'atteggiamento negativo del regime rispetto all'emigrazione [ed] un messaggio sovversivo per la critica implicita al sistema penale\u00bb.\nCome per tutti i film italiani degli anni trenta non \u00e8 noto quale sia stato il risultato economico del film, una copia del quale \u00e8 conservata presso la Cineteca Nazionale."}
{"id": "242136", "revid": "767487", "url": "https://it.wikipedia.org/wiki?curid=242136", "title": "Porto (film 1935 De Macedo)", "text": "Porto \u00e8 un film documentario del 1935 diretto da Artur Costa de Macedo."}
{"id": "242137", "revid": "2033069", "url": "https://it.wikipedia.org/wiki?curid=242137", "title": "Battlestar Galactica (serie televisiva)", "text": "Battlestar Galactica \u00e8 una serie televisiva statunitense di genere fantascientifico parte dell'omonimo franchise. La serie venne creata da Ronald D. Moore come remake della serie televisiva \"Galactica\" del 1979 creata da Glen A. Larson. Sul canale Sci Fi Channel venne trasmessa nel dicembre 2003 la miniserie televisiva dallo stesso titolo che ne costituisce una sorta di backdoor pilot. La serie and\u00f2 in onda per quattro stagioni televisive, dal 2004 al 2009. In Italia \u00e8 stata invece trasmessa in prima serata su Rai 4 dal 4 settembre 2009 al 18 giugno 2010.\nLa serie ha ricevuto acclamazione da parte dei critici, ottenendo un Peabody Award nel 2005 e un Program of the Year Award da parte della Television Critics Association, cos\u00ec come numerose nomination agli Emmy per la sceneggiatura e la regia.\nTrama.\nLe vicende della serie seguono quelle narrate nella miniserie televisiva.\nPrima stagione.\nDopo lo sterminio cylone, la specie umana conta solo 49.998 sopravvissuti. Il Comandante William Adamo guida la Flotta Coloniale a bordo del \"Galactica\", unica astronave militare salvatasi dall'attacco alle Dodici Colonie, mentre Laura Roslin assume la difficile carica di presidente presso il \"Colonial One\". Insieme guidano l'umanit\u00e0 verso una nuova casa, la leggendaria tredicesima colonia nota come Terra. La Flotta \u00e8 sottoposta a continui attacchi da parte dei Cyloni, e fatica a restare unita dopo ogni salto. I piloti di Viper, tra i quali spicca il tenente Kara \"Scorpion\" Thrace, sono sotto il comando di Lee Adamo, figlio del comandante. Lo scienziato Gaius Baltar, il responsabile dell'attacco cylone, \u00e8 anch'egli a bordo della Flotta e tenta di conquistare la fiducia dei piani alti costruendo un congegno in grado di rilevare la natura di un cylone umanoide.\nAllo stesso tempo inizia ad avere visioni del cylone che lo sedusse su Caprica, Numero Sei, che sostiene di essere un angelo di Dio. Il Tenente Sharon \"Boomer\" Valerii scopre di essere una copia dormiente del Numero Otto e tenta di uccidere William Adamo. Nel frattempo, Scorpion si reca a Caprica per recuperare la Freccia di Apollo, un antico manufatto che secondo le Scritture aprirebbe le porte della Tomba di Atena, luogo mistico che aiuterebbe l'umanit\u00e0 a trovare la rotta verso la Terra. Sul pianeta si unisce a Karl Agathon, che ha vissuto gli ultimi mesi con una copia del Numero Otto credendo che questa fosse Boomer.\nSeconda stagione.\nKara e Agathon tornano sul \"Galactica\", mentre Anders (capo della resistenza su Caprica) \u00e8 costretto ancora una volta a restare indietro. Con la Freccia di Apollo, la Flotta raggiunge Kobol e la Tomba di Atena. La copia Numero Otto che ingann\u00f2 Agathon su Caprica si imbarca sul \"Galactica\", mentre Boomer viene uccisa. In seguito viene rivelato come i cyloni umanoidi siano in grado di resuscitarsi trasferendo la propria coscienza all'interno di un altro corpo, ma solo nei dintorni di una Nave Resurrezione costruita appositamente. Caprica Sei riusc\u00ec in questo modo a salvarsi dall'attacco delle Dodici Colonie, tornando a far parte della comunit\u00e0 cylone. Il cylone risulta essere ancora legata a Gaius Baltar, di cui vede e percepisce una proiezione. La Flotta viene in contatto con la Base Stellare Pegasus, anch'essa scampata all'attacco cylone.\nAdamo lascia il comando a Helena Cain, un ufficiale con un grado pi\u00f9 alto rispetto ad Adamo. Tra Adamo e Cain l'attrito cresce sempre di pi\u00f9 finch\u00e9 entrambi ordiscono l'esecuzione l'uno dell'altra. L'ammiraglio Cain viene infine uccisa da un Cylone e il comando torna nelle mani di Adamo. Numero Otto, incinta di Karl Agathon, d\u00e0 alla luce Hera, primo ibrido cylone-umano che potrebbe rivelarsi la chiave del destino di entrambi i popoli. A Kara Thrace viene data l'occasione di poter tornare su Caprica con una squadra di soccorso per prelevare Anders e i suoi uomini e condurli sulla Flotta. Gaius Baltar vince le elezioni presidenziali proprio quando la Flotta ha trovato un pianeta su cui insediarsi, New Caprica.\nUn anno dopo, il pianeta \u00e8 stato invaso dai Cyloni, che hanno facilmente tolto il potere a un debole Gaius Baltar. Il colonnello Tigh, Anders e Galen Tyrol guidano la Resistenza, mentre Laura Roslin e Kara Thrace sono tenute prigioniere. William Adamo e suo figlio Apollo si trovano invece in orbita intorno al pianeta, sul Galactica, indecisi sul da farsi.\nTerza stagione.\nKara Thrace, ora moglie di Samuel Anders, \u00e8 tenuta prigioniera da una copia del Numero Due, Leoben Conoy, che insiste nel dirle di avere un destino speciale. Il Colonnello Tigh si vede costretto a sacrificare la moglie Ellen, complice dei Cyloni. Grazie alla Resistenza e all'opera dell'Ammiraglio Adamo, numerosi sopravvissuti riescono a fuggire da New Caprica. Il pianeta viene abbandonato e sul Galactica inizia la caccia ai collaborazionisti, mentre Gaius Baltar si unisce ai Cyloni. Sharon Agathon si arruola nella Flotta e le viene dato il nome di battaglia \"Athena\". In ricognizione su un pianeta ricco d'alghe, Tyrol scopre la presenza del leggendario Tempio dei Cinque, che secondo le Scritture contiene l'Occhio di Giove, un manufatto in grado di puntare verso la Terra.\nNel frattempo, una delegazione di Cyloni si reca sullo stesso pianeta e una Numero Tre, D'Anna, riesce per la prima volta ad avere una visione che le rivela i volti degli Ultimi Cinque, i cinque cyloni originari che crearono le successive otto serie. Gaius Baltar viene catturato dalla Flotta coloniale, mentre tutte le copie Numero Tre vengono ibernate affinch\u00e9 il segreto degli Ultimi Cinque non venga rivelato. Kara Thrace, perseguitata dalle visioni di Leoben e della sua infanzia, rimane uccisa mentre insegue un caccia cylone. Lee Adamo decide di difendere Gaius Baltar in tribunale, accusato di crimini contro l'umanit\u00e0, e riesce infine a scagionarlo.\nIl Colonnello Tigh, l'assistente di Laura Roslin Tory Foster, Galen Tyrol e Samuel Anders scoprono di essere quattro degli Ultimi Cinque cyloni. Si accordano per mantenere il segreto, e prestano giuramento nei confronti della Flotta coloniale. Kara Thrace riappare due mesi dopo la sua morte all'interno di un Viper, sostenendo di essere stata sulla Terra e di potervi condurre la Flotta.\nQuarta stagione.\nL'Ammiraglio Adamo, che insieme a suo figlio Apollo \u00e8 uno dei pochi a credere a Kara, le affida il comando dell'astronave Demetrius e una truppa con cui raggiungere la Terra. Gaius Baltar viene ospitato da una setta di cui diventa presto il leader e tramite la quale diffonde la sua rinnovata fede monoteista. La missione di Kara si conclude quando la Demetrius entra in contatto con un base nemica e Scorpion si allea con un gruppo di cyloni ribelli che come i coloniali desiderano raggiungere la Terra e porre fine ai conflitti. Gli Ultimi Cinque vengono improvvisamente attratti da un segnale proveniente dal Viper di Scorpion. Seguendone la rotta, la Flotta raggiunge la Terra, che risulta per\u00f2 essere disabitata, altamente radioattiva e in piena rovina.\nL'umanit\u00e0 si rimette in viaggio, ma l'amara delusione provoca numerosi suicidi (tra i quali quello della moglie di Lee Adamo, Anastasia Dualla) e altrettante rivolte. Il quinto degli Ultimi Cinque fa ritorno sul Galactica: \u00e8 Ellen Tigh, la moglie del Colonnello. Insieme a lei giunge Boomer, che rapisce Hera, la figlia di Karl Agathon e Athena. Bill Adamo organizza una spedizione di volontari che scagli un ultimo, pesante attacco alla Colonia, base cylone dove viene tenuta prigioniera Hera. La missione ha miracolosamente successo, ma il Galactica \u00e8 ormai allo stremo delle forze. Adamo ordina a Kara Thrace di far saltare l'astronave in un luogo qualsiasi, pur di allontanarla dai cyloni.\nLa Flotta si ricongiunge (grazie a Scorpion e alle coordinate ottenute dalla canzone che le aveva insegnato il padre) presso un pianeta ricco d'acqua e d'ossigeno, abitato da ominidi primitivi: viene designato come nuova casa dell'umanit\u00e0, e viene pertanto chiamato anch'esso Terra. Con l'intenzione di eliminare ogni residuo di tecnologia bellica, l'intera Flotta navale viene svuotata di tutto il necessario per poi essere abbandonata, diretta alla distruzione verso il sole. Laura Roslin passa gli ultimi giorni di vita sul pianeta, prima di morire di cancro. Gaius Baltar, Caprica Sei, Athena, Agathon, Tigh, sua moglie Ellen, Adamo e suo figlio Lee si stabiliscono sul pianeta. Kara Thrace, avendo compiuto il suo destino, svanisce nel nulla. 150000 anni dopo, a New York, le proiezioni di Gaius Baltar e Caprica Sei camminano per strada chiedendosi se i conflitti tra gli uomini e i robot siano davvero finiti e quali siano i piani di Dio al riguardo.\nProduzione.\nNei 25 anni trascorsi dall'improvvisa conclusione della serie originale fino alla messa in onda del recente prodotto televisivo si erano alternati vari tentativi per mantenere o riportare in vita le storie e i personaggi originali, senza per\u00f2 ottenere alcun successo, oppure trasmettendo pochi episodi rimasti, rivelatisi poi dei veri e propri fiaschi.\nNel 2002 SciFi annunci\u00f2 per\u00f2 la volont\u00e0 di produrre un episodio pilota in due puntate di una eventuale serie \"remake\", ridisegnando in parte l'ambiente, la storia e i personaggi della serie originale; allo scopo di ottenere un risultato soddisfacente, si affida all'inventiva di Ronald D. Moore, gi\u00e0 veterano di \"Star Trek\".\nIl consenso del pubblico americano ed i riconoscimenti accademici della \"Visual Effects Society\", che nel 2004 assegna alla miniserie \"Battlestar Galactica\" un \"VES Award\" per gli effetti speciali visivi in aggiunta a due \"nomination\" per il compositing e la realizzazione di modelli e miniature, hanno poi convinto la SciFi della bont\u00e0 del prodotto e hanno rafforzato la convinzione di produrre una serie televisiva completa.\nNel corso del 2007, i produttori della serie hanno annunciato che la quarta stagione sarebbe stata l'ultima.\nNell'agosto 2008, SciFi ha confermato l'intenzione di produrre un film TV di Battlestar Galactica diretto da Edward James Olmos. Il film, intitolato \"\", \u00e8 andato in onda nel novembre 2009 negli USA.\nRiprese.\nPer ottenere un coinvolgimento completo dello spettatore nell'azione, nei sentimenti e nelle paure dei personaggi viene utilizzato uno stile documentaristico di ripresa, che aumenta il realismo delle scene girate. Gli effetti speciali si adattano efficacemente allo stile di ripresa dinamico e il montaggio delle scene girate da inquadrature multiple conferisce allo spettatore la sensazione di essere immerso nelle vicende e nei combattimenti.\nColonna sonora.\nBear McCreary \u00e8 il principale compositore delle musiche della serie televisiva, dopo aver assistito Richard Gibbs per il lavoro sulla miniserie. Quando la serie venne scelta dal network SyFy, Gibbs decise di non dedicarsi a tempo pieno alla produzione della serie, cos\u00ec il timone pass\u00f2 a McCreary, che si occup\u00f2 di pi\u00f9 di 70 episodi. Sono stati pubblicati sei album della colonna sonora, e ciascuno di essi ha ricevuto grande acclamazione da parte della critica. Maureen Ryan del \"Chicago Tribune\" ha descritto la musica come \u00absensazionale\u00bb e \u00abinnovativa\u00bb, Joanna Weiss del \"The Boston Globe\" ha definito McCreary un \u00abcompositore visionario\u00bb che ha fatto molto per creare \u00abla ricca atmosfera di \"Battlestar Galactica\"\u00bb, Alan Sepinwall di \"The Star-Ledger\" ha descritto il lavoro di McCreary come \u00abtrascendente\u00bb mentre \"Variety\" ha dichiarato che \u00ab\"Galactica\" oggigiorno offre la musica pi\u00f9 innovativa della televisione\u00bb.\nLa musica di \"Battlestar Galactica\" sfoggia un'ampia variet\u00e0 di influenze etniche. Talvolta a McCreary fu concesso l'uso di un'intera orchestra, integrata da numerosi strumenti etnici (un flauto traverso cinese, un flauto di bamb\u00f9 indiano, un duduk armeno, un violino cinese, un liuto turco, un tamburo mediorientale, un tamburo taiko giapponese) e un coro di dodici voci.\nLa sigla iniziale, composta da Richard Gibbs, \u00e8 divisa in due parti: la seconda (definita \"taiko drums\") venne composta con strumenti a percussione giapponesi; la prima \u00e8 invece cantata e recita un mantra g\u0101yatr\u012b:"}
{"id": "242138", "revid": "767487", "url": "https://it.wikipedia.org/wiki?curid=242138", "title": "Prigioniero della paura (film 1947)", "text": "Prigioniero della paura (\"The October Man \") \u00e8 un film del 1947, diretto da Roy Baker (Roy Ward Baker).\nTrama.\nI dottori dicono a Jim Ackland - dimesso dall\u2019ospedale dopo una lunga degenza per una frattura cranica dovuta ad un incidente stradale - che potrebbe in futuro essere soggetto a disordini mentali, come quelli che, in precedenza lo avevano portato a due tentativi di suicidio.\nJim inizia a lavorare per un\u2019industria chimica di una piccola cittadina inglese, prendendo alloggio in una pensione locale, ed inizia a frequentare assiduamente Jenny, la sorella di un collega.\nQuando Molly Newman viene trovata morta a poca distanza dalla pensione nella quale anch\u2019ella risiedeva, dopo essere uscita una sera per imbucare una lettera, Jim \u00e8 il maggiore sospettato: non solo egli era l\u2019unico assente dalla propria camera quando \u00e8 avvenuto l\u2019omicidio, non solo la vittima era stata trovata con un assegno a suo nome emesso da Jim (che la polizia interpreta come un tentativo di ricatto, per un qualche motivo, da parte di Molly), ma soprattutto i precedenti di instabilit\u00e0 mentale giocano contro di lui.\nJim, che giunge a dubitare di s\u00e9 stesso, riesce tuttavia ad appurare che un altro ospite della pensione, Peachy, aveva falsamente testimoniato alla polizia che fra lui e la vittima esistesse una relazione amorosa, il che, dato il rapporto di Jim con Jenny, avvalorava l\u2019ipotesi di un omicidio per liberarsi di una ricattatrice. Peachy, in un incontro a tu per tu con Jim, gli confessa di aver ucciso Molly, offeso dal fatto che Jim le avesse prestato del denaro, cosa che, nel pensiero paranoico dell\u2019omicida, invaghito della donna, era sua esclusiva prerogativa fare.\nJim riferisce tutto ci\u00f2 alla polizia, che tuttavia ha bisogno di prove, non di accuse. Jim allora, incalzato dagli agenti che vogliono arrestarlo, riesce a scoprire che Peachy intende lasciare il paese. Ne informa la polizia, e, in mancanza di risposta - ignaro anche del fatto che la polizia ha ritrovato la lettera che Molly aveva inviato, nella notte della sua uccisione, e che menzionava lo stalking di Peachy - depresso, vuole ritornare in ospedale.\nSar\u00e0 Jenny a comunicargli che Peachy \u00e8 stato arrestato in quanto autore dell\u2019omicidio, liberando in tal modo Jim dalla spirale della paura.\nProduzione.\nIl film fu prodotto dalla Two Cities Films, una piccola compagnia fondata dieci anni prima da due produttori italiani che fu inglobata dalla Rank Organisation."}
{"id": "242139", "revid": "767487", "url": "https://it.wikipedia.org/wiki?curid=242139", "title": "Prigioniero della paura (film 1957)", "text": "Prigioniero della paura (\"Fear Strikes Out\") \u00e8 un film del 1957 diretto da Robert Mulligan.\nIl film \u00e8 tratto dall'opera autobiografica di Jim Piersall, campione di baseball.\nFu prodotto dal futuro regista Alan J. Pakula\nTrama.\nUn giovane viene costretto dal padre a diventare un giocatore di baseball, ma non riesce a reggere la tensione psicologica e ha un crollo nervoso. Uno psichiatra lo aiuta a ritrovare l'equilibrio mentale.\nCritica.\nPaolo Mereghetti (1993): **\u00bd"}
{"id": "242140", "revid": "767487", "url": "https://it.wikipedia.org/wiki?curid=242140", "title": "Prima colpa (film 1939)", "text": "Prima colpa \u00e8 un film del 1939, diretto dal regista Frank McDonald."}
{"id": "242141", "revid": "767487", "url": "https://it.wikipedia.org/wiki?curid=242141", "title": "Prima colpa (film 1950)", "text": "Prima colpa (\"Caged\", trad. \"Ingabbiata\") \u00e8 un film del 1950, diretto da John Cromwell.\n\u00c8 narrata la storia di una giovane donna incarcerata per complicit\u00e0 in un furto. Il periodo trascorso in prigione la trasforma da persona innocente - quale era - in una potenziale criminale.\nIl film \u00e8 un adattamento, ad opera di Virginia Kellogg, della storia \"Women Without Men\" (\"Donne senza uomini\") della stessa Kellogg e di Bernard C. Schoenfeld.\nTrama.\nLa diciannovenne Marie Allen \u00e8 incarcerata dopo che un tentativo di rapina a mano armata da parte di suo marito fallisce tragicamente.\nNel corso della visita medica prima dell'internamento, scopre di essere incinta di due mesi del suo defunto marito.\nSuccessivamente, mentre ha le doglie, un'amica detenuta si suicida.\nDopo aver subito esperienze traumatiche (viene dapprima rinchiusa in isolamento, quindi le viene rasata la testa da una guardia carceraria sadica), Marie comincia a somigliare sempre pi\u00f9 alle vere criminali con le quali divide la prigionia, e quando esce \u00e8 pronta per delinquere.\nRiconoscimenti.\nAcademy Awards.\nEbbe tre nomination all'Oscar: una per la migliore interpretazione femminile\nad Eleanor Parker, una per la migliore attrice non protagonista a Hope Emerson e un'altra per la miglior sceneggiatura originale.\nFestival del Cinema di Venezia.\nNominata al Leone d'Oro, Eleanor Parker vinse la Coppa Volpi per la migliore interpretazione femminile.\nRemake.\nIl film ha avuto un remake nel 1962 dal titolo \"Rivolta al braccio\", per la regia di Walter Doniger, solo parzialmente aderente all'originale."}
{"id": "242142", "revid": "767487", "url": "https://it.wikipedia.org/wiki?curid=242142", "title": "Primo amore (film 1928)", "text": "Primo amore (\"Lonesome\") \u00e8 un film del 1928 diretto da P\u00e1l Fej\u00f6s.\nTrama.\nA New York, Mary e John non si conoscono anche se entrambi vivono nella stessa pensione. Lei lavora come centralinista, lui \u00e8 un operaio: una sera, a Coney Island, i due si incontrano e si innamorano l'uno dell'altra. Passano la serata insieme, ma, sulle montagne russe, a causa di un incendio, vengono separati dalla folla in fuga. Mary sviene e Joe, cercando di raggiungerla, viene fermato e portato alla stazione di polizia. Quando viene rilasciato, la ragazza \u00e8 ormai scomparsa. Depressi perch\u00e9 nessuno dei due conosce il nome dell'altro, ognuno per proprio conto torna alla pensione. Scopriranno, con gioia, di essere vicini di casa.\nProduzione.\nIl film fu prodotto dall'Universal Pictures sotto la supervisione di Carl Laemmle Jr.\nDistribuzione.\nIl copyright del film, richiesto dalla Universal Pictures Corp., fu registrato il 26 giugno 1928 con il numero LP25404.\nIl film - presentato da Carl Laemmle - fu distribuito dall'Universal Pictures il 20 giugno 1928 in versione muta e il 30 settembre in versione sonora, presentato in prima a New York.\nRiconoscimenti.\nNel 2010 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "242143", "revid": "767487", "url": "https://it.wikipedia.org/wiki?curid=242143", "title": "Primo amore (film 1934)", "text": "Primo amore (\"Change of Heart \") \u00e8 un film del 1934, diretto da John G. Blystone.\nProduzione.\nIl film fu prodotto dalla Fox Film Corporation (con il nome Fox Film).\nDistribuzione.\nDistribuito dalla Fox Film Corporation, usc\u00ec nelle sale cinematografiche USA il 18 maggio 1934 dopo essere stato presentato in prima a New York il 10 maggio 1934."}
{"id": "242144", "revid": "6923", "url": "https://it.wikipedia.org/wiki?curid=242144", "title": "Schaan", "text": "Schaan (Schaa nel dialetto locale alemannico) \u00e8 il comune pi\u00f9 popoloso del principato del Liechtenstein con 5.998 abitanti.\nGeografia fisica.\nNel comune si trova l'unica stazione ferroviaria passeggeri dello stato (Schaan-Vaduz), sulla linea internazionale (gestita dalle ferrovie austriache), che collega Buchs (Svizzera) a Feldkirch in Austria."}
{"id": "242145", "revid": "767487", "url": "https://it.wikipedia.org/wiki?curid=242145", "title": "Primo amore (film 1935)", "text": "Primo amore (in originale \"Alice Adams\") \u00e8 un film commedia romantica diretto nel 1935 da George Stevens, tratto dal romanzo \"Alice Adams\" di Booth Tarkington che, nel 1922, aveva vinto il Premio Pulitzer. \u00c8 anche il \"remake\" di una versione muta del 1923 \"Alice Adams\" di Rowland V. Lee.\nTrama.\nAlice Adams frequenta il bel mondo, ma soffre per la sua modesta condizione sociale che non le permette di brillare quanto vorrebbe. Quando si innamora di Arthur Russell, un giovane benvoluto da tutti e ricchissimo, finge perci\u00f2 di provenire da una famiglia altrettanto facoltosa. Invitato a cena a casa Adams, Arthur si rende per\u00f2 conto di come stanno realmente le cose. Il ragazzo si sente tradito e tutto sembra ormai perduto ma Alice, compreso il proprio errore, riesce alla fine a riconquistarlo.\nProduzione.\nIl film fu prodotto da Pandro S. Berman per la RKO Radio Pictures dal 22 maggio 1935 al 3 luglio 1935. Venne girato al RKO Encino Ranch di Balboa Boulevard &amp; Burbank Boulevard a Encino.\nDistribuzione.\nDistribuito dalla RKO il film fu presentato in prima a New York il 15 agosto, uscendo poi in altre sale il 23 agosto 1935.\nRiconoscimenti.\nHa ricevuto due \"nomination\" ai Premi Oscar 1936, per il miglior film e per la miglior attrice protagonista.\nNel 1935 \u00e8 stato indicato fra i migliori dieci film dell'anno dal National Board of Review of Motion Pictures."}
{"id": "242146", "revid": "110157", "url": "https://it.wikipedia.org/wiki?curid=242146", "title": "Balzers", "text": "Balzers (Baltsers nel dialetto locale alemannico) \u00e8 uno dei comuni del principato del Liechtenstein, quarto in ordine di popolazione.\nStoria.\nLa cittadina \u00e8 dominata dal Burg Gutenberg, l'antico castello, del XIII secolo."}
{"id": "242147", "revid": "767487", "url": "https://it.wikipedia.org/wiki?curid=242147", "title": "Primo amore (film 1941)", "text": "Primo amore \u00e8 un film del 1941, diretto dal regista Carmine Gallone.\nTrama.\nUn giovane, Pietro Redi, che ha fatto fortuna in America come compositore di jazz con lo pseudonimo Peter Reed, decide di dedicarsi alla composizione di musica classica, molto pi\u00f9 affine al suo grande talento rispetto alle canzonette, ma entra in una crisi creativa. Decide dunque di far ritorno nella sua terra nat\u00eda, ad Amalfi, dove viene ben accolto dallo zio e dalle tre figlie di questo; la pi\u00f9 giovane delle tre, Nerina, s'innamora, ricambiata, di Pietro, che rappresenta per lei il suo primo grande amore. Ma un giorno dall'America arriva Jane Blue, ex di Pietro nonch\u00e9 sua cantante-feticcio, che rinfaccia all'ingenua cugina di essere lei la fidanzata del musicista; questa, disperata, tenta di suicidarsi ma all'ultimo momento sviene, venendo rinvenuta sul ciglio di una rupe a picco sul mare durante una notte di tempesta. Mentre Jane si consola rapidamente con il suo impresario e se ne torna con lui negli Stati Uniti, Nerina, gravemente ammalata, viene portata in Abruzzo da Pietro assieme al padre ed alle sorelle, dove per\u00f2 le sue condizioni si aggravano ulteriormente. La giovane \u00e8 ad un passo dalla morte e mentre i suoi parenti vanno in pellegrinaggio ad un santuario locale per invocare la grazia, Nerina, sentendo nella stanza accanto la canzone che Pietro sta componendo per lei, si alza dal letto, miracolosamente guarita.\nDistribuzione.\nIl film venne distribuito nel circuito cinematografico italiano il 5 ottobre 1941.\nMusiche.\nLe canzoni e la serenata inedita sono cantate da Giovanni Malipiero, Clelia Matania, Enzo Aita, Francesco Albanese e Vivi Gioi.\nCritica.\n\u00ab Senza i motivi, i suoni e le tarantelle di cui questo film \u00e8 cosparso come sono cosparsi di margherite i prati al primo tepore della primavera, cesserebbe per esso ogni ragione di esistere. Nessuno dei nostri registi \u00e8 cos\u00ec fedele a se stesso come Carmine Gallone, questa costanza nel non derogare mai dai propri sistemi \u00e8 commovente. Ed \u00e8 anche sagace, perch\u00e9 i film di questo regista riescono a colpo sicuro, ad attrarre, incantare, intenerire larghissimi strati di spettatori...\u00bb Diego Calcagno in Film del 14 marzo 1942."}
{"id": "242149", "revid": "767487", "url": "https://it.wikipedia.org/wiki?curid=242149", "title": "Primo amore (film 1959)", "text": "Primo amore \u00e8 un film italiano del 1959 diretto da Mario Camerini.\nTrama.\nVarie vicende sentimentali di un gruppo di giovani a Roma.\nDistribuzione.\nPermesso alla proiezione pubblica con visto n. 28421 del 7 gennaio 1959, usc\u00ec nelle sale tra gennaio e febbraio."}
{"id": "242150", "revid": "767487", "url": "https://it.wikipedia.org/wiki?curid=242150", "title": "Primo amore (film 1978)", "text": "Primo amore \u00e8 un film italiano del 1978 diretto da Dino Risi.\nTrama.\nUgo Cremonesi in arte \"Picchio\" \u00e8 un ex comico di avanspettacolo in l\u00e0 con gli anni, che momentaneamente soggiorna in un ospizio per artisti in attesa di ricevere un assegno con una cospicua somma di denaro. Qui si invaghisce della giovane e bella Renata che vi lavora come cameriera. Quando finalmente Picchio riceve gli arretrati della pensione, decide di scappare via con la ragazza, promettendole di lanciarla nel mondo della rivista.\nI due arrivano a Roma, si stabiliscono in un lussoso hotel e Picchio si mette in contatto con un impresario di sua conoscenza, che per\u00f2 gli spiega senza troppi complimenti che l'avanspettacolo \u00e8 morto ormai da tempo. Picchio si rende conto che la sua epoca \u00e8 finita ed anche tutto il mondo che gli girava intorno e che lo teneva ancora vivo; molti dei suoi ex colleghi o sono morti o sono troppo vecchi per lavorare.\nA Roma incontra dopo molti anni suo figlio, un pittore fallito, impegnato in una relazione con una compagna molto pi\u00f9 giovane di lui che lo disprezza apertamente. Ben presto anche Renata lo abbandona per un impresario di una tv privata, TV Settecolli. Picchio torna mestamente ad aspettare la morte nel suo ospizio per artisti.\nCuriosit\u00e0.\nIn una scena, Ugo Tognazzi (con il personaggio di Picchio, attore di avanspettacolo) fa l'imitazione di Tot\u00f2. Nella realt\u00e0 ha lavorato con lui in due film circa venti anni prima:\n\"Tot\u00f2 nella luna\" e \"Sua Eccellenza si ferm\u00f2 a mangiare\", rendendo cos\u00ec omaggio al Principe in quel periodo di collaborazione.\nIl personaggio di Lucy, interpretato da Caterina Boratto, rievoca in alcuni aspetti la cantante Wanda Osiris: il passato nel genere della rivista, il ruolo di prima donna (quella che infatti chiude il primo atto), l'elemento scenico della scalinata, i costumi sfarzosi, il turbante portato anche fuori dalle scene, i capelli color biondo platino, le arie da diva, la canzone \"Un bacio a mezzanotte\"...\nDistribuzione.\nProdotto dalla Dean Film, il film fu presentato al Montr\u00e9al World Film Festival nell'agosto 1978. Venne distribuito nelle sale cinematografiche italiane dalla United Artists Europa nel settembre 1978."}
{"id": "242151", "revid": "767487", "url": "https://it.wikipedia.org/wiki?curid=242151", "title": "Primo amore (film 2004)", "text": "Primo amore \u00e8 un film del 2004 co-scritto e diretto da Matteo Garrone, e liberamente ispirato al romanzo autobiografico \"Il cacciatore di anoressiche\" di Marco Mariolini.\nTrama.\nVittorio, piccolo imprenditore vicentino nell'ambito della produzione orafa, incontra Sonia attraverso un annuncio per cuori solitari; i due incominciano a conoscersi e a frequentarsi nonostante alcuni dubbi sulla possibilit\u00e0 di riuscita del loro rapporto: Vittorio \u00e8 in analisi perch\u00e9 \u00e8 ossessionato da giovani magre, anzi magrissime fino all'eccesso. Comunque, la loro storia continua anche perch\u00e9 Sonia accetta di diminuire il suo peso, ma lo fa solo come un atto di amore, ignorando tra l'altro la psicopatia di Vittorio.\nGradualmente, quella che all'inizio pare solamente una scelta arbitraria si trasforma per la donna in un incubo, anche perch\u00e9 i due scelgono di vivere insieme. Vittorio cade spesso negli eccessi, diventa sospettoso nei confronti Sonia pensando che lei mangi di nascosto, evita che possa nutrirsi di carboidrati e di grassi e le consente solo verdure e insalate.\nSonia comincia a non piacersi pi\u00f9: diventa magrissima, ma soprattutto la sua prigionia diventa sempre pi\u00f9 dura e comincia ad essere deleteria per la sua salute. A causa dell'ossessione che si impadronisce della coppia, in pubblico i due arrivano a trovarsi ripetutamente in situazioni assai imbarazzanti. L'attivit\u00e0 di Vittorio, del resto, va sempre peggio: un'infelice scelta lo porta prima a perdere i suoi maggiori collaboratori, poi a chiudere il suo laboratorio.\nUna sera Sonia ha una crisi in un ristorante dando sfogo al suo bisogno di cibo. Al ritorno a casa, Vittorio esplode in una scenata e la umilia ancora di pi\u00f9, costringendola a rimanere completamente nuda e gettando nel fuoco il cibo che era riuscita a nascondere. Giunta al limite, Sonia commette un gesto estremo: approfittando di un attimo di distrazione di Vittorio, Sonia afferra l'attizzatoio e lo colpisce mortalmente alla nuca."}
{"id": "242153", "revid": "767487", "url": "https://it.wikipedia.org/wiki?curid=242153", "title": "Profondo rosso (film 1920)", "text": "Profondo rosso (\"The Deep Purple\") \u00e8 un film muto del 1920 diretto da R.A. Walsh (Raoul Walsh) che ha come protagonista Miriam Cooper.\nLa sceneggiatura si basa sul lavoro teatrale \"The Deep Purple\" di Paul Armstrong e Wilson Mizner, uno spettacolo di successo che aveva debuttato a Broadway al Lyric Theatre il 9 gennaio 1911, restando in cartellone per cinque mesi.\nTrama.\nIn una cittadina di provincia arriva una banda di furfanti che ha il progetto di truffare la chiesa locale. Harry, uno dei malviventi, corteggia Doris, la figlia del pastore, con lo scopo di utilizzarla nei suoi traffici. L'ingenua ragazza accetta la proposta di matrimonio dell'uomo e parte con lui alla volta di New York. L\u00ec, Harry le chiede di incontrare William Lake per discutere con lui di un affare. Mentre i due sono insieme, nella stanza irrompe Harry che accusa Lake di sedurre Doris, ricattandolo se non vuole che venga reso pubblico il suo comportamento scandaloso. I due uomini vengono alle mani e Lake finisce a terra. Harry prende la frastornata Doris e la porta via con s\u00e9. \"Fresno\" Kate, la complice di Harry, pentita per il trattamento che la povera Doris deve subire, denuncia il truffatore alle autorit\u00e0. Tempo dopo, quando William rivede Doris, tra i due inizia una dolce storia d'amore.\nProduzione.\nIl film fu prodotto dalla Mayflower Photoplay Company.\nDistribuzione.\nDistribuito dalla Realart Pictures Corporation, il film usc\u00ec nelle sale statunitensi il 2 maggio 1920."}
{"id": "242154", "revid": "123986116", "url": "https://it.wikipedia.org/wiki?curid=242154", "title": "\u00c0 la julienne", "text": "Il taglio \u00e0 la julienne (detto anche alla \"filang\u00e9\") \u00e8 un tipo di taglio utilizzato in cucina, che consiste nel tagliare la preparazione in filetti o \"fiammiferi\" di lunghezza variabile (comunemente 4-5 cm) e molto sottili (sezione quadrata di circa 2 mm di lato). Si utilizza in particolar modo per le verdure quali cipolle e carote. Viene usato pure per il sedano rapa, le zucchine, i peperoni, le patate, le melanzane, e i funghi.\nLa locuzione \u00e8 citata per la prima volta in \"Le Cuisinier Royal\", scritto nel 1802. L'origine \u00e8 incerta, ma potrebbe derivare dal nome proprio francese Jules o Julien. Secondo altre versioni, uno \"chef\" di nome Jean Julien avrebbe utilizzato per primo il metodo per la preparazione delle verdure, anche se di ci\u00f2 non ci sono prove."}
{"id": "242155", "revid": "1870058", "url": "https://it.wikipedia.org/wiki?curid=242155", "title": "Profondo rosso", "text": "Profondo rosso \u00e8 un film del 1975 diretto da Dario Argento.\nL'opera, considerata una dei capolavori del regista, segna, all'interno del suo percorso artistico, il passaggio fondamentale tra la fase thriller, incominciata nel 1970 con \"L'uccello dalle piume di cristallo\" e quella horror intrapresa nel 1977 con \"Suspiria\".\nFin dalla sua uscita nelle sale la pellicola ebbe un ottimo successo di pubblico: si segnalano i terrificanti effetti speciali, cui mise mano anche Carlo Rambaldi, e la musica del gruppo rock progressive dei Goblin. Alcune composizioni sono firmate anche dal pianista jazz Giorgio Gaslini.\nTrama.\nDurante una conferenza sul paranormale, la sensitiva tedesca Helga Ulmann percepisce la presenza di un \"omicida\" tra il pubblico e, spaventata, \u00e8 costretta a interrompere la seduta. Impaurita, dice a un collega, lo psichiatra Giordani, di sapere chi \u00e8 la persona da lei percepita, scoperta che le sar\u00e0 fatale in quanto quella sera il killer, che era rimasto nascosto nel teatro e sentito le parole della sensitiva, entra in casa sua e la uccide orribilmente dopo averla colpita diverse volte con una mannaia. L'assassinio \u00e8 preceduto dalla registrazione di un'inquietante nenia per bambini, che la stessa sensitiva aveva percepito durante la conferenza.\nIl pianista \"jazz\" Marc Daly, che abita nello stesso stabile di Helga, ha appena finito di provare con la sua orchestra e si trova nella piazza sotto casa sua con il suo amico Carlo, anch'egli abile pianista ma con gravi problemi di alcolismo. Qui i due sentono le grida della vittima e Marc la vede mentre viene scaraventata contro il vetro della finestra dalla quale stava chiedendo aiuto. Precipitatosi nell'appartamento non pu\u00f2 che constatarne la morte. Il commissario Calcabrini interroga Marc pi\u00f9 come sospettato che come testimone e non sembra interessarsi molto delle parole dell'uomo. Quando questi torna a casa \u00e8 notte inoltrata e trova l'amico Carlo ancora in piazza, pesantemente ubriaco. Marc confida all'amico di aver notato un quadro entrando nell'appartamento del delitto, quadro che poi \u00e8 misteriosamente scomparso. Carlo gli dice che quel quadro forse \u00e8 stato fatto sparire perch\u00e9 nascondeva qualcosa di importante.\nAnche la giovane giornalista Gianna Brezzi \u00e8 interessata alle indagini sull'omicidio, dal quale spera di ricavare un buon articolo, e inizia a indagare con Marc, che inizialmente mal sopporta il comportamento libertino ed emancipato della ragazza, che al contrario sembra fin da subito attratta dal pianista.\nMarc conosce la madre di Carlo, un'ex-attrice teatrale con segni di demenza, che lo indirizza da un amico del figlio. L'amico in questione, dichiaratamente omosessuale, ha un rapporto molto ambiguo con Carlo, il quale si dichiara all'amico come non eterosessuale. Marc parla ancora con l'amico riguardo al quadro sparito, incuriosito dalle sue parole. Carlo tuttavia d\u00e0 la colpa al suo stato di ubriachezza e consiglia al suo amico di dimenticare questa brutta storia e fuggire per non essere preso di mira dall'assassino. La sera stessa, mentre Marc si esercita al pianoforte, l'assassino riesce a entrare in casa sua. Marc avverte la sua presenza sentendo la stessa canzoncina che aveva preceduto la morte di Helga, sta per essere aggredito ma una telefonata di Gianna gli permette di barricarsi nella sala approfittando dell'effetto sorpresa. Il killer fugge, non prima di averlo minacciato di morte.\nIl giorno seguente, Giordani dichiara che si tratta probabilmente di un paziente schizofrenico, che si serve della nenia per ricreare il clima di un precedente omicidio. Il brano tra l'altro avrebbe un collegamento con la leggenda della villa del bambino urlante, come riportato nel saggio \"Fantasmi di oggi e leggende nere dell'et\u00e0 moderna\". Attraverso il libro, Marc risale all'autrice Amanda Righetti, ma l'assassino, che sembra spiare i suoi movimenti, la rintraccia prima di lui. La sventurata scrittrice viene brutalmente assassinata in casa sua e il suo volto ustionato nell'acqua bollente della vasca da bagno. Marc trover\u00e0 il cadavere qualche ora dopo. Avvertita Gianna, inizia a temere che si possa sospettare di lui, lei gli consiglia di scappare ma lui non ne vuole sapere e tra il pianista e la giornalista inizia a nascere qualcosa. Marc avverte Giordani, che il giorno successivo, in un sopralluogo sulla scena, riesce con un'intuizione a ricostruire la dinamica della morte di Amanda: prima di morire, la donna aveva scritto sul muro il nome di chi l'aveva uccisa sfruttando il vapore prodotto dall'acqua calda.\nMarc riesce a rintracciare la villa della leggenda, disabitata da molti anni, facendosi dare le chiavi da un custode che vive nelle vicinanze, e vi trova nascosto in una parete un disegno infantile. Grattando via la parete, scopre che il disegno raffigura un bambino armato di un coltello insanguinato. Nel frattempo Giordani, dopo la sua scoperta, forse temendo per la sua vita, scrive appunti e tenta invano di avvisare Marc. Il killer per\u00f2 riesce a ucciderlo dopo averlo spaventato con un manichino mobile usato per distrarlo, colpendolo alle spalle e finendolo con un grosso tagliacarte.\nScosso per la morte di Giordani e convinto di essere il prossimo obiettivo dell'assassino, Marc decide di lasciare la citt\u00e0 invitando Gianna, con la quale ha iniziato una relazione, a partire per il Libano, ma, osservando meglio una foto della villa, nota che una finestra \u00e8 stata murata. Cerca di avvisare Carlo e lascia un messaggio a Gianna e si reca nuovamente nell'inquietante struttura, abbattendo a colpi di piccone un muro e scoprendo una stanza segreta dove giace un corpo mummificato. Sconvolto, Marc indietreggia e viene tramortito. Quando si risveglia \u00e8 all'esterno, Gianna \u00e8 al suo capezzale mentre la residenza \u00e8 in fiamme. Recatisi in casa del custode, i due notano un disegno identico a quello nella villa eseguito dalla figlia, la quale confida di essersi ispirata a un altro, rinvenuto nell'archivio della sua scuola. Giunti sul posto, Gianna decide di avvertire la polizia dopo aver sentito un rumore, ma viene chiamata da una voce. Quando Marc la va a cercare scopre che \u00e8 stata pugnalata. Marc per\u00f2 ha capito chi \u00e8 l'autore del disegno, risalente al 1950: Carlo, allora bambino. Questi gli punta una pistola e gli rinfaccia di non avergli dato retta quando gli aveva detto di scappare, cos\u00ec ora \u00e8 costretto a ucciderlo pur volendogli bene. L'arrivo delle forze dell'ordine mette in fuga il giovane ma una volta in strada questi muore brutalmente, investito da una macchina dopo essere stato trascinato per diversi metri da un camion.\nDopo aver saputo che Gianna \u00e8 fuori pericolo nonostante la coltellata, Marc torna a casa: camminando per la piazza si rende conto dell'estraneit\u00e0 di Carlo durante l'omicidio della sensitiva, in quanto si trovava con lui in quel momento. Gli tornano in mente le parole dell'amico riguardo al quadro scomparso, sicch\u00e9 torna sulla scena del delitto, per rendersi conto che non c'\u00e8 mai stato un quadro in quel punto, ma uno specchio, e che quello che aveva visto era il volto dell'assassino, ovvero l'anziana madre di Carlo, che lo ha seguito e appare davanti a lui per ucciderlo e vendicare la morte del figlio. Ella, malata di mente, aveva assassinato suo marito, che voleva riportarla in clinica contro la sua volont\u00e0, davanti a suo figlio piccolo, nascondendo il cadavere nella villa. Carlo, traumatizzato, l'aveva coperta in tutti quegli anni e realizzato dei disegni raffiguranti il delitto. Marc tenta la fuga ma viene raggiunto e ferito alla spalla dalla donna con una mannaia. Durante la colluttazione, il medaglione di lei s'impiglia nell'inferriata dell'ascensore. L'uomo sanguinante preme il pulsante di rimando e la cabina, tirando con s\u00e9 la collana, decapita la donna, ponendo fine alla catena degli efferati omicidi.\nL'ultimo fotogramma, su cui parte la sigla di coda, mostra l'immagine di uno sgomento Marc riflessa nella pozza di sangue conseguente alla decapitazione della donna: il \"profondo rosso\" che d\u00e0 il nome a tutta la pellicola.\nProduzione.\nSceneggiatura.\n\"Profondo rosso\" nasce, come altri film di Argento, durante le battute finali della realizzazione della sua opera precedente, l'atipico \"Le cinque giornate\". L'idea di base, la medium che, durante una seduta, percepisce i pensieri di un assassino, risale addirittura a una prima stesura di \"4 mosche di velluto grigio\". Argento lavora febbrilmente sulla sceneggiatura ma, insoddisfatto del risultato, si fa aiutare da Bernardino Zapponi, tanto che alla fine ne risulta una sceneggiatura a quattro mani. Zapponi, intervistato, si attribuisce l'idea di aver voluto rendere molto \"fisico\" l'orrore del film e di legarlo a un contesto \"realistico\" e comune, mentre attribuisce ad Argento il lato \"fantastico\" della vicenda (la medium, i fantasmi della villa, il disegno della parete, lo scheletro nella stanza murata, lo svolgimento degli omicidi).\nIl film, inoltre, risente della particolare situazione affettiva di Argento, che si era appena separato da Maril\u00f9 Tolo, con cui aveva convissuto per un anno dopo il divorzio dalla prima moglie Marisa Casale. Argento ricorda quel periodo come ricco di febbrile creativit\u00e0. Inoltre \u00e8 sul set del film che la sua relazione con Daria Nicolodi si consolida. La Nicolodi stessa riconosce che nel personaggio di Gianna Brezzi, la giornalista da lei interpretata nel film, c'\u00e8 molto del suo vero carattere e molto del giovane Dario Argento quando faceva il giornalista.\nTitolo.\nIl titolo del film ha subito diversi cambiamenti: per continuare la tendenza faunistica dei precedenti lavori di Argento ovvero \"L'uccello dalle piume di cristallo\", \"Il gatto a nove code\" e \"4 mosche di velluto grigio\", la pellicola avrebbe dovuto intitolarsi \"La tigre dai denti a sciabola\" (ma Argento sostiene che diffuse quel titolo per \"prendersi gioco della stampa\"), poi su un copione comparve il titolo provvisorio \"Chipsiomega\" (risultato dell'unione delle ultime tre lettere dell'alfabeto greco); infine si opt\u00f2 per \"Profondo rosso\" data la gran predominanza di tinte scarlatte nel film, sia per il sangue sia per scelte di scenografia e fotografia (basti pensare ad esempio alla scena iniziale nel teatro).\nCast.\nIn una scena del film, quando Gianna entra in casa di Marc trova la foto di una donna su un mobile. Chiede chi sia, e alle risposte evasive di lui reagisce buttando la foto nel cestino. La donna rappresentata nella foto potrebbe essere scambiata per Maril\u00f9 Tolo, e in effetti all'epoca alcuni giornali la scambiarono. Ma nella sua autobiografia \"Paura\", Argento dice che, fermando il fotogramma, chiunque pu\u00f2 vedere che non si tratta di Maril\u00f9 Tolo e afferma che in realt\u00e0 la foto ritraeva la fidanzata del direttore di produzione.\nLa scelta di Clara Calamai (una delle maggiori dive del cinema italiano durante il ventennio fascista) per interpretare l'assassina non \u00e8 casuale: Argento voleva infatti un'attrice anziana, un tempo famosa ma in seguito dimenticata, in parte per la lunga assenza dallo schermo, in parte perch\u00e9 passata di moda. Nella scena in cui Marc si reca per la prima volta in casa della madre di Carlo, le foto che questa gli mostra non sono delle immagini fittizie ma sono proprio le vere fotografie di Clara Calamai, che la ritraggono sui set dei suoi film degli anni trenta e quaranta. \"Profondo rosso\" fu l'ultima pellicola interpretata dall'attrice.\nRiprese.\nLe riprese si sono svolte dal 9 settembre 1974 al 19 dicembre dello stesso anno. Il film \u00e8 formalmente ambientato a Roma e dintorni, ma le scene esterne sono state girate in prevalenza a Torino, e alcune a Roma e Perugia: la scelta di girare in luoghi di citt\u00e0 diverse \u00e8 da ricercarsi nella volont\u00e0 dichiarata da Dario Argento di ambientare la pellicola in una citt\u00e0 immaginaria, al fine di disorientare la percezione geografica e spaziale dello spettatore, come lo stesso regista espliciter\u00e0 in numerose interviste.\nLa scena iniziale del film, con le prove del gruppo jazz di Marc, \u00e8 stata girata all'interno del Mausoleo di Santa Costanza a Roma. La scena del congresso di parapsicologia \u00e8 stata girata all'interno del Teatro Carignano di Torino, in piazza Carignano 6; questo teatro verr\u00e0 in seguito riutilizzato dal regista 25 anni dopo per alcune scene di \"Non ho sonno\". Per anni si \u00e8 erroneamente ritenuto che fra i figuranti in platea ci fosse l'attore Mario Scaccia: in realt\u00e0 si tratta di una comparsa che gli somiglia.\nLa fontana dove ha luogo il colloquio tra Carlo ubriaco e Marc, \u00e8 la Fontana del Po, in piazza C.L.N. a Torino. Il palazzo dove viene uccisa la sensitiva Helga e dove vive anche Marc \u00e8 sito sempre nella stessa piazza, di fronte al civico 222; tuttavia le riprese interne sono state fatte nei teatri di posa De Paolis a Roma. La scena del funerale della medium Helga \u00e8 stata girata a Perugia, nella sezione ebraica del Cimitero monumentale. La scuola media \"Leonardo da Vinci\", dove Marc e Gianna entrano di notte per cercare il disegno, \u00e8 in realt\u00e0 il liceo classico \"Terenzio Mamiani\" che si trova a Roma, in viale delle Milizie 30.\nLa lugubre \"Villa del bambino urlante\" dove Marc rinviene il cadavere e il disegno sotto l'intonaco, che nella finzione del film si trova nelle campagne romane, in realt\u00e0 \u00e8 sita nel quartiere torinese di Borgo Po, in corso Giovanni Lanza 57 ed \u00e8 nota come Villa Scott; all'epoca in cui fu girata la pellicola era di propriet\u00e0 dell'ordine delle Suore della Redenzione (che avevano adibito la struttura a collegio femminile, con il nome di Villa Fatima), e per girare le scene la produzione pag\u00f2 un periodo di villeggiatura a Rimini alle suore ed a tutte le ragazze allora ospitate nel collegio. La sperduta casa di campagna di Amanda Righetti si trova a Roma, in via Della Giustiniana 773. Sempre nella capitale, infine, si trova l'abitazione di Rodi e della piccola Olga, in via Della Camilluccia 364.\nGli interni del film furono invece realizzati negli stabilimenti Incir-De Paolis di Roma.\nColonna sonora.\nLa famosa colonna sonora del film, composta ed eseguita dal gruppo rock progressive Goblin, formato da Claudio Simonetti, Walter Martino, Maurizio Guarini, Massimo Morante e Fabio Pignatelli e integrata da musiche jazz-rock di Giorgio Gaslini, fu scelta da Argento come ripiego. Il regista, infatti, avrebbe voluto addirittura i Pink Floyd per comporla. Il gruppo declin\u00f2 gentilmente l'invito, perch\u00e9 troppo impegnato nella composizione del nuovo album \"Wish You Were Here\", quindi la produzione si rivolse a Gaslini, che aveva gi\u00e0 lavorato con Argento ne \"Le cinque giornate\".\nTuttavia, Argento sentiva che la musica di Gaslini non andava bene per il film e che occorreva qualcosa di pi\u00f9 moderno. La prima stesura dell'ossessiva canzoncina fu definita \"semplicemente orrenda\" da Argento (la versione definitiva \u00e8 cantata da una giovanissima Maria Grazia Fontana), cosa che fece irritare non poco Gaslini, che in seguito abbandon\u00f2 il progetto lasciandolo incompiuto. Il regista, inizialmente, avrebbe voluto che a eseguire le musiche del jazzista fossero band all'epoca celebri come Emerson, Lake &amp; Palmer o Deep Purple e, per concretizzare le sue aspirazioni, si rivolse all'editore che all'epoca si occupava delle colonne sonore dei suoi film, ovvero Carlo Bixio. Quest'ultimo, rendendosi conto dei costi proibitivi di tali operazioni, fece invece ascoltare ad Argento un demo intitolato \"Cherry Five\", opera di un ancora sconosciuto complesso romano: i Goblin. Intrigato dall'ascolto del nastro, il regista contatt\u00f2 il gruppo, che accett\u00f2 volentieri l'offerta. Uscito Gaslini dal progetto, e mancando i temi principali della colonna sonora, Argento affid\u00f2 ai pi\u00f9 giovani musicisti il compito di completarla, ottenendo infine l'album/colonna sonora \"Profondo rosso\". Il celebre e inquietante tema nacque tutto in una notte nella \"classica\" cantina che ricorre molto spesso nella storia di molti gruppi dell'epoca. Secondo Argento, il 90% della colonna sonora definitiva \u00e8 da attribuirsi ai Goblin e solo il resto a Gaslini. Tuttavia nei titoli di testa la colonna sonora \u00e8 cos\u00ec indicata: \u00abMusiche Giorgio Gaslini eseguite da I Goblin\u00bb.\nAll'epoca, per chi aveva appena visto \"L'esorcista\", la colonna sonora di \"Profondo rosso\" riecheggiava il brano \"Tubular Bells\", di Mike Oldfield, musica resa celeberrima appunto dal film di William Friedkin, uscito in Italia nella stessa stagione cinematografica, solo cinque mesi prima, il 4 ottobre 1974. Di recente, Argento in effetti ha dichiarato che sugger\u00ec ai Goblin di ispirarsi proprio a \"Tubular Bells\".\nTale tema musicale riscosse molto successo anche in termini di vendite, riuscendo addirittura ad arrivare alla prima posizione della classifica dei 45 giri pi\u00f9 venduti in Italia di quel periodo.\nDoppiaggio.\nPur essendo una produzione tutta italiana il film venne girato in lingua inglese \u2013 tranne i dialoghi di Clara Calamai, che recita in italiano, come si vede bene dal labiale \u2013 e solo successivamente fu doppiato: David Hemmings venne doppiato da Gino La Monica, Clara Calamai da Isa Bellini, Liana Del Balzo da Wanda Tettoni, Furio Meniconi da Corrado Gaipa, Nicoletta Elmi da Emanuela Rossi e Geraldine Hooper da Renato Cortesi; tutti gli altri attori si auto-doppiarono.\nDistribuzione.\nIl film venne distribuito nel circuito cinematografico italiano il 7 marzo 1975. In Francia arriv\u00f2 nelle sale il 17 agosto 1977 con il titolo \"Les frissons de l'angoisse\". In Giappone il film usc\u00ec solo alcuni anni dopo l'uscita italiana, sull'onda del grande successo di \"Suspiria\", e fu quindi intitolato \"Suspiria 2\". Nei paesi anglofoni venne distribuito col nome \"Deep Red\".\nSulla scia del grande successo che ebbe nelle sale cinematografiche, a fine anni settanta fu stampata e distribuita in Italia una edizione di bassa qualit\u00e0 in super 8, non autorizzata e accorciata di circa 40 minuti. Si tratta tuttavia di una stampa relativamente rara. Analoga sorte tocc\u00f2 ad altri titoli del regista, quali \"L'uccello dalle piume di cristallo, 4 mosche di velluto grigio\" e \"Suspiria\".\nL'8 luglio 2009 \u00e8 stata organizzata una proiezione pubblica del film a Torino, in quella piazza C.L.N. teatro, nel film, degli incontri notturni tra David Hemmings e Gabriele Lavia oltrech\u00e9 del primo omicidio, alla presenza di Dario Argento; Claudio Simonetti si \u00e8 occupato della sonorizzazione dal vivo del film.\nIl 28 novembre 2014 il film restaurato \u00e8 stato proiettato al Torino Film Festival. Alla proiezione ha partecipato anche il regista, che ha annunciato il ritorno al cinema, nel 2015, della pellicola restaurata in occasione del quarantennale dall'uscita del film nelle sale. Nel 2018 il film \u00e8 stato ridistribuito in versione restaurata anche in Francia.\nNel dicembre 2015, \u00e8 uscita per il mercato Home video inglese, la versione Director's Cut (\"Deep Red: The Director's Cut\"), in edizione Blu-ray Disc, con traccia audio inglese e italiana della durata di 127 min, restaurata in 4K, partendo dalla scansione degli originali negativi. L'intero procedimento curato dalla Cineteca di Bologna e dal Laboratorio L'immagine Ritrovata (laboratorio altamente specializzato nel campo del restauro cinematografico), \u00e8 stato supervisionato dal direttore della fotografia Luciano Tovoli (\"Suspiria\", \"Tenebre\"), e approvato da Dario Argento.\nAccoglienza.\nIncassi.\nIl film in Italia incass\u00f2 3 miliardi e 700 milioni di lire dell'epoca, piazzandosi cos\u00ec al 10\u00ba posto nella classifica dei film di maggior incasso della stagione cinematografica 1974-75.\nCritica.\nAll'uscita la stampa non riserv\u00f2 giudizi benevoli, oltre a non aver dimostrato un particolare interesse: sui grandi quotidiani, infatti, raramente fu recensito dal critico titolare, e anche il \"vice\" in genere non gli dedic\u00f2 molto spazio.\nSu \"La Stampa\", per esempio, l.p. (Leo Pestelli) scrisse che il film \u00abnon aggiunge molto ai precedenti \"L'uccello dalle piume di cristallo\" e \"Quattro mosche di velluto grigio\"; anzi fa sospettare di un'ispirazione stanca, convertita in ricetta\u00bb; lamenta poi che sia lungo, \u00aballungato da un formalismo che non ha paura del prolisso e perde troppo spesso di vista la concatenazione e l'interesse narrativo.\u00bb Lo accusa quindi di ricorrere a \u00abmotivi di Grand Guignol\u00bb, ma definisce \u00abindubitabile la finezza del lavoro registico, del trapunto delle immagini e dei suoni su un canovaccio che disgraziatamente non provoca eccessivo sussulto.\u00bb Positivi invece i giudizi su Hemmings, Nicolodi e Calamai. Per ironia della sorte, la recensione era abbinata a quella de \"L'esorciccio\", parodia de \"L'esorcista\" diretta e interpretata da Ciccio Ingrassia.\n\"L'Unit\u00e0\" liquid\u00f2 il film in un colonnino siglato d.g. (David Grieco), con parole sprezzanti: \u00abIl film \u00e8 indescrivibile e inenarrabile, tant'\u00e8 vacuo: un cruciverba a sensazione senza movente n\u00e9 esito. Questo solo presunto emulo di Hitchcock, massaggia stavolta lo spettatore con il fittizio e l'incongruo per condurlo, quasi ammanettato, in un interminabile, fosco tunnel di Luna Park\u00bb. Parla poi di \u00abdialoghi insulsi\u00bb e conclude che il film, \u00abnonostante gratuiti preziosismi, \u00e8 un inutile elettrodomestico dell'horror\u00bb e stronca anche gli interpreti. Non meno drastico Claudio Quarantotto su \"Il Giornale d'Italia\", secondo cui la regia \u00abnon di rado cerca l'effetto e l'effettaccio, allineando coltelli e mannaie da macellaio, occhi sbarrati e bocche ghignanti, ascensori-killer e decapitazioni estemporanee, con grande spreco di sangue, sicch\u00e9, alla fine sembra di aver sbagliato indirizzo e di essere capitati in un mattatoio, non in una sala cinematografica.\u00bb\nPer Achille Frezzato, critico del \"Giornale di Bergamo\" e collaboratore di \"Cineforum\", l'uso della macchina da presa \u00abunitamente alle tonalit\u00e0 della fotografia, costruisce un clima di autentica \"suspense\" che riscatta un poco il ricorso ad abusati ingredienti del genere [\u2026] e la scarsa aderenza di alcuni interpreti ai ruoli loro assegnati\u00bb. Lo stesso aspetto \u00e8 sottolineato da \"Momento sera\", per cui Argento \u00abdimostra pi\u00f9 di tanti giallisti di saper muovere la macchina da presa, di sapersene servire con effetti discutibili, ma formalmente ineccepibile\u00bb.\nTullio Kezich, allora firma del settimanale \"Panorama\", scrisse che Argento \u00abnon rifugge dai modi pi\u00f9 plateali per bussare a quattrini\u00bb e che se il regista \u00absi proponeva di diventare l'Hitckcock italiano, a questo punto dovrebbe riflettere sulla distanza che separa \"Profondo rosso\" da un film come \"Psycho\"\u00bb. Dopo aver definito Argento \u00abincerto\u00bb, il futuro critico di \"Repubblica\" e del \"Corriere\" aggiungeva: \u00abA rigor di logica, o di psicologia criminale, il suo giallo fa acqua da tutte le parti\u00bb ed elenca, come difetti \u00absituazioni incongrue, pallidi tentativi di giallo rosa nei duetti fra Hemmings e la Nicolodi [\u2026] e una superdose di efferatezze che a Hichcock sarebbero bastate per dieci film\u00bb.\nIl clamoroso e duraturo successo di pubblico comport\u00f2 tuttavia alcuni curiosi ripensamenti da parte di autori o editori: per esempio Giovanni Grazzini (\"Il Corriere della sera\") e Laterza, che non avevano inserito \"Profondo rosso\" nella prima, riuscitissima raccolta di recensioni \"Gli anni settanta in 100 film\" \u2013 pubblicata nell'aprile 1976 e comprendente film usciti fino a dicembre 1975 \u2013 lo recuperarono dodici anni dopo nel volume \"Cinema '75\" (Biblioteca Universale Laterza 1988). Grazzini, che poi pass\u00f2 al \"Messaggero\", scrisse fra l'altro: \u00abSe l'estrema ambizione di Dario Argento \u00e8 di restituire ai reduci dai suoi spettacoli il gaudio di sobbalzare a ogni scricchiolio, di guardare sotto il letto e raddoppiare la dose di tranquillante, il 'terrorista' del cinema italiano pu\u00f2 dirsi contento. Era infatti da un bel po' che un film non prendeva altrettanto allo stomaco e popolava i nostri sonni di incubi cos\u00ec barbari\u00bb.\nSempre fra le pubblicazioni antologiche, Morando Morandini, all'epoca critico del quotidiano \"il Giorno\", nel proprio \"Dizionario dei film 1999\" definisce \"Profondo rosso\" \u00abthriller di transizione fra la 1\u00aa fase parahitchcockiana di Argento e quella visionaria e occultista di \"Suspiria\", \"Inferno\", ecc. Aumentano l'importanza della cornice scenografica e l'iperbole degli oggetti\u00bb.\nPer l\"'Enciclopedia del Cinema Garzanti\" (2006) il film invece \u00ab\u00e8 summa e manifesto del suo thriller barocco e visionario che \u2013 per gli elementi di parapsicologia inseriti nel racconto e per la violenza di molte scene \u2013 denota gi\u00e0 precisi segni della sua successiva virata verso l'horror gotico e crea la formula di un genere misto thriller-horror che influenzer\u00e0 non pochi autori nazionali e internazionali\u00bb. (Roberto C. Provenzano).\nOpere derivate.\nNel 2000 (a 25 anni dall'uscita del film nei cinema italiani), Dario Argento e il gruppo dei Daemonia realizzarono un cortometraggio ispirato al film: sulle note del tema musicale principale il regista romano, in veste di assassino, uccideva a uno a uno tutti i componenti del gruppo, nello stesso identico modo in cui venivano assassinate le vittime del film. Il cortometraggio fu trasmesso da Rete 4 nell'aprile 2000, in coda alla trasmissione in onda del film, ed \u00e8 stato inserito come extra nell'edizione USA del film in Bluray.\nNel 2007 \"Profondo rosso\" \u00e8 divenuto anche un musical teatrale, con la supervisione artistica dello stesso Argento, musicato da Claudio Simonetti per la regia di Marco Calindri, con l'attore e cantante (scoperto da Luciano Pavarotti) Michel Altieri che interpreta il ruolo di Marc Daly. La trama riprende la versione originale del film. Vengono inoltre aggiunti nuovi brani elettronici scritti da Simonetti per Altieri, raccolti in una nuova colonna sonora."}
{"id": "242157", "revid": "767487", "url": "https://it.wikipedia.org/wiki?curid=242157", "title": "Proibito (film 1932)", "text": "Proibito (\"Forbidden\") \u00e8 un film del 1932 diretto da Frank Capra.\nTrama.\nLulu Smith, una ragazza di provincia, ha una relazione con Bob Grover, un uomo sposato del quale rimane incinta. Per non intralciare la sua candidatura a governatore decide di farsi da parte e sposa Al Holland, un giornalista.\nSuccessivamente il marito scopre la tresca e pensa di ricattare il politico ma la donna lo uccide e distrugge la lettera. Anni dopo anche Grover muore per cause naturali e Lulu distrugge il testamento in cui compariva come erede per non fare sapere nulla alla famiglia.\nProduzione.\n\u00c8 ispirato al romanzo \"Back Street\" scritto da Fannie Hurst nel 1932.\nDistribuzione.\nFu presentato alla prima edizione della Mostra del cinema di Venezia."}
{"id": "242158", "revid": "327773", "url": "https://it.wikipedia.org/wiki?curid=242158", "title": "Eoli", "text": "Gli Eoli (in greco antico: \"\u0391\u1f30\u03bf\u03bb\u03b5\u1fd6\u03c2\") furono una delle tre popolazioni elleniche che nel II millennio a.C. invasero l'antica Grecia.\nSi stanziarono in Tessaglia ed in Beozia, ma migrarono verso oriente nell'XI secolo a.C., stabilendosi prima nelle isole di Lesbo e Tenedo, e poi sulle coste anatoliche in Eolide. Secondo la tradizione tale migrazione, capeggiata da Oreste, figlio di Agamennone, sarebbe avvenuta a causa della discesa dei Dori, l'ultimo e quarto popolo a giungere in Grecia, che probabilmente soggiog\u00f2 la civilt\u00e0 micenea ormai decaduta.\nLe colonie eoliche di Cuma, Larissa, Neontico, Temno, Cilla, Nozio, Egiressa, Pitane, Ege, Mirina, Grineo e Smirne costituirono una dodecapoli con sede presso il Santuario di Apollo di Grineo. Smirne tuttavia entr\u00f2 a far parte della Lega ionica nel 699 a.C..\nLe citt\u00e0 dell'Eolide vennero comunque conquistate da Creso, re della Lidia, nel VI secolo a.C., poi dai Persiani, dai Macedoni dai Seleucidi, da Pergamo, dai Romani, dai bizantini e infine dai Turchi.\nIl dialetto eolico prende il nome da questo popolo, in eolico sono scritte le opere di Alceo (Mitilene) e Saffo (Ereso).\nMito.\n\u00c8 probabile che la realt\u00e0 storica dell'invasione ellenica della Grecia sia stata raccontata attraverso il mito della Titanomachia: i fratelli Ade, Poseidone e Zeus personificano Ioni, Eoli ed Achei che soggiogano Crono e i suoi fratelli Titani, ossia i Pelasgi.\nSecondo la tradizione la migrazione dell'XI secolo a.C. verso l'Anatolia, fu causata dalla discesa dei Dori, quarto e ultimo popolo ellenico ad invadere la Grecia, e che molti identificano come i discendenti di Ercole. Probabilmente i Dori soggiogarono la civilt\u00e0 micenea, ormai in decadimento.\nIl nome \"Eoli\" deriva da Eolo, figlio di Elleno, il mitico patriarca degli Elleni, ossia le 4 popolazioni che invasero la Grecia nel II millennio a.C.. Inoltre in greco \u03b1\u1f30\u03cc\u03bb\u03bf\u03c2 significa \"veloce, scaltro\"."}
{"id": "242159", "revid": "767487", "url": "https://it.wikipedia.org/wiki?curid=242159", "title": "Proibito (film 1954)", "text": "Proibito \u00e8 un film del 1954, diretto da Mario Monicelli, tratto dal romanzo \"La madre\" di Grazia Deledda.\nTrama.\nPaolo Solinas, giovane parroco, ritorna al suo paese nat\u00eco, in Sardegna, dove si trova coinvolto nella faida tra due famiglie rivali: i Barras e i Corraine. Memore dell'amore che l'ha legato anni prima ad Agnese, una delle figlie dei Barras, Paolo tenta di riportare, con la mediazione della ragazza, la pace fra le due famiglie. Il tutto potrebbe finire lietamente, visto il desiderio del capofamiglia dei Corraine, Costantino, di far sposare il proprio nipote con Agnese; tuttavia, nessuno ha messo in conto i sentimenti della giovane che, ancora innamorata di Paolo, rifiuta categoricamente le nozze. La guerra, dunque, ricomincia pi\u00f9 violenta di prima. Avendo compreso di provare ancora attrazione verso Agnese e di essere ricambiato, a Paolo non resta che un'alternativa: chiedere di essere trasferito. Sar\u00e0 Agnese, per\u00f2, ad andarsene, mentre Costantino, il capofamiglia dei Corraine, si costituisce alle autorit\u00e0.\nRealizzazione.\nIttiri, Tissi, Codrongianos e Aglientu, in provincia di Sassari, ospitarono nel 1954 le riprese del film. Alla realizzazione della pellicola presero parte numerosi residenti come comparse, e gli attori soggiornarono per un breve periodo nelle case del paese. Furono numerosi i luoghi che interessarono le riprese. Alcune scene, come quelle che riguardavano il covo dei banditi di Corraine, furono girate ad Ardara, sotto le rocce di Pianu Inzas. Fu proprio in questo sito che fu girata la sparatoria (ambientata nottetempo) nella quale perde la vita il maresciallo dei carabinieri. La prima scena dell'agguato ai carabinieri venne invece girata lungo la strada provinciale 3 sotto i costoni di Giorr\u00e8 in comune di Cargeghe.\nIncassi.\nIncasso accertato a tutto il 31 marzo 1959 Lit. 279.887.420"}
{"id": "242160", "revid": "767487", "url": "https://it.wikipedia.org/wiki?curid=242160", "title": "Pugno di ferro (film 1936)", "text": "Pugno di ferro (\"Great Guy\") \u00e8 un film del 1936 diretto da John G. Blystone. La sceneggiatura si basa sulle storie \"Full Measure\", \"Johnny Cave Goes Subtle\" e \"Larceny on the Right\" di Edward Grant pubblicate su \"The Saturday Evening Post\" il 24 giugno 1933, il 17 marzo e il 1\u00ba settembre 1934.\nTrama.\nJohnny Cave \u00e8 un ex pugile capo del dipartimento di pesi e misure, che si trova a dover far i conti con una truffa colossale organizzata dal sindaco e altri uomini in vista che truffano la societ\u00e0.\nProduzione.\nIl film fu prodotto dalla Zion Meyers Productions e le riprese cominciarono nell'ottobre 1936 ai RKO Path\u00e9 Studios.\nDistribuzione.\nDistribuito dalla Grand National Pictures, il film usc\u00ec nelle sale cinematografiche USA nel dicembre 1936."}
{"id": "242161", "revid": "767487", "url": "https://it.wikipedia.org/wiki?curid=242161", "title": "Pugno di ferro (film 1947)", "text": "Pugno di ferro (\"Killer McCoy\") \u00e8 un film del 1947 diretto da Roy Rowland con Mickey Rooney, Brian Donlevy e Ann Blyth. Remake di \"The Crowd Roars\", film del 1938 la cui storia era firmata da Thomas Lennon, George Bruce e George Oppenheimer.\nProduzione.\nLe riprese del film, prodotto dalla Metro-Goldwyn-Mayer (MGM) (controlled by Loew's Incorporated), durarono da inizio giugno a fine luglio 1947. Per il sonoro, il direttore di registrazione Douglas Shearer e Bill Edmondson usarono il sistema monofonico Western Electric Sound System.\nDistribuzione.\nIl copyright del film, richiesto dalla Loew's Inc., fu registrato il 23 ottobre 1947 con il numero LP1284.\nNegli Stati Uniti, distribuito dalla Metro-Goldwyn-Mayer, il film usc\u00ec nelle sale cinematografiche nel dicembre 1947 con il titolo originale \"Killer McCoy\". Nel 1948, usc\u00ec anche in Svezia (23 agosto) e Francia (27 agosto, come \"Mac Coy aux poings d'or\"). In Finlandia, fu distribuito il 25 marzo 1949, in Danimarca il 16 maggio 1949 e in Portogallo il 2 maggio 1950."}
{"id": "242162", "revid": "767487", "url": "https://it.wikipedia.org/wiki?curid=242162", "title": "Qualcuno da amare (film 1987)", "text": "Qualcuno da amare \u00e8 un film del 1987 diretto da Henry Jaglom.\n\u00c8 stato presentato nella sezione Un Certain Regard al 40\u00ba Festival di Cannes."}
{"id": "242163", "revid": "767487", "url": "https://it.wikipedia.org/wiki?curid=242163", "title": "Qualcuno da amare (film 1993)", "text": "Qualcuno da amare (\"Untamed Heart\") \u00e8 un film del 1993, diretto da Tony Bill e interpretato da Marisa Tomei e Christian Slater.\nTrama.\nIn un bar di Minneapolis lavorano l'esuberante Caroline e la sua amica Cindy. Un giorno viene assunto un aiuto cuoco, Adam, giovane affascinante, ma al contempo tenebroso, che non parla con nessuno. Una sera, tornando a casa, Caroline viene aggredita e rischia lo stupro ma grazie ad Adam si salva. Inizia cos\u00ec un tenero rapporto tra i due, che diventer\u00e0 sempre pi\u00f9 profondo e sincero, ma si concluder\u00e0 in maniera tragica lasciando comunque ricordi magnifici e emozionanti.\nProduzione e incassi.\nLe riprese si sono svolte interamente a Minneapolis tra il 23 marzo e il 16 maggio 1992. Il film \u00e8 uscito negli Stati Uniti d'America il 12 febbraio 1993, incassando poco meno di 20 milioni di dollari."}
{"id": "242165", "revid": "767487", "url": "https://it.wikipedia.org/wiki?curid=242165", "title": "Quando tramonta il sole (film 1918)", "text": "Quando tramonta il sole \u00e8 un film del 1918 diretto da Gennaro Righelli."}
{"id": "242166", "revid": "767487", "url": "https://it.wikipedia.org/wiki?curid=242166", "title": "Quando tramonta il sole (film 1955)", "text": "Quando tramonta il sole \u00e8 un film del 1955, diretto dal regista Guido Brignone.\nTrama.\nIl film \u00e8 una biografia romanzata del musicista e paroliere napoletano Salvatore Gambardella.\nSavarese, operaio con un'ottima voce, canta le canzoni create da Salvatore Gambardella. Non avendo studiato, Gambardella si serve di un vecchio maestro per trascrivere le note delle sue composizioni. Rivoltosi all'editore musicale Don Ferdinando Bideri, il giovane Gambardella ottiene un buon contratto e conosce la nipote Carolina di cui si innamora.\nPer aiutare Giovanna, una amica che vuole liberarsi di uno sfruttatore, Gambardella partecipa in incognito ad un concorso organizzato dallo stesso editore, lo vince ma viene squalificato e lasciato da Carolina che crede di essere stata tradita. Gambardella ottiene un nuovo contratto, questa volta a Milano, dove si reca con l'amico Savarese e dove conosce Consuelo, una canzonettista che diventer\u00e0 il suo nuovo amore.\nLa nostalgia \u00e8 per\u00f2 molto forte e, dopo anni di successi, decide di lasciare Consuelo e di tornare a Napoli dove avr\u00e0 modo di ritrovare Carolina. La ragazza si riconcilia subito con lui e dopo un poco tempo anche lo zio acconsente alle nozze ma il giorno stesso del matrimonio l'autore, logorato da anni di lavoro febbrile, viene colpito da un attacco di cuore.\nMorir\u00e0 poco dopo ammirando la sua citt\u00e0 che per tanti anni lo ha ispirato."}
{"id": "242167", "revid": "767487", "url": "https://it.wikipedia.org/wiki?curid=242167", "title": "Quel certo non so che (film 1956)", "text": "Quel certo non so che (\"That Certain Feeling\") \u00e8 un film del 1956 diretto da Melvin Frank e Norman Panama."}
{"id": "242168", "revid": "767487", "url": "https://it.wikipedia.org/wiki?curid=242168", "title": "Quel certo non so che (film 1963)", "text": "Quel certo non so che (\"The Thrill of It All\") \u00e8 un film del 1963 diretto da Norman Jewison.\nTrama.\nUna donna di casa \u00e8 molto brava a convincere i figli a lavarsi bene, e quando la vede in azione un produttore di saponi e detersivi le propone di pubblicizzare i suoi prodotti in TV. Ella accetta e ottiene uno straordinario successo, tanto che per fare una sorpresa al marito pu\u00f2 ordinare la costruzione di una piscina nel giardino di casa.\nIl marito per\u00f2 non \u00e8 molto contento della situazione che si \u00e8 creata."}
{"id": "242169", "revid": "287204", "url": "https://it.wikipedia.org/wiki?curid=242169", "title": "Jan Szczepanik", "text": "Szczepanik detenne diverse centinaia di brevetti e fece oltre 50 scoperte, molte delle quali ancora in uso oggi, in particolare nell'industria cinematografica, nella fotografia e nella televisione.\nAlcune delle sue idee influenzarono lo sviluppo della televisione, come il telettroscopio (un apparecchio per la tele-riproduzione di immagini e suoni usando l'elettricit\u00e0) o il telegrafo senza fili, che influenz\u00f2 grandemente lo sviluppo delle telecomunicazioni.\nSzczepanik ricevette onorificenze da diverse corti reali. Il sovrano spagnolo Alfonso XIII gli confer\u00ec un ordine per aver creato un tessuto a prova di proiettile, mentre l'imperatore Francesco Giuseppe d'Austria lo esent\u00f2 dal servizio militare e, affascinato da un fotoscultore (apparecchio per copiare le sculture), lo omaggi\u00f2 con un paio di pistole.\nPrima della I guerra mondiale, Szczepanik comp\u00ec degli esperimenti con la fotografia e la proiezione di immagini, oltre che con pellicole a colori di piccolo formato. Egli ottenne brevetti per un nuovo metodo di tessitura, un sistema per ottenere raster fotografici a tre colori, e per un equipaggiamento per la registrazione e riproduzione del suono.\nSeguendo le idee dello scopritore, la Agfa produsse la sua carta Agfacolor; vennero prodotte anche le prime pellicole a colori, che proiettavano 24 fotogrammi al secondo. Le scoperte pi\u00f9 importanti di Szczepanik comprendono anche il colorimetro, un fucile elettrico, e un metodo per la tessitura di un'immagine a colori, assieme all'automazione della loro produzione.\nSzczepanik lavor\u00f2 inoltre su un aereo ad ali mobili, un elicottero a doppio rotore, un dirigibile ed un sottomarino."}
{"id": "242170", "revid": "767487", "url": "https://it.wikipedia.org/wiki?curid=242170", "title": "Questa \u00e8 la vita (film 1915)", "text": "Questa \u00e8 la vita (\"This Is the Life\") \u00e8 un cortometraggio muto del 1915 diretto da William Bertram e prodotto dalla Mustang. \u00c8 il terzo film della serie \"Buck Parvin in the Movies\"; preceduto da \"Buck's Lady Friend\" e seguito da \"Film Tempo\".\nProduzione.\nIl film fu prodotto dall'American Film Manufacturing Company (con il nome Mustang).\nDistribuzione.\nDistribuito dalla Mutual, il film - un cortometraggio della durata di 30 minuti - usc\u00ec nelle sale cinematografiche statunitensi il 13 novembre 1915."}
{"id": "242172", "revid": "767487", "url": "https://it.wikipedia.org/wiki?curid=242172", "title": "Questa \u00e8 la vita (film 1940)", "text": "Questa \u00e8 la vita (\"It's a Date\") \u00e8 un film del 1940 diretto da William A. Seiter."}
{"id": "242173", "revid": "767487", "url": "https://it.wikipedia.org/wiki?curid=242173", "title": "Questa \u00e8 la vita (film 1954)", "text": "Questa \u00e8 la vita \u00e8 un film a episodi del 1954 diretto da Giorgio P\u00e0stina, Mario Soldati, Luigi Zampa e Aldo Fabrizi.\nTrama.\nLa pellicola racconta quattro episodi tratti dalle novelle pirandelliane: \"La giara\", \"Il ventaglino\", \"La patente\" e \"Marsina stretta\". La pellicola \u00e8 presentata dall'attore e doppiatore Emilio Cigoli, che spiega il senso dei quattro episodi da una sala doppiaggio.\n\"La giara\".\nL'episodio \u00e8 diretto da Giorgio P\u00e0stina.\nDon Lol\u00f2 Zirafa, un proprietario terriero ignorante e prepotente, ha paura che la sua grossa giara si rompa per causa di un temporale che sta per arrivare e l'affida ad un suo dipendente che la spacca. Infuriato, Don Lol\u00f2 accusa tutti e una volta calmo sotto il consiglio di uno dei contadini chiama il mastro Zi' Dima per aggiustare la giara, ma questi ci rimane incastrato dentro, e preferisce rimanere nell'insolita situazione piuttosto che pagare a don Lol\u00f2 i danni della nuova rottura della giara che gli permetterebbe di uscire. Il padrone, non avendo pi\u00f9 scelta, manda la giara a rotolare contro un albero, lasciando uscire Zi' Dima ma distruggendo il contenitore questa volta irreparabilmente.\n\"Il ventaglino\".\nL'episodio \u00e8 diretto da Mario Soldati.\nTuta, una ragazza madre, non ha pi\u00f9 un lavoro e non sa come nutrire il suo bambino.\nAi giardini pubblici incontra un'altra donna che le regala un pezzo di pane, ma il figlio di una signora benestante, per fare un dispetto al suo coetaneo povero, si appropria del pane e lo getta nella fontana; la signora, mossa a piet\u00e0, regala pochi soldi alla madre povera, ma questa, apparentemente senza nessuna ragione logica, usa il denaro per comprare un ventaglio da un venditore ambulante. Poco dopo Tuta sembra prendere in considerazione l'idea di prostituirsi per vivere con un qualche agio.\n\"La patente\".\nL'episodio \u00e8 diretto da Luigi Zampa, con la sceneggiatura dello stesso Zampa e di Vitaliano Brancati.\nRosario Chiarchiaro \u00e8 considerato portatore di sfortuna del paese: il pregiudizio impedisce all'uomo e alla sua famiglia di vivere serenamente pensando di ricorrere alle vie legali, ma ha un ripensamento e anzi pensa di usare il pregiudizio a proprio vantaggio, esigendo denaro alle persone vicine per farlo allontanare. Il progetto viene accettato e Rosario detta alla propria figlia, in lacrime per la vergogna e l'umiliazione, il listino dei prezzi che l'uomo chiede per allontanarsi da situazioni a rischio.La voce narrante tuttavia conclude prefigurando un destino pi\u00f9 roseo per Rosario Chiarchiaro e la sua famiglia con l'abbandono della professione di iettatore.\n\"Marsina stretta\".\nL'episodio \u00e8 diretto e interpretato da Aldo Fabrizi.\nIl corpulento professor Fabio Gori viene invitato alle nozze di una sua ex allieva, e per l'occasione si fa prestare una marsina che per\u00f2 \u00e8 irrimediabilmente troppo stretta per lui: d'altra parte l'uomo non intende rinunciare a indossarla. Giunto a casa della sposa, viene a sapere che la madre di lei \u00e8 morta per l'emozione di vedere la ragazza maritata. I parenti dello sposo, ricchi, arroganti e contrari al matrimonio, intendono sfruttare l'occasione del lutto per rimandare indefinitamente le nozze: ma Gori, rendendosi conto che il futuro marito \u00e8 una persona perbene e che renderebbe felice la sua ex allieva, e anche che, se si perdesse l'occasione, i parenti di lui sarebbero in grado di allontanare definitivamente i due giovani, insiste perch\u00e9 il matrimonio si celebri lo stesso malgrado la disgrazia, e riesce nel suo intento. Alla fine confessa di aver trovato la forza di reagire alle ipocrite proteste dei parenti dello sposo proprio per lo stato di irritazione dovuto al fatto di indossare un indumento cos\u00ec stretto."}
{"id": "242174", "revid": "767487", "url": "https://it.wikipedia.org/wiki?curid=242174", "title": "Questa notte o mai (film 1957)", "text": "Questa notte o mai \u00e8 un film del 1957, diretto dal regista Robert Wise.\nTrama.\nAnna Leeds \u00e8 una giovane insegnante delle elementari che vive nella pensione dei coniugi Shea. Non contenta del suo stipendio e corteggiata insistentemente dal maestro di matematica Bill, Anna decide di diventare segretaria del signor Rocco, proprietario di un night club a New York, suscitando lo sdegno dei Shea, proprietari della pensione.\nRocco dimostra immediata simpatia per Anna e le chiede spesso consigli, mentre una delle sue migliori ballerine, Patsy St. Clair, stringe subito amicizia con Anna che l'aiuta e le fa vincere un concorso di cucina, nonostante l'opposizione della madre Crystal che la vuole solo vedere ballare al night club.\nCon la sua candida innocenza, Anne dimostra di saper risolvere anche i problemi di un mondo diverso dal suo, che pare privo di scrupoli e moralit\u00e0. Eva Corlane, l'avvenente cantante del night club, prende tuttavia in antipatia Anna e non riesce a concepire che una ragazza diversa e cos\u00ec seria lavori in un luogo pieno di persone tanto spregiudicate, tra cui gangster e criminali di ogni risma. Tony Armotti, il giovane socio di Rocco, non riesce a sopportare Anna e la prende in antipatia, ma inizia a proteggerla da quel mondo che lui ritiene comodo e intrigante ma troppo pericoloso per una maestra elementare.\nAnna diventa benvoluta da tutto lo staff per la sua cortesia e la sua candida gentilezza: anche Eva inizia ad apprezzarla e i rapporti tra Crystal e Patsy migliorano grazie al suo aiuto. Intanto il cameriere di origine araba Hussein Mohammed viene picchiato dai colleghi di un altro locale a causa di pregiudizi razziali e per colpa del suo nome che, a suo dire, ricorda troppo il Paese della sua famiglia, motivo di tanto scherno. Il padre di Mohammed gli annuncia che gli permetter\u00e0 di cambiare cognome ma solo se superer\u00e0 l'esame di algebra. Con l'aiuto di Anna, che Mohammed aveva inizialmente in antipatia, il ragazzo passa l'esame e il padre acconsente che egli cambi cognome.\nNel frattempo Tony licenzia Anne, ritenendola inadatta all'ambiente, ma \u00e8 costretto da Rocco a riassumerla. I coniugi Shea si dicono preoccupati per la ragazza che contemporaneamente \u00e8 andata a casa di Tony per lamentarsi del suo comportamento iperprotettivo. Anna dimostra di amare Tony, quando lo bacia dopo una discussione sull'eccessivo moralismo della ragazza. Rocco, avvertito dai coniugi Shea, mette in guardia Tony, che si accorge di ricambiare i sentimenti di Anna ma non lo vuole dimostrare. Cos\u00ec mente e dice a Rocco che la ragazza \u00e8 a dormire a casa di Patsy. Rocco, tuttavia, scopre che Anna \u00e8 in casa di Tony e la manda a dormire da Patsy e Crystal, per evitare agli Shea di scoprirlo e di restarne delusi. A casa di Crystal, l'indomani, Rocco chiarisce la situazione con Anna, la quale si lamenta di Tony, che Rocco ritiene responsabile di trascinare la ragazza sulla strada della depravazione. Tony dice a Rocco di voler lasciare il night club, ma Anna telefona annunciando di volersene andare, per poi lavorare nel locale di Maxi London, che si rivela essere una bisca.\nTony riesce a far fuggire Anna dal locale di London prima che la polizia l'arresti. Anna, tuttavia, non \u00e8 contenta e pensa che tornando a lavorare al night club di Rocco non farebbe che peggiorare le cose. Un giorno a scuola, tra gli alunni di Anna scoppia una lite e la maestra, intervenuta per calmare i ragazzi, viene da loro spinta violentemente e gettata a terra. Sar\u00e0 Tony, piombando in classe, a rivelare di non essere la persona depravata che sembrava e a redarguire severamente i ragazzi, anche se sotto la minaccia di punizioni fisiche. Anna apprezza finalmente l'animo di Tony e si rende conto che probabilmente non farebbe mai del male ai bambini e si \u00e8 resa conto di averlo cambiato. Cos\u00ec Anna torna a lavorare come segretaria al night club, tra la felicit\u00e0 generale, in particolare di Tony e del signor Rocco. Ma anche Eva Corlane pare molto felice del ritorno della ragazza e conclude il film cantando la nota canzone che d\u00e0 il titolo alla versione originale: \"This Could be the Night\" ovvero: \"Questa potrebbe essere la notte\"."}
{"id": "242175", "revid": "1527148", "url": "https://it.wikipedia.org/wiki?curid=242175", "title": "Benchmark (economia)", "text": "Il benchmark (o benchmarking) in economia \u00e8 una metodologia basata sul confronto sistematico che permette alle aziende che lo applicano di compararsi con le migliori e soprattutto di apprendere da queste per migliorare.\nOrigini.\nRisale alla fine degli anni settanta quando Robert Camp, per conto della Xerox Corporation, decise di migliorare radicalmente le prestazioni della funzione logistica attraverso un confronto di prodotti e processi operativi delle aziende pi\u00f9 autorevoli presenti nella stessa zona di mercato.\nEsistono molteplici definizioni di benchmark che tendono a distinguere un \"benchmark\" fatto fra aziende dello stesso settore su attivit\u00e0 e processi simili (\"benchmark\" funzionale o di processo), e uno fra aziende di settori diversi con processi e attivit\u00e0 diversi che non sono attribuibili a funzioni aziendali comuni (\"benchmark\" sui processi generici). Si aggiunge poi un terzo tipo di \"benchmark\", quello strategico, o dei concorrenti diretti; in altre classificazioni esso include ed \u00e8 teso a individuare anche i potenziali concorrenti di un'azienda e quelli indiretti, entrambi provenienti da altri settori.\nTipologie di Benchmarking.\nEsso pu\u00f2 essere:\nUtilit\u00e0 del benchmark.\nLa finalit\u00e0 del \"benchmark\" pu\u00f2 essere la ristrutturazione, ossia di BPR (reingegnerizzazione dei processi aziendali) oppure un miglioramento incrementale qualitativo (ovvero non radicalmente diverso dal passato). \nIl benchmark viene effettuato scegliendo un cruscotto di indicatori, ciascuno con nome e metrica, che siano oggettivi, comprensibili, poco costosi da misurare, rappresentativi di un processo critico. La scelta del processo critico e dei relativi indicatori di prestazione chiave (KPI= Key Performance Indicators) termina con una verifica di robustezza in cui per ogni indicatore queste dimensioni sono valutate insieme tramite un metodo a punteggio (ad esempio l'Analytic Hierarchy Process).\nLe metriche devono essere uguali per tutte le aziende oggetto del benchmark. Una comune unit\u00e0 di misura (es.: percentuale, metro, numero puro) assicura la confrontabilit\u00e0 dei risultati. In alcuni casi le aziende creano una rete d'imprese, con un sito Internet comune ad accesso riservato a quelle iscritte in cui misurano e rendono visibili alle altre i valori oggetto del benchmark.\nIn altri casi le aziende si rivolgono a societ\u00e0 di ricerche di mercato dove un esperto del settore, che magari ha lavorato in alcune aziende, stima i valori richieste; altrove si ricorre a societ\u00e0 di consulenza che utilizzano fiere, riviste di settore, interviste a dipendenti e dirigenti. \u00c8 importante specificare per i vari valori la fonte del dato e se esso \u00e8 consuntivo, effettivo, target o un misto di questi.\nSolitamente gli indicatori sono campionati a cadenza mensile con campioni di dimensione unitaria (un solo valore misurato, una volta al mese). Il benchmark per particolari necessit\u00e0 (soprattutto nel marketing) pu\u00f2 essere fatto in qualunque momento dell'anno. Lo scarso numero e frequenza delle misure non pongono un problema rilevante di qualit\u00e0 dei dati e imputazione degli errori. \u00c8 limitato l'utilizzo di strumenti statistici; le grandezze utilizzate sono elementari quali media, moda, mediana.\n\u00c8 prassi consolidata effettuare benchmark con aziende di altri settori solamente a patto che siano le migliori in assoluto in uno specifico processo. Ad esempio il benchmark di un processo logistico verr\u00e0 fatto con un vettore-spedizioniere che investe tutto il budget nella sola funzione logistica e che ha i tempi di consegna pi\u00f9 bassi fra tutte le aziende nel mercato.\nA seguito del processo di benchmarking vi \u00e8 una fase di revisione dei valori target di prestazione da raggiungere, di individuazione delle buone prassi da studiare e imitare. Lo scopo principale \u00e8 studiare i processi altrui per importarli in casa propria: non sempre l'imitazione \u00e8 fattibile completamente, poich\u00e9 il cambiamento si scontra con le inerzie, i vincoli e la cultura della propria azienda. \nL'azienda pu\u00f2 scegliere se studiare il migliore in ogni prestazione oppure un migliore della classe che ha la migliore combinazione di valori fra prestazioni in contrasto e che ha il maggior numero di prestazioni in cui ha il massimo. Il migliore della classe \u00e8 scelto fra aziende dello stesso settore; se le aziende con cui si fa il confronto sono almeno altre due, le buone prassi vengono studiate per ogni prestazione, trattandosi di un benchmark su un processo specifico, che si vuole conoscere a fondo.\nIn ogni indicatore (costo, servizio, qualit\u00e0 suddivisi in altre sottoclassi) il valore migliore delle aziende oggetto del benchmark diviene il target/obiettivo delle altre. Un limite di questo approccio diffuso \u00e8 che un'azienda pu\u00f2 non avere lo stesso budget da impiegare delle best practice, per esempio perch\u00e9 non \u00e8 un vettore di trasporto e oltre alla logistica ha anche altri capitoli di spesa fra i quali deve dividere le sue risorse. Oppure perch\u00e9 una scelta strategica decide di privilegiare la qualit\u00e0 al costo e prezzo del prodotto; il miglior valore pu\u00f2 essere ritenuto il massimo target oltre il quale un obiettivo diviene velleitario. Il valore particolare dipender\u00e0 da budget, struttura (funzioni) e scelte strategiche dell'impresa.\nIn tal senso, prima di affrontare uno studio dei processi delle best practice o comunque fra le prime cose da capire, \u00e8 una stima dei costi fissi che come minimo \u00e8 necessario sostenere per imitarne i processi e ottenere qualche beneficio. Talvolta \u00e8 possibile imitare alcune attivit\u00e0 a costi non elevatissimi, ma anche un'imitazione parziale ha delle dimensioni critiche di costo senza le quali non si ottengono benefici."}
{"id": "242176", "revid": "767487", "url": "https://it.wikipedia.org/wiki?curid=242176", "title": "Questa notte o mai (film 1972)", "text": "Questa notte o mai (\"Heute Nacht oder nie\") \u00e8 un film del 1972 scritto, prodotto e diretto da Daniel Schmid."}
{"id": "242177", "revid": "1494380", "url": "https://it.wikipedia.org/wiki?curid=242177", "title": "Lingua pontica", "text": "La lingua pontica \u00e8 una lingua greca parlata in Grecia, Georgia, Kazakistan, Russia e in Turchia.\nDistribuzione geografica.\nSecondo stime del 2009, il pontico \u00e8 parlato da 400.000 persone in Grecia, stanziate in prevalenza in Macedonia, e da 4.000 persone nella Turchia. La lingua \u00e8 attestata anche in altri paesi, tra cui Azerbaigian, Canada, Georgia, Kazakistan, Russia e Stati Uniti d'America, per un totale complessivo di 1.178.000 locutori.\nStoria.\nIl pontico deriva dal greco attico, con influenze del greco bizantino, del turco e in minor misura del persiano e di varie lingue caucasiche.\nLa colonizzazione greca delle coste del Mar Nero risale all'antichit\u00e0 ma, dopo la scomparsa dell'Impero bizantino, i greci del Ponto sono rimasti isolati per secoli e la loro lingua si \u00e8 evoluta indipendentemente, tanto che pontico e greco moderno non sono pi\u00f9 mutuamente comprensibili.\nParlato in origine sulle coste meridionali del Mar Nero, l'antico Ponto, nel XVIII e XIX secolo i pontici migrarono sulle coste settentrionali e orientali, in quello che allora costituiva l'Impero russo."}
{"id": "242178", "revid": "767487", "url": "https://it.wikipedia.org/wiki?curid=242178", "title": "Quo vadis? (film 1913)", "text": "Quo vadis? \u00e8 un film del 1913 diretto da Enrico Guazzoni, tratto dall'omonimo romanzo di Henryk Sienkiewicz. Questo film \u00e8 uno dei primi casi dove la produzione ha fatto uso di innumerevoli comparse, di sfarzose scenografie e di set tridimensionali (e non solo pi\u00f9 teli dipinti) che, per l'occasione, ricreavano l'antica Roma. Le riprese sono durate due mesi per 2.250 metri di pellicola e due ore di proiezione che codificheranno i criteri per i superspettacoli a venire del decennio. Da molti critici cinematografici italiani, \u00e8 considerato uno dei primi kolossal della storia del cinema se non addirittura il primo, anche se il termine kolossal \u00e8 stato utilizzato dalla stampa italiana per la prima volta solo nel 1930 in occasione dell'uscita del film \"Gli angeli dell'inferno\", di Howard Hughes.\nLa pellicola riscosse un successo internazionale: fu il primo film a essere proiettato in un teatro di serie A di Broadway con nove mesi di proiezioni continuate da aprile a dicembre, a Londra venne dato in prima davanti al re Giorgio V che si compliment\u00f2 con gli interpreti, tanto da portare Guazzoni a insistere sulla strada del dramma storico.\nTrama.\nLa storia \u00e8 ambientata durante gli anni di governo dell'imperatore Nerone.Egli \u00e8 un uomo ambizioso e ossessionato dal potere assoluto e per far ci\u00f2 distrugge tutto ci\u00f2 che gli si para davanti al suo scopo. Intanto un suo soldato si innamora di una giovane schiava cristiana di nome Licia, ma il loro amore \u00e8 proprio ostacolato dalla crudelt\u00e0 dell'imperatore che odia a morte la Cristianit\u00e0 e per questo sguinzaglia i suoi ufficiali a incendiare Roma, dando poi la colpa ad essi. Inoltre il crudele Nerone fa rapire la coppia e la spedisce in un'arena a combattere contro i leoni.\nDistribuzione.\nIl film \u00e8 stato distribuito nelle sale italiane a partire dal mese di marzo del 1913."}
{"id": "242180", "revid": "400694", "url": "https://it.wikipedia.org/wiki?curid=242180", "title": "David Cronenberg", "text": "\u00c8 ritenuto pioniere del genere cinematografico indicato come \"body horror\", che esplora il terrore dell'uomo di fronte alla mutazione del corpo, all'infezione e contaminazione della carne, intrecciando l'elemento psicologico della storia con quello fisico.\nNella prima met\u00e0 della sua carriera Cronenberg ha esplorato questi temi soprattutto attraverso l'horror e la fantascienza, sebbene i suoi lavori si siano successivamente spinti al di l\u00e0 di questi generi approdando anche al \"noir\". Nel 2018 gli \u00e8 stato conferito il Leone d'oro alla carriera.\nBiografia.\nCronenberg \u00e8 nato a Toronto, nell'Ontario, il 15 marzo del 1943, figlio di Milton Cronenberg, uno scrittore ed editorialista statunitense originario di Baltimora (nel Maryland), e di Esther Sumberg, una musicista canadese, entrambi provenienti da famiglie ebraiche aschenazite d'origine lituana. Cresciuto in un clima familiare laico e progressista, Cronenberg si dichiara ateo: \"Molte sono le cose che ci aiutano a evadere dalla realt\u00e0 del corpo umano che per me, ateo che non crede a una vita ultraterrena e allo spirito che vive separatamente dal corpo, \u00e8 un'evasione dalla realt\u00e0 della condizione umana.\" Si laurea in lettere all'Universit\u00e0 di Toronto, e attraverso i suoi studi ha detto di aver trovato ispirazione per il suo cinema da letture filosofiche e dagli autori della Beat Generation, come William S. Burroughs e da altri come Vladimir Nabokov.\nDopo aver scritto una gran quantit\u00e0 di racconti fantascientifici, comincia a dedicarsi al cinema realizzando quattro cortometraggi e i suoi primi due lungometraggi a bassa distribuzione: \"Stereo\" (1969) e \"Crimes of the Future\" (1970). Nel 1975 scrive e dirige \"Il demone sotto la pelle\", primo film ad avere una regolare distribuzione e a essere programmato anche in Italia. Attraverso tutto l'arco della sua carriera, il cinema di Cronenberg ha seguito una progressione definita, muovendo da tematiche sociali verso un'analisi dell'interiorit\u00e0 umana.\n (\"Il demone sotto la pelle\", \"Rabid - Sete di sangue\"). Pi\u00f9 avanti Cronenberg cominci\u00f2 ad interessarsi all'angoscia interiore dei protagonisti frutto dello sconsiderato progresso della scienza (\"Brood - La covata malefica\", \"Scanners\", \"Videodrome\"). In un periodo pi\u00f9 tardo lo scienziato stesso \u00e8 trasformato dalla sua stessa arroganza nel film pi\u00f9 famoso del regista, \"La mosca\". Questo percorso culmina in \"Inseparabili\", in cui due gemelli ginecologi condividono ogni cosa nella vita e si lasciano trascinare in una spirale di codipendenza e uso di droga. La successiva produzione di Cronenberg si rivolge maggiormente a temi psicologici come il contrasto fra realt\u00e0 soggettiva e oggettiva: \"Il pasto nudo\", dal romanzo di William Burroughs, sull'arte come esplorazione dei meandri mentali, in questo caso sotto l'effetto di psichedelici; \"eXistenZ\", sull'illusione, il gioco, il moltiplicarsi dei livelli di realt\u00e0; \"M. Butterfly\", sull'amore impossibile e sul desiderio come elaborazione cerebrale; \"Spider\"; sul tormentato mistero della malattia psichica.\nCronenberg stesso ha detto che i suoi film dovrebbero essere visti dal \"punto di vista della malattia\", ovvero dal punto di vista del personaggio che, una volta entrato in contatto con il morbo, diventa simbolo della malattia stessa. Questa prospettiva, che assegna un punto di vista neutrale al morbo e non tenta di demonizzarlo, \u00e8 illustrata chiaramente ne \"La mosca\" in cui il protagonista scopre di essersi geneticamente fuso con un insetto. Piuttosto che dire \"La macchina del teletrasporto ha sbagliato\", dice \"La macchina del teletrasporto \u00e8 diventata un fusore di geni\": l'infezione e il disastro, nel cinema di Cronenberg, sono pi\u00f9 agenti della trasformazione personale che problemi da risolvere. Allo stesso modo, in \"Crash\" (1996), persone che sono gi\u00e0 state coinvolte in incidenti d'auto, ricercano nuovamente quest'esperienza vedendola come \"un evento fertilizzante pi\u00f9 che distruttivo\". In questo senso a Cronenberg, autore filosofico, interessa esplorare le diverse possibilit\u00e0 percettive e le derive apparentemente patologiche derivanti dalla disfunzione del principio di realt\u00e0.\nEscludendo \"La zona morta\" (1983) e \"La mosca\", Cronenberg non ha mai lavorato con grandi \"budget\", alla maniera hollywoodiana, sebbene non gli siano mancate opportunit\u00e0 di farlo. Infatti, in un primo momento, era stato preso in considerazione da George Lucas come possibile regista de \"Il ritorno dello Jedi\", ma egli stesso declin\u00f2 l'offerta. Cronenberg lavor\u00f2 anche per circa un anno ad una versione di \"Atto di forza\" ma, una volta comprese le \"divergenze creative\" con il produttore Dino De Laurentiis e con lo sceneggiatore Ronald Shusett, abbandon\u00f2 il progetto; una versione differente dello stesso film venne realizzata da Paul Verhoeven. Alla fine degli anni novanta, Cronenberg venne annunciato come regista di un seguito del film di Verhoeven, \"Basic Instinct\", ma anche questo and\u00f2 a monte.\n\"A History of Violence\" (2005), interpretato da Viggo Mortensen, \u00e8 uno dei suoi lavori a pi\u00f9 alto budget. Cronenberg ha dichiarato che la decisione di dirigerlo era stata influenzata dalla necessit\u00e0 di finire di pagare alcuni stipendi per il suo precedente film \"Spider\", ma \u00e8 comunque stato uno dei suoi film pi\u00f9 acclamati dalla critica. A settembre 2007, trionfa a Toronto con \"La promessa dell'assassino\" aggiudicandosi il premio dei fan. Il film rappresenta un'insolita incursione nel \"noir\" in cui Mortensen si conferma feticcio del nuovo corso intrapreso dal regista canadese. Tanto \"A History of Violence\" quanto \"La promessa dell'assassino\" si rivolgono a un pubblico pi\u00f9 vasto. La qualit\u00e0 artistica di questi due nuovi film non \u00e8 comunque inferiore rispetto a quella delle sue precedenti opere, un fatto confermato anche dalla critica internazionale.\nFin da \"Inseparabili\" del 1988, David Cronenberg ha sempre lavorato con il direttore della fotografia Peter Suschitzky, che ha diretto la fotografia de \"L'Impero colpisce ancora\", di cui Cronenberg era stato invitato a girare il \"sequel\". \nCronenberg ha fatto anche alcune apparizioni in film di altri registi come attore. La maggior parte di queste apparizioni sono dei cameo, come in \"Tutto in una notte\" di John Landis in \"Extreme Measures - Soluzioni estreme\" di Michael Apted e nella serie TV \"Alias\". Ma occasionalmente ha anche recitato parti di maggior importanza, come in \"Cabal\" e \"Last Night\". Non ha mai interpretato ruoli significativi nei suoi film, ma ha fatto una breve apparizione ne \"La mosca\" come uno dei ginecologi e pu\u00f2 essere intravisto nella folla di \"indemoniati\" ne \"Il demone sotto la pelle\". Nel 2008 Cronenberg realizza due progetti extra-cinematografici: la mostra \"Chromosomes\" al Palazzo delle Esposizioni di Roma e l'opera \"The Fly\" a LaOpera di Los Angeles e al teatro Ch\u00e2telet di Parigi.\nAbbandonato il progetto di \"The Matarese Circle\", nel 2010 Cronenberg ha girato \"A Dangerous Method\", che racconta la travagliata vicenda riguardante Sigmund Freud (Viggo Mortensen), Carl Gustav Jung (Michael Fassbender) e la paziente Sabina Spielrein (Keira Knightley). Nel 2012 sceneggia e dirige \"Cosmopolis\", tratto dall'omonimo romanzo di Don DeLillo con protagonista Robert Pattinson e presentato in concorso al 65\u00ba Festival di Cannes. Due anni dopo Cronenberg torna a Cannes presentando \"Maps to the Stars\", film ambientato nel mondo hollywoodiano analizzandone i lati pi\u00f9 controversi, con protagonisti Julianne Moore, John Cusack e sempre Pattinson.\nSempre nel 2014, esce nelle librerie il primo romanzo scritto dal regista canadese, \"Divorati\", storia di una coppia di giornalisti che viene coinvolta in violenze e cospirazioni internazionali dopo essere giunti in Europa per investigare su una serie di delitti. Il libro, scritto da Cronenberg in otto anni, vede i classici elementi che caratterizzano le opere del regista, come il sesso estremo, la violenza e le ossessioni. Nel 2018, riceve il Leone d'oro alla carriera della Mostra internazionale d'arte cinematografica di Venezia.\nNel 2020 entra a far parte del cast della sesta serie televisiva di fantascienza del \"franchise\" di \"Star Trek\", \"\", nel ruolo ricorrente di Kovich, ufficiale della Federazione dei Pianeti Uniti, che vive nel XXXII secolo, dove arriva la USS \"Discovery\", dopo aver viaggiato nel tempo attraverso un \"wormhole\" proveniente dal XXIII secolo."}
{"id": "242181", "revid": "767487", "url": "https://it.wikipedia.org/wiki?curid=242181", "title": "Quo vadis? (film 1924)", "text": "Quo vadis? \u00e8 un film muto del 1924 diretto da Gabriellino D'Annunzio e Georg Jacoby.\nTratto dall'omonimo romanzo, \u00e8 una delle numerose versione cinematografiche dell'opera di Henryk Sienkiewicz. La storia era gi\u00e0 stata portata sullo schermo nel 1913 con il \"Quo vadis?\" di Enrico Guazzoni, considerato dai critici come il primo kolossal delle storia del cinema.\nTrama.\nNerone \u00e8 diventato imperatore, ma il suo animo \u00e8 crudele e assetato di potere. Infatti ripudia sua moglie e sposa Poppea Sabina, ma poco tempo dopo uccide anche lei.Inoltre l'imperatore \u00e8 continuo contrasto con i cristiani, il nuovo rivoluzionario movimento religioso. Intanto un suo soldato Marco Vinicio si innamora di una giovane ragazza di nome Licia, ma di religione cristiana.Ma il loro amore appunto \u00e8 contrastato da Nerone a causa della religione di lei e cos\u00ec l'uomo li fa catturare e brucia Roma per poi dare la colpa ai nuovi ospiti di religione cristiana.\nProduzione.\nIl film fu prodotto da Arturo Ambrosio e realizzato dalla Cines per conto dell'Unione Cinematografica Italiana. Esso cost\u00f2 circa un milione di lire, una cifra consistente per quei tempi, e costitu\u00ec un clamoroso insuccesso commerciale che fin\u00ec per dare il \"colpo di grazia\" alle gi\u00e0 traballanti sorti dell'UCI, che infatti poco dopo fu avviata al fallimento, che termin\u00f2 nel 1927.\nAlcune fonti riportano l'uccisione di un'anziana comparsa, tale Augusto Palombi, ad opera di una leonessa.\nDistribuzione.\nDistribuito dalla First National Pictures, il film venne presentato in prima a New York il 15 febbraio 1925. Alla prima furono eseguite come accompagnamento in sala le musiche di Cecil Copping che, per\u00f2, non venne accreditato. In Italia, il film fu distribuito dall'Unione Cinematografica Italiana, uscendo in prima a Roma il 16 marzo 1925. In Finlandia, il film era uscito l'8 marzo, distribuito dall'Adams Filmi. Altre uscite furono quelle in Svezia, 22 agosto 1925 e poi, il 5 marzo 1928, in Portogallo."}
{"id": "242182", "revid": "1164703", "url": "https://it.wikipedia.org/wiki?curid=242182", "title": "Racconto d'autunno (film 1980)", "text": "Racconto d'autunno \u00e8 un film televisivo del 1980, diretto dal regista Domenico Campana, basato sull'omonimo romanzo di Tommaso Landolfi."}
{"id": "242183", "revid": "767487", "url": "https://it.wikipedia.org/wiki?curid=242183", "title": "Racconto d'autunno (film 1998)", "text": "Racconto d'autunno (\"Conte d'automne\") \u00e8 un film del 1998 diretto da \u00c9ric Rohmer.\nSi tratta del quarto film del ciclo \"Racconti delle quattro stagioni\". Con esso Rohmer conclude il ciclo.\nTrama.\nMagali \u00e8 una viticultrice che vive nella Valle del Rodano, in Ard\u00e8che, in un fondo dei propri genitori, denominato \"La Farme du Moulin\". \u00c8 vedova e da cinque anni \u00e8 morto anche suo padre, presso il quale era andata a vivere dopo la perdita del marito. Sua figlia Valentine \u00e8 andata a convivere a Orange e suo figlio L\u00e9o preferisce vivere solo a Mont\u00e9limar dove studia.\nL'amica di L\u00e9o, Rosine, ha con Magali un ottimo rapporto e ha colmato un po' il vuoto d'affetti della donna. Isabelle \u00e8 una donna della sua et\u00e0, compagna di scuola, anche lei sposata con due figli e fa la libraia a Saint-Paul-Trois-Ch\u00e2teaux. La va a trovare per invitarla al matrimonio della figlia Emilia. Intuendone la solitudine la vuole convincere a cercare un uomo e, a sua insaputa, mette un annuncio su un giornale per cuori solitari.\nRisponde un certo G\u00e9rald. Isabelle, fingendosi l'interessata, lo incontra alcune volte per conoscerlo e decidere se pu\u00f2 essere un tipo adatto per Magali. Nello stesso tempo anche Rosine si \u00e8 proposta di trovarle marito e trama per farle incontrare \u00c9tienne, suo ex-professore di filosofia con cui ha avuto una relazione.\nIn occasione della festa di matrimonio della figlia di Isabella sono organizzati gli incontri fra Magal\u00ec e i due uomini. \u00c9tienne preferisce le ragazzine e G\u00e9rald, con cui Magal\u00ec ha un piacevole approccio, non la convince per l'ambiguo legame con Isabelle.\nEntrambi hanno per\u00f2 da Isabelle spiegazioni che li rassicurano e forse un sentimento potr\u00e0 esserci in futuro.\nProduzione.\nCast.\nRohmer fa interpretare il film ad attrici che gi\u00e0 avevano precedentemente lavorato nei suoi film;\nRecitazione.\nSempre Rohmer, nell'intervista citata, racconta che ha scelto attrici dalle voci non teatrali, che utilizzassero tonalit\u00e0 diverse.\nInoltre ha curato molto la gestualit\u00e0. I movimenti degli attori disegnano arabeschi, geometrie. Ad esempio: Isabelle incrocia le braccia dietro la nuca e pare disegnare una losanga, la capigliatura \"faraonica\" di Magali un triangolo.\nRiprese.\nIl film \u00e8 girato nei mesi di settembre e ottobre 1997, nella Valle del Rodano, fra le due sponde del fiume:\nNell'intervista concessa a Michel Ciment il 17 ottobre 1998, proposta nel DVD della BIM, del 2009, Rohmer dichiara che questi luoghi lo hanno ispirato per le trame dei percorsi, una ragnatela di strade che si incrociano e la possibilit\u00e0 di una grande circolazione.\nAccoglienza.\nCritica.\nValerio De Paolis, il presidente della casa di distribuzione BIM, definisce il film \"brillante, spumeggiante, ironico e divertente\". Ci sono dialoghi moderni e rappresenta giochi sentimentali fra persone di diversa et\u00e0. Ha avuto successo popolare anche in Italia.\nNicola Dusi:"}
{"id": "242184", "revid": "767487", "url": "https://it.wikipedia.org/wiki?curid=242184", "title": "Ragazze che sognano (film 1930)", "text": "Ragazze che sognano (\"Our Blushing Brides\") \u00e8 un film del 1930 diretto da Harry Beaumont.\nTrama.\nJerry, Connie e Franky sono tre ragazze che lavorano ai grandi magazzini come commesse e modelle. Vivono in un appartamentino povero, disgustate dalla miseria che le circonda. Tutte e tre aspirano a una vita migliore e cercano di trovare la strada per conquistare un destino migliore. Connie incomincia una relazione con il figlio pi\u00f9 giovane del proprietario dei magazzini, David. Ma la storia finisce e lui la lascia. La ragazza si suicida.\nNeppure la seconda si comporta saggiamente: accetta di sposare Marty, un truffatore senza rendersi conto di tutti i problemi che dovr\u00e0 affrontare in futuro. Alla fine, sar\u00e0 aiutata da Jerry a ritornare a casa, alla fattoria della madre.\nLa terza, Jerry, \u00e8 la pi\u00f9 sensibile tra le tre ragazze: corteggiata da Tony, il fratello maggiore di David, ha rifiutato di diventarne l'amante. \u00c8 l'unica che resta delle tre piccole indiane che si erano proposte di conquistare la grande citt\u00e0. Rimasta sola, pensa che la virt\u00f9 sar\u00e0 la sua sola ricompensa, ma Tony cambia idea e torna da lei, dichiarandole il suo amore.\nProduzione.\nIl film fu prodotto dalla MGM sull'onda del successo di Sally, Irene and Mary basato sulle storie parallele di tre ragazze. All'interno del film, il regista Beaumont gir\u00f2 una lunga sequenza su una sfilata di moda, per accontentare il pubblico femminile cui si rivolgeva la pellicola.\nDistribuzione.\nDistribuito dalla MGM\nDate di uscita.\nVenne distribuito con diversi titoli:\nColonna sonora.\nThe Wedding March (1843)\nda Sogno di una notte di mezza estate, Op.61\"\nPuttin' on the Ritz (1929)\n\"None But the Lonely Heart (Nur Wer die Sehnsucht Kennt)\" (1880)\nFashion Ballet\nMars Ballet"}
{"id": "242185", "revid": "767487", "url": "https://it.wikipedia.org/wiki?curid=242185", "title": "Ragazze che sognano (film 1942)", "text": "Ragazze che sognano (\"Rings on Her Fingers \") \u00e8 un film del 1942, diretto da Rouben Mamoulian che ha come interpreti principali Henry Fonda e Gene Tierney.\nUna commessa dalla vita noiosa che sogna bei vestiti e denaro si fa convincere da una coppia di imbroglioni ad unirsi a loro. Quando incontra, per\u00f2, la loro prima vittima si innamora di lui e torna la brava ragazza che era.\nTrama.\nSusan Miller lavora ai grandi magazzini come commessa di biancheria intima sognando una vita lussuosa e ricca di emozioni. Cos\u00ec, quando al negozio arrivano Warren e Maybelle Worthington, due truffatori che \"lavorano\" con belle ragazze che usano come esca, Susan viene irretita dai due, alla ricerca di una sostituta dopo che la loro ultima complice li ha lasciati per sposarsi. Il suo compito dovrebbe essere quello di essere \"bella e irraggiungibile\". Dopo averle dato il nuovo nome di Linda Worthington, spacciandola per la figlia di Maybelle, i tre partono insieme.\nAll'isola di Catalina, il trio incontra John Wheeler. Il giovane, che vuole comperare uno yacht, viene scambiato per un milionario e i tre lo coinvolgono in una truffa, vendendogli una barca che in realt\u00e0 appartiene a un altro. John, che si \u00e8 innamorato di \"Linda\", non si rende conto che lei e Maybelle lo hanno imbrogliato e promette di scovare i colpevoli.\nQualche tempo dopo, la combriccola dei tre truffatori si installa nel Connecticut, nella residenza dei Fenwick, il cui rampollo, Ted, \u00e8 innamorato di Susan e vuole sposarla. Da quel matrimonio, Maybelle e Warren pensano di trarre un profitto milionario. Ma, un giorno, dai Fenwick arriva inaspettatamente proprio John. Susan viene a sapere che il giovane non \u00e8 per niente un milionario, ma un commercialista venuto l\u00ec per discutere di lavoro con Ted. John guadagna solo 65 dollari la settimana e lo yacht che voleva comperare doveva essere la realizzazione di un suo sogno. Per attuarlo, aveva passato 15 anni a mettere da parte ogni pi\u00f9 piccolo risparmio.\nSusan, commossa, decide di sposarlo. A dispetto delle rimostranze di Maybelle, che l'avverte di non poter andarsene cos\u00ec, parte con John.\nA New York, la coppia pianifica il proprio futuro. Volendo restituire a John il denaro che gli era stato sottratto, Susan si mette d'accordo con il colonnello Prentiss, proprietario di un casin\u00f2, per far vincere al gioco John con i soldi che lei procura a Prentiss. Mentre sono all'aeroporto, in attesa del volo che dovrebbe portarli in California dove vanno a comperare una barca, incrociano Tod. Insieme a lui, si trovano anche Maybelle e Warren che hanno accettato, a nome di Susan, la proposta di matrimonio di Tod. Warren dichiara a Prentiss che il denaro di Susan in effetti era suo e chiede indietro i quindicimila dollari. Disperata per veder infranti i sogni di John, Susan accetta di sposare Tod e lascia un biglietto di addio al fidanzato che, nel frattempo, \u00e8 andato a giocare.\nAl suo ritorno, il giovane trova non solo il biglietto ma anche Kellogg, il detective che aveva assunto. Questi, sulle tracce dei truffatori, ha scoperto come i colpevoli siano Maybelle e Warren, che hanno manipolato Susan, usandola nelle loro manovre. John, che ha ritrovato la sua ragazza, la rassicura dicendole che crede fermamente nella sua innocenza e che lui l'ama sempre. I due, allora, prendono il primo volto per la California, finalmente insieme e senza segreti.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, usc\u00ec nelle sale cinematografiche USA il 20 marzo 1942."}
{"id": "242186", "revid": "767487", "url": "https://it.wikipedia.org/wiki?curid=242186", "title": "Ragazze da marito (film 1941)", "text": "Ragazze da marito (\"Le\u00e1nyv\u00e1s\u00e1r\") \u00e8 un film del 1941, diretto da F\u00e9lix Podmaniczky.\nIl soggetto si basa sull'operetta \"Le\u00e1nyv\u00e1s\u00e1r\". Musicata da Viktor Jacobi, debutt\u00f2 il 14 novembre 1911 al Kir\u00e1ly Sz\u00ednh\u00e1z di Budapest e fu il primo significativo successo in ambito internazionale del compositore ungherese. Con il titolo \"The Marriage Market\", il lavoro di Jacob venne rappresentato anche a Broadway, debuttando al Knickerbocker Theatre il 22 settembre 1913.\nProduzione.\nIl film fu prodotto dalla Imago Film e dalla Magyar Film Iroda.\nDistribuzione.\nUsc\u00ec nelle sale cinematografiche ungheresi il 1\u00ba ottobre 1941 con il titolo \"Le\u00e1nyv\u00e1s\u00e1r\", tratto dall'operetta originale. In Svezia, il film venne distribuito il 21 settembre 1942 con il titolo \"Dr\u00f6mmarnas vals\". In Finlandia, venne ribattezzato \"Morsiusmarkkinat\", ma venne usato anche il titolo svedese \"Brudmarknaden\"."}
{"id": "242187", "revid": "767487", "url": "https://it.wikipedia.org/wiki?curid=242187", "title": "Ragazze da marito (film 1952)", "text": "Ragazze da marito \u00e8 un film di genere commedia del 1952 diretto da Eduardo De Filippo.\nTrama.\nOreste, un impiegato del ministero, a causa di una speculazione sbagliata perde una forte somma che le tre figlie avevano messo insieme per la villeggiatura della famiglia. Mal consigliato dall'amico Giacomino, un intrallazzatore arruffone che vende pentolame su una bancarella viaggiante con il giovane Salvatore, favorisce alcune pratiche di licenze d'esportazione, attraverso versamenti illeciti di compensi. Con quei soldi manda la moglie e le tre figlie a Capri. Le vacanze, progettate per trovare un buon marito a ciascuna delle tre, non saranno per\u00f2 tranquille. Gina, la maggiore, viene messa incinta da Claudio, che aveva gi\u00e0 sedotto una piacente signora veneta moglie di un battelliere perennemente lontano per lavoro; Anna Maria, la minore, doner\u00e0 il suo cuore a un giovane di modesta condizione e Gabriella giunger\u00e0 al sospirato matrimonio con il figlio di un ricco industriale milanese ma dovr\u00e0 allontanarsi dalla famiglia. Il giorno delle nozze, Oreste viene costretto alle dimissioni dai suoi superiori, che hanno scoperto i suoi intrallazzi ma non lo denunciano poich\u00e9 terranno conto dei venticinque anni precedenti di servizio inappuntabile.\nDistribuzione.\nIl film venne iscritto al Pubblico registro cinematografico con il n. 1.170. Presentato alla Commissione di Revisione Cinematografica il 12 novembre 1952, ottenne il visto di censura n. 13.142 del 13 novembre 1952, con una lunghezza della pellicola di 2.556 metri.. A seguito dell'autorizzazione, la casa di produzione dichiar\u00f2 che avrebbe provveduto a censurare tutte le occorrenze delle parole \"esportazione\" e \"importazione\", sostituendole con la parola \"operazione\" o un sinonimo.\nEbbe la prima proiezione pubblica il 19 novembre 1952. Venne proiettato in Germania, col titolo \"Madchen zum heiraten\" e in Portogallo, col titolo \"Tr\u00eas Raparigas Para Casar\", il 26 gennaio 1955 . Venne girato negli studi della Titanus alla Farnesina e, per gli esterni, a Roma (le scene della bancarella davanti alla Stazione Termini) e a Capri. L'incasso, accertato sino a tutto il 31 marzo 1959, fu di 176.367.626 lire ."}
{"id": "242188", "revid": "767487", "url": "https://it.wikipedia.org/wiki?curid=242188", "title": "Ragazze folli (film 1938)", "text": "Ragazze folli (\"Entr\u00e9e des artistes\") \u00e8 un film del 1938 diretto da Marc All\u00e9gret."}
{"id": "242190", "revid": "767487", "url": "https://it.wikipedia.org/wiki?curid=242190", "title": "Ragazze folli (film 1955)", "text": "Ragazze folli \u00e8 un film del 1955, diretto da Marc All\u00e9gret, tratto da un romanzo di Vicki Baum. Lo stesso regista aveva girato un primo film con lo stesso soggetto nel 1938 dove il lato drammatico era pi\u00f9 marcato.\nTrama.\nUn professore, approfittando dell'assenza della moglie, diventa l'amante di una sua giovane allieva. \nQuando la moglie ritorna non si far\u00e0 scrupolo ad abbandonarla; ma la ragazza avr\u00e0 la forza di risollevarsi dalla delusione ed otterr\u00e0 successo come artista."}
{"id": "242191", "revid": "125906821", "url": "https://it.wikipedia.org/wiki?curid=242191", "title": "Silvio Piola", "text": "Annoverato tra i pi\u00f9 grandi centravanti della storia del calcio, ha legato la sua carriera principalmente a tre maglie, quelle di , e . Detiene diversi primati nei massimi campionati nazionali: pur avendo saltato una stagione a causa della seconda guerra mondiale, ne \u00e8 il miglior marcatore con 290 reti (274 in Serie A e 16 in Divisione Nazionale 1945-1946), ed \u00e8 il miglior cannoniere in categoria di due diverse squadre (Pro Vercelli e Novara); detiene inoltre dal 1933 il record di marcature in una singola gara del massimo campionato italiano (6), eguagliato da Omar S\u00edvori nel 1961.\nOttenne inoltre risultati di prestigio con la nazionale italiana, essendo stato tra i protagonisti della vittoria al Mondiale di ; \u00e8 tuttora il terzo miglior marcatore degli azzurri, dopo Gigi Riva e Giuseppe Meazza, con 30 reti. Riva, Meazza e Piola, sono, a tutt'oggi, gli unici calciatori ad aver segnato trenta o pi\u00f9 reti nella storia della nazionale italiana.\nNel 2011 ottiene un riconoscimento alla memoria nella \"Hall of Fame del calcio italiano\".\nBiografia.\nNacque da Giuseppe Piola ed Emilia Cavanna, commercianti di tessuti, in un periodo in cui la famiglia si era trasferita temporaneamente da Vercelli in Lomellina per ragioni di lavoro; la famiglia rientr\u00f2 a Vercelli nel 1914. All'anagrafe fu iscritto come \"Italo Gioacchino Piola\", e soltanto in seguito alla chiamata di leva venne aggiunto ufficialmente il nome di \"Silvio\" con il quale tutti gi\u00e0 lo chiamavano. Aveva un fratello maggiore, Serafino (1909-2001), che rinunci\u00f2 alla carriera sportiva per un difetto della vista che lo obbligava a portare gli occhiali e divenne ragioniere; la madre era sorella del portiere della Pro Vercelli Giuseppe Cavanna, che ebbe un ruolo rilevante nella crescita agonistica del nipote. Anche il cugino Paolino fu calciatore ad alti livelli.\nStudi\u00f2 alla scuola elementare Galileo Ferraris e poi all'Istituto Tecnico Cavour; a otto anni divenne mezzala e capitano della squadra di calcio dell'istituto, nella quale giocava col coetaneo Teobaldo Depetrini e con Pietro Ferraris.\nEmerse molto giovane nella Pro Vercelli e nel 1934 pass\u00f2 alla Lazio, voluto \u00ab\"fortissimamente\"\u00bb dai gerarchi fascisti Marinelli e Vaccaro; vi milit\u00f2 per nove stagioni, e matur\u00f2 diventando \u00ab\"il bomber capace di conquistare Francia e Mondiale 4 anni dopo\"\u00bb. A Roma visse al Flaminio, in viale del Vignola, e poi alla Citt\u00e0 Giardino di Monte Sacro.\nL'11 gennaio 1945 si diffuse nel Sud, lanciata da Eugenio Danese, la notizia della morte del calciatore, vittima di un bombardamento su Milano; per circa quattro mesi si tennero messe in suffragio e si susseguirono conferme e smentite, fino a quando la notizia non fu smentita ufficialmente da \"Nuovo Sport\", il 20 maggio; lo stesso Piola era solito scherzare sull'episodio. Il calciatore era in realt\u00e0 tornato in Piemonte, dove continu\u00f2 a giocare in Serie A fino a oltre quarant'anni.\nSecondo lo storico John Foot \u00ab\"il suo stile di vita tranquillo lo aiut\u00f2 a restare sul campo pi\u00f9 a lungo rispetto a quasi tutti i suoi contemporanei\"\u00bb: Piola \u00ab\"condusse sempre una vita tranquilla, quasi ritirata\"\u00bb. Appassionato cinofilo, amante della caccia e della pesca, quando fu tesserato dalla Pro Vercelli ebbe in regalo dal padre un fucile, e coi primi guadagni acquist\u00f2 un cane di razza pointer inglese cui diede nome Frem. \u00ab\"Rappresentava l'antidivo. Non beveva, non fumava, non andava a donne, non amava comparire nelle pubblicit\u00e0\"\u00bb.\nSi spos\u00f2 nel luglio 1948 con Alda Ghiano ed ebbe due figli, Dario (1949-2011), stopper della Pro Vercelli, poi avvocato e politico, e Paola (1952), psicologa. Un pronipote, Alonso (nato nel 1979), di nazionalit\u00e0 brasiliana, ha giocato come centravanti in campionati minori italiani, svizzeri e sudamericani.\nDopo il ritiro da calciatore, avvenuto nel 1954, tent\u00f2 la carriera di allenatore, per poi entrare nei ranghi della FIGC per un decennio e tornare infine a Vercelli. Gi\u00e0 Cavaliere, nel 1993 fu nominato Grande ufficiale al merito della Repubblica italiana. Mor\u00ec in una casa di cura di Gattinara il 4 ottobre 1996 dopo essere stato colpito dalla malattia di Alzheimer; aveva 83 anni. L'Italia gioc\u00f2 col lutto al braccio la gara contro la Moldavia del giorno seguente e nel corso del 1997 gli furono intitolati gli stadi comunali di Novara e di Vercelli. Nel 2013 \u00e8 stato omaggiato dalla FIGC in occasione del centenario della sua nascita e nel 2015 \u00e8 stato tra i primi cento atleti selezionati dal CONI per far parte della \"Walk of Fame dello sport italiano\". Nel 2018 gli viene dedicato il brano \"Il cacciatore di gol\", scritto e interpretato dal cantautore Toni Malco.\nPiola riposa nella cappella di famiglia nel cimitero monumentale di Billiemme, a Vercelli.\nCaratteristiche tecniche.\nDotato fisicamente con le lunghe gambe che gli consentivano sia di \u00ab\"divorare, a grandi falcate da due metri l'una, il terreno\"\u00bb, sia di \u00ab\"torreggiare\"\u00bb, era secondo Carlo F. Chiesa \u00ab\"il classico ariete da area di rigore, ma la completezza tecnica gli consentiva di partecipare alla manovra, la classe gli apriva le porte di ogni tipo di conclusione a rete: formidabile il tiro dalla distanza, spettacolare la rovesciata\"\u00bb. Con la maturit\u00e0 \u00ab\"il suo fisico si irrobust\u00ec [...] compensando con potenza ci\u00f2 che perdeva in agilit\u00e0 pura. Fu a quel punto che emerse la qualit\u00e0 dei piedi, capaci di \"tagli\" raffinati, di dai e vai in corsa con l'esterno, completandone il ritratto di fuoriclasse\"\u00bb.\nRaccont\u00f2 Piola: \u00ab\"Disponevo di un buon trattamento di palla e un discreto passaggio, non avevo paura, dote importante per quei tempi, ed in pi\u00f9 avevo fiuto e furbizia [...]. Sono stato fortunato perch\u00e9 in tanti anni di attivit\u00e0 ho patito due soli incidenti: una clavicola fratturata e un colpo al ginocchio\"\u00bb. Teneva costantemente la schiena girata al portiere avversario, e questo rivoluzion\u00f2 il gioco tradizionale della punta: \u00ab\"Cos\u00ec vedevo meglio il gioco ed il suo andamento, e l'avversario non poteva intuire in anticipo le mie mosse\"\u00bb. Una puntuale descrizione del calciatore venne data nel 1938 dal giornalista francese Gabriel Hanot: \u00ab\"Piola si fa notare per la sua abilit\u00e0 a trovarsi, al momento buono, nella zona d'azione [...]. Non ha niente del giocatore passivo o neutro: egli non si contenta di smarcarsi; marca lui stesso, in ogni occasione; affronta i terzini; li obbliga a intervenire subito e a liberare in fretta, ed \u00e8 sempre pronto a sfruttarne gli errori [...]. Quando Piola, tanto nel giuoco a terra come in quello alto, si trova alla stessa distanza dal pallone che l'avversario, state sicuri che, nove volte su dieci, sar\u00e0 lui che ci arriver\u00e0 per primo. Piola affetta una noncuranza e un ritardo che la sua statura e la sua taglia giustificherebbero [...]. Ha l'istantaneit\u00e0 del movimento e lo scatto del corpo, della testa, delle gambe comprensibili in un atleta di piccola taglia ma sorprendenti in un atleta di quel peso. Non conosco nel passato che un solo caso analogo a quello di Piola: quello del belga Six, dell'Olympique Lillois, che mor\u00ec in guerra\"\u00bb.\nMolti critici si sono espressi in modo estremamente lusinghiero su Piola, sottolineandone la molteplicit\u00e0 di soluzioni sottoporta. Vittorio Pozzo, suo commissario tecnico, scrisse di lui: \u00ab\"non so ancora se il Silvio calcia meglio col destro o col sinistro, tanto \u00e8 bravo. Di testa \u00e8 molto forte nella scelta di tempo. Ma non ho visto nessuno come lui in rovesciata, in spaccata\"\u00bb. Ha scritto John Foot che era \u00ab\"una macchina da gol, forse l'unico giocatore di quel tipo e qualit\u00e0 che sia mai stato prodotto dal calcio italiano. Mentre Meazza privilegiava le azioni personali e Paolo Rossi traeva il massimo dai cross, Piola segnava in tutte le maniere: da vicino, da lontano, di destro, di sinistro, di testa, in acrobazia\"\u00bb; ancora Hanot: \u00ab\"piede destro, piede sinistro, testa, tutto per lui \u00e8 buono, come gli sono indifferenti gli angoli di tiro e gli sforzi in equilibrio instabile\"\u00bb. Per Bruno Perucca \"\u00abmostrava tutte le qualit\u00e0 che si attribuiscono, una ciascuno per\u00f2, ai grandi attaccanti: la potenza a Nordahl, il colpo di testa a Charles, il tiro a Riva, l'astuzia a Boniperti, l'acrobazia a Gabetto\"\u00bb.\nAll'inizio della sua carriera alcuni critici (in particolare Ettore Berra) ne caldeggiavano l'arretramento in mediana, ritenendolo pi\u00f9 adatto per quel ruolo per via del fisico possente, diverso da quello dell'agile e minuto Borel. Hanot rilevava \u00ab\"una sola incrinatura\"\u00bb nel gioco di Piola: \u00ab\"una certa tendenza alla simulazione\"\u00bb.\nCarriera.\nGiocatore.\nClub.\nLa \"Veloces\" e il debutto con la Pro Vercelli.\nNel 1925 Piola, come Depetrini e Pietro Ferraris, raccolse l'invito del proprietario di un negozio di articoli sportivi, Bernasconi, intenzionato a fondare una squadra giovanile, la Veloces. Il neonato club ottenne in breve tempo risultati sorprendenti, superando i pi\u00f9 quotati allievi della Pro Vercelli e raggiungendo al debutto la finale nazionale \"Boys\", disputata a Marina di Pisa e persa per 1-3 contro i pari et\u00e0 della Roma, vincendo poi il campionato italiano ragazzi a Genova, contro la Nazionale Liguria. Per il campionato del 1928, la Veloces fu inglobata dal settore giovanile della Pro Vercelli, e Piola vinse il campionato Allievi al fianco di Depetrini, Ferraris, Ermes Borsetti e Luigi Caligaris.\nRitenuto pronto dal capitano della Pro Vercelli Mario Ardissone e dall'allenatore J\u00f3zsef Nagy, fu promosso in prima squadra a sedici anni ed esord\u00ec in Serie A il 16 febbraio 1930, sul campo del Bologna (2-2), fornendo un assist a Seccatore. Disput\u00f2 ancora alcune gare nel finale di campionato, per poi giocare in estate sul campo del Red Star di Parigi, squadra a cui segn\u00f2 in amichevole le prime due reti.\nL'impressione destata in quella trasferta fu decisiva per la promozione del giovane Piola tra i titolari del campionato 1930-1931; il benestare giunse dal presidente Secondo Ressia che, avendolo visto giocare, aveva dichiarato: \u00ab\"Questo ragazzo diventer\u00e0 il centravanti che Vercelli non ha mai avuto\"\u00bb; sigl\u00f2 il suo primo gol ufficiale alla Lazio il 2 novembre 1930. Segn\u00f2 tra l'altro tre reti a suo zio Giuseppe Cavanna in Pro Vercelli-Napoli dell'8 febbraio 1931 e concluse la prima stagione da titolare con tredici centri all'attivo, cifra che consent\u00ec a una Pro Vercelli \u00ab\"in enormi difficolt\u00e0 di bilancio\"\u00bb di chiudere al decimo posto in massima serie.\nAll'inizio della stagione successiva, durante la gara casalinga del 18 ottobre 1931 contro la Pro Patria, un fallo del difensore avversario Agosteo gli cost\u00f2 una \u00ab\"frattura parcellare alla regione tibio-peronale astralgica\"\u00bb; insistette per rientrare in campo appena due settimane dopo, contro la Triestina, malgrado gli fossero stati prescritti quaranta giorni di riposo, e segn\u00f2 il gol del definitivo 1-1. Il 22 novembre, in Alessandria-Pro Vercelli 4-5, sigl\u00f2 quattro reti, stabilendo il \"record\" (per l'epoca) di reti segnate in un'unica gara in campo avverso. Fu in questo frangente che il suo nome guadagn\u00f2 credito presso la critica; si espresse tra i primi Bruno Roghi: \u00ab\"Un anno fa pochi sapevano che nel mondo dei calciatori ci fosse un Piola: [...ma la Vercelli 1931, erede di una lunga tradizione \u00e8] degna dei suoi maggiori, e Piola \u00e8 il suo ultimo campione. Il suo gioco ha le caratteristiche angolazioni che rivelano la presenza di una classe sicura\"\u00bb. Gli fece eco Mario Ferretti su \"La Stampa\": \u00ab\"Questo atleta gagliardo \u00e8 gi\u00e0 maturo pei cimenti maggiori. Od io m'inganno, o costui dar\u00e0 liete sorprese. Il suo tiro \u00e8 una folgore. Il suo piede \u00e8 talmente centrato che oltre ai quattro punti segnati, impegn\u00f2 dieci volte Mosele\" [il portiere dell'Alessandria]\u00bb.\nIn totale, nei campionati 1931-1932 e 1932-1933 segn\u00f2 23 reti: il dato non gli consentiva di eguagliare, per il momento, la fama dei quotati Borel II, Meazza e Schiavio; il cronista Ettore Berra gli suggeriva l'impiego come centromediano. Allo stesso tempo ottenne comunque le prime convocazioni in nazionale B e l'interessamento di varie squadre di vertice, prima tra tutte il Napoli.\nNell'estate 1933 la Pro Vercelli, portabandiera di un'ormai \u00ab\"anacronistica pretesa dilettantistica\"\u00bb (Chiesa) cedette, per esigenze di bilancio, Mario Zanello e Depetrini, escludendo ogni eventualit\u00e0 di vendere Piola; dichiar\u00f2 il presidente dei bianchi Ressia: \u00ab\"Mai lo cederemo, neanche per tutto l'oro del mondo. Perch\u00e9 il giorno che saremo costretti a cederlo, quel giorno segner\u00e0 il tramonto della Pro Vercelli\"\u00bb. Questo port\u00f2 calciatore e societ\u00e0 al conflitto; scrisse all'epoca Roghi: \u00ab\"il brillante giocatore che parecchie delle maggiori societ\u00e0 hanno tentato di assicurarsi offrendo grosse cifre e che i dirigenti vercellesi non intendono cedere, non ha partecipato agli allenamenti, n\u00e9 pare voglia schierarsi nelle imminenti gare\"\u00bb. Una pesante sconfitta rimediata nella gara d'esordio del campionato 1933-1934 contro il Genova 1893 (0-3) convinse la societ\u00e0 a raggiungere un compromesso e Piola torn\u00f2 in campo una volta garantitogli, per l'anno successivo, il passaggio all'Ambrosiana. Il 29 ottobre segn\u00f2 sei reti nella vittoria dei bianchi sulla Fiorentina (7-2), \"record\" imbattuto in Serie A; il commissario tecnico della nazionale, Vittorio Pozzo, presente tra il pubblico, volle complimentarsi con lui nell'occasione. Piola termin\u00f2 la stagione con quindici gol all'attivo, e disput\u00f2 la sua ultima gara in maglia bianca il 29 aprile 1934, a Bologna, sullo stesso campo in cui aveva esordito.\nIl trasferimento alla Lazio e i titoli di capocannoniere.\nOrmai destinato a lasciare le Bianche Casacche, Piola fin\u00ec alla Lazio, realt\u00e0 \u00ab\"patrocinata dal potente generale Vaccaro\"\u00bb, la quale, con la reggenza di Eugenio Gualdi, era entrata prepotentemente nel mondo del calcio professionistico. Per scoraggiare le altre pretendenti, Ambrosiana e Torino \"in primis\", il segretario amministrativo del Partito Fascista Giovanni Marinelli segu\u00ec personalmente la trattativa, e ne influenz\u00f2 l'esito ordinando il trasferimento del giocatore, che stava svolgendo il servizio di leva, da Cuorgn\u00e8 a Roma, presso il Ministero degli Esteri. Piola, inizialmente restio ad accettare, firm\u00f2 infine un contratto da 70\u00a0000 lire annue (che sal\u00ec poi, nel 1938, a 38\u00a0000 lire al mese); alla Pro Vercelli andarono oltre 200\u00a0000 lire. Nelle prime tre amichevoli del settembre 1934, contro SPAL, Wiener e Bocskay, il centrattacco segn\u00f2 undici reti.\nDebutt\u00f2 ufficialmente il 30 settembre, in Lazio-Livorno 6-1, segnando un gol. Nelle prime due stagioni la societ\u00e0 non and\u00f2 oltre un quinto e un settimo posto, risultati sotto le aspettative; sullo stesso Piola, che per un periodo fu spostato mezzala e rimpiazzato da Antonio Bisigato nel ruolo di centravanti, vari critici manifestarono perplessit\u00e0, malgrado andasse incrementando il numero stagionale di segnature.\nA permettergli il salto di qualit\u00e0 furono, tra il 1935 e il 1936, gli acquisti degli alessandrini Riccardi e Busani e dei vicentini Camolese e Costa, che andarono a comporre con lui il quintetto offensivo per la stagione 1936-1937; la Lazio s'inser\u00ec con decisione nella lotta scudetto, vincendo il platonico titolo d'inverno e chiudendo seconda, alle spalle del Bologna, menomata nel finale da vari infortuni, tra cui quello dello stesso Piola. Il vercellese vinse comunque, per la prima volta, la classifica cannonieri e, in virt\u00f9 delle buone prestazioni ottenute contemporaneamente in nazionale, si distinse secondo Roghi come \u00ab\"centravanti numero uno della stagione\"\u00bb; contribu\u00ec poi (con undici realizzazioni in sei partite) all'avanzamento dei biancocelesti in Coppa dell'Europa Centrale, manifestazione internazionale persa in finale contro il Ferencv\u00e1ros.\nNel 1937-1938 la squadra rimase a ridosso delle prime posizioni per alcuni mesi, per poi declinare. Nell'aprile 1938 Piola fu tra le cause dell'allontanamento di Gualdi dalla presidenza della Lazio; multato per essere giunto in ritardo ad alcuni allenamenti, se ne lament\u00f2, alimentando le critiche verso la gestione mosse da alcuni consiglieri e da Marinelli. Gualdi present\u00f2 dunque le proprie dimissioni. in seguito a questa defezione, la Lazio perse in competitivit\u00e0 e lo stesso Piola, malgrado le ottime prestazioni nel e in nazionale, ebbe un brusco calo di rendimento in campionato dovuto anche a un nuovo arretramento a mezzala, non andando oltre diciotto reti complessive tra le stagioni 1938-1939 e 1939-1940; nel campionato 1940-1941 i biancocelesti rischiarono addirittura la retrocessione in Serie B, scampata unicamente per un quoziente reti migliore rispetto a quello del Novara. Piola diede comunque un importante contributo alla salvezza nel \"derby\" del 16 marzo 1941, in cui segn\u00f2 la doppietta che fiss\u00f2 il risultato sul 2-0, nonostante si fosse ferito alla fronte dopo venti minuti di gioco in uno scontro col difensore giallorosso Mario Acerbi.\nConcluse la propria esperienza alla Lazio vincendo per la seconda volta il titolo di capocannoniere della Serie A nel 1942-1943, stagione in cui divenne, a 29 anni, il giocatore pi\u00f9 anziano a segnare almeno 10 gol nelle prime 8 partite del campionato italiano (primato che verr\u00e0 battuto da Zlatan Ibrahimovi\u0107 solo nel torneo 2020-2021) e in cui mise a segno 21 reti in 22 partite di Serie A. Lasci\u00f2 il club biancoceleste dopo un totale di 159 gol in tutte le competizioni: un record societario che resister\u00e0 per i successivi settantotto anni, prima di essere superato nel 2021 da Ciro Immobile.\nTra la primavera e l'estate 1943 disput\u00f2 inoltre la Coppa Luigi Barbesino con la formazione detta Presidio, che raccoglieva calciatori delle due maggiori squadre capitoline.\nIl secondo dopoguerra: Torino FIAT e Juventus.\nCon il blocco dei campionati dovuto agli eventi bellici, Piola torn\u00f2 al Nord; ottenne il permesso di unirsi al Torino FIAT che disput\u00f2 il campionato d'Alta Italia. Form\u00f2 un poderoso duo d'attacco con Gabetto, sostenuto dalle mezzali Loik e Mazzola, e mise a segno 27 reti, non sufficienti a vincere il torneo, che and\u00f2 a sorpresa ai Vigili del Fuoco della Spezia.\nDesideroso di stabilirsi definitivamente in Piemonte, chiese alla Lazio la cessione. Il 19 settembre 1945 lo acquist\u00f2 la Juventus per circa due (alcune fonti recenti parlano erroneamente di tre) milioni di lire dell'epoca: un trasferimento \"record\" per il calcio italiano, che consisteva nel pagamento di un milione e mezzo in contanti, e una partita amichevole da disputarsi a Roma con incasso, stimato pari a mezzo milione, a favore della societ\u00e0 biancoceleste.\nCon i bianconeri disput\u00f2 la Divisione Nazionale 1945-1946 e il torneo 1946-1947. In entrambi, la squadra bianconera contese senza successo il titolo al Grande Torino, e Piola manc\u00f2 la sospirata vittoria del campionato nazionale.\nIl Novara e la fine della carriera.\nNel 1947 Piola era ritenuto prossimo al declino, mentre era pronto a entrare stabilmente tra i titolari bianconeri il giovane Giampiero Boniperti; fu allora che il trentaquattrenne attaccante fu convinto dal presidente del Novara Delfino Francescoli a trasferirsi in Serie B: \u00ab\"Cavaliere, si prenda una rivincita. Venga con noi a Novara, che torner\u00e0 subito in A\"\u00bb. La squadra azzurra lo acquist\u00f2 dunque a rate dalla Juventus.\n\u00ab\"Avido di gol, inserito in una squadra che si batte con lui a maniche rimboccate\"\u00bb, Piola torn\u00f2 protagonista tra gli azzurri novaresi, con cui ottenne la promozione in Serie A nel 1947-1948 e gioc\u00f2 stabilmente nel massimo campionato per altre sei stagioni. Il club ottenne diverse salvezze mentre Piola, da par suo, in questo periodo \u00ab\"continu\u00f2 a bombardare i portieri con una continuit\u00e0 impressionante\"\u00bb essendo in grado di arrivare, alle soglie dei quarant'anni, a segnare 37 reti in due tornei. Si ricorda la tripletta del 19 novembre 1950 contro la sua ex Lazio, che all'et\u00e0 di ne fece all'epoca il pi\u00f9 vecchio calciatore a realizzare un simile \"exploit\" in Serie A: un primato che resister\u00e0 per i successivi 71 anni, venendo superato solo nel 2021 dal 39enne Rodrigo Palacio.\nIn questo periodo pot\u00e9 superare Meazza nella classifica assoluta dei marcatori del campionato a girone unico, ottenendo anche una convocazione in nazionale. Segn\u00f2 l'ultima sua rete il 7 febbraio 1954, in una gara contro il Milan; ricord\u00f2 Nils Liedholm, allora tra i rossoneri: \u00ab\"Alla sua et\u00e0 possedeva ancora un fisico poderoso e faceva ammattire gli avversari. Rammento bene quella partita: Piola aveva sempre addosso due difensori, eppure riusc\u00ec egualmente a segnare con una delle sue famose rovesciate a bicicletta\"\u00bb. A 40 anni, 6 mesi e 9 giorni divenne il giocatore pi\u00f9 anziano ad aver segnato in Serie A, \"record\" che mantenne fino al 2007. Avendo militato per 21 campionati in Serie A, stabil\u00ec un altro primato eguagliato nel corso degli anni dai soli Enrico Albertosi, Gianni Rivera e Ciro Ferrara, e superato in seguito solo da Paolo Maldini, Francesco Totti e Gianluigi Buffon.\nDisput\u00f2 l'ultima gara il 7 marzo 1954, durante un Novara-Atalanta terminato 0-4 e che suscit\u00f2 le contestazioni dalla tifoseria azzurra al termine. Il suo rimpianto pi\u00f9 grande da calciatore fu \u00ab\"non aver mai fatto parte di un autentico squadrone: avrei tanto desiderato vincere uno scudetto\"\u00bb.\nNazionale.\nMolto forte fu il legame tra Silvio Piola e la nazionale italiana. Dichiar\u00f2, negli anni della maturit\u00e0: \u00ab\"ci sono al giorno d'oggi coloro che rifiutano l'onore della maglia azzurra. Inaudito! Occorre sentirsi onorati di rappresentare l'Italia nel mondo sportivo. Quanto darei per riavere i miei vent'anni e indossare ancora quella maglia\"\u00bb; ha raccontato Mario Pennacchia che la maglia azzurra rappresentava un traguardo molto ambito per Piola e che, una volta convocato, l'orgoglio fu tale da indurre il calciatore a farsi cucire un caratteristico costume da bagno con lo stesso stemma presente all'epoca sulle divise della nazionale.\nDebutt\u00f2 precocemente nella squadra B (esord\u00ec a Novara il 2 aprile 1933 in Italia B-Svizzera B (5-0), mettendo a segno due reti) ma, data la folta concorrenza nel ruolo di centravanti, non fu convocato in nazionale maggiore per il , fatto che lo rattrist\u00f2 oltremodo. Le sue perplessit\u00e0 circa il trasferimento alla Lazio furono dovute anche a questo motivo: temeva, col trasferimento a Roma, di alienarsi le attenzioni del commissario unico Vittorio Pozzo, che era solito attingere alle tradizionali squadre del Nord per la sua rappresentativa. Secondo Brera, Pozzo era diffidente sul conto del centravanti e lo considerava \u00ab\"una montatura del tifo romano\"\u00bb, malgrado il considerevole \"score\" ottenuto tra le riserve azzurre (11 reti in 6 presenze).\nLa prima convocazione in nazionale maggiore giunse il 24 marzo 1935, in previsione di una sfida contro l', il \"Wunderteam\" di Hugo Meisl definito all'epoca \u00ab\"bestia nera\"\u00bb dell'Italia: il titolare Meazza fu bloccato da un risentimento muscolare, e Pozzo fu convinto da Vaccaro a sostituirlo con Piola. Questi, ignaro dell'accaduto, ebbe la notizia dal compagno laziale Blason, che dopo una lunga ricerca lo rintracci\u00f2 nelle campagne a sud di Roma mentre cacciava coi suoi cani. Raggiunto il ritiro di Rovigo, debutt\u00f2 il 24 marzo al Prater di Vienna, a ventuno anni, siglando due reti decisive per la prima vittoria italiana in terra austriaca. Per Pozzo questa fu \u00ab\"la partita della sua carriera\"\u00bb: \u00ab\"Poteva crollare e temevo per lui. La cosa avrebbe assunto conseguenze disastrose sul suo morale e su tutto il suo avvenire. Ha trionfato, invece, ed \u00e8 diventato, acquistando personalit\u00e0, una delle figure pi\u00f9 caratteristiche del nostro gioco\"\u00bb.\nPiola divenne dunque l'erede di Angelo Schiavio nei piani del commissario unico: la rivelazione gli permise di arretrare Meazza, sfruttandone le doti da interno; questa mossa fu decisiva per la vittoria al . Piola segn\u00f2 cinque reti nella competizione e divenne noto a livello mondiale. Offr\u00ec prestazioni ritenute decisive contro la e la e segn\u00f2 due reti all' nella finale. Grazie a questo successo visse un momento di grande popolarit\u00e0 internazionale, come dimostrarono i lusinghieri giudizi della stampa francese (Hanot, Pefferkorn) e il commento del commissario tecnico inglese Tom Whittaker, che lo defin\u00ec \u00ab\"superiore a Ted Drake\"\u00bb in un periodo in cui gli inglesi erano ritenuti ancora con ampio margine i migliori calciatori del mondo.\nFu celebre anche un gol decisivo segnato all' con una mano il 13 maggio 1939, convalidato dall'arbitro tedesco Bauwens: \u00ab\"un gol frutto anche dell'istinto,\"\u00a0\u2013 raccont\u00f2 anni dopo\u00a0\u2013 \"mi ero lanciato per colpire il pallone di testa. Quando ho visto che non ci arrivavo per pochi centimetri ho dato alla sfera un gran pugno\"\u00bb. Scrisse il giornalista Michele Ruggiero che \u00ab\"in piena guerra, l'episodio aveva tutti i crismi della notoriet\u00e0\"\u00bb ed Emilio Violanti raccont\u00f2 che \u00ab\"Piola ebbe a confessare il misfatto, che doveva rimanere proverbiale negli annali calcistici sotto la curiosa locuzione di \"manina alla Piola\"\"\u00bb.\nA partire dal 1940 Pozzo inizi\u00f2 a schierarlo nel ruolo d'interno destro; il posto di centravanti invece pass\u00f2 all'amico Boniperti. L'ultimo gol di Piola in maglia azzurra risale al 1\u00ba dicembre 1946, in Italia-Austria 3-1 Nel maggio 1952 venne convocato in nazionale, a 38 anni e 7 mesi, da Carlo Beretta e Giuseppe Meazza. La convocazione suscit\u00f2 la perplessit\u00e0 di molti critici, tanto che Piola stesso dichiar\u00f2: \u00ab\"una parte della critica si scagli\u00f2 contro Beretta, tanto da farmi riflettere a lungo davanti allo specchio per vedere se mi fossi davvero ridotto da far pena. Ci battemmo gagliardamente, fin\u00ec 1-1, ma i grandi elogi non cancellarono la ferita\"\u00bb. La partita si gioc\u00f2 il 18 di quel mese, a Firenze, contro l'; alla sua presenza fu reso tributo dai novantamila presenti, che gli tributarono un lungo applauso. Fu la sua trentaquattresima e ultima gara in azzurro nonch\u00e9 la nona da capitano, che costitu\u00ec un primato di anzianit\u00e0 poi superato da Dino Zoff. Il suo \"record\" di reti segnate in nazionale (30) venne superato da Gigi Riva nel 1973, mentre resiste quello della miglior media gol a partita.\nAllenatore.\nL'esperienza con la nazionale.\nHa raccontato Chiesa di come Piola abbia stabilito un primato anche da allenatore, venendo chiamato a far parte della Commissione tecnica della nazionale italiana nel 1953, quando era ancora in attivit\u00e0 come calciatore. Venne infatti scelto da Lajos Czeizler come aiutante di campo, e in questa veste prese parte al .\nPer via dell'impegno col Novara, durante il campionato Piola pot\u00e9 dedicare alla nazionale unicamente \u00ab\"ritagli di tempo\"\u00bb. Inoltre, secondo il giornalista Enzo Sasso, l'esperienza del Mondiale fu condizionata dai cattivi rapporti tra Czeizler e Piola, che assolse ai suoi compiti di allenatore senza poter \u00ab\"aprire bocca su problemi tecnici\"\u00bb. Alcuni giocatori (Pesaola e Comaschi, per esempio) \u00ab\"si dichiararono entusiasti\"\u00bb del lavoro dell'allenatore, ma questi fu per Sasso un capro espiatorio al termine del breve e deludente mondiale dell'Italia; allontanato, non rispose alle accuse che gli vennero mosse.\nGli anni a Cagliari.\nIl giornalista Romolo Barisonzo spieg\u00f2 che Piola \u00ab\"tent\u00f2 la carriera di allenatore nel Cagliari, ma non and\u00f2 bene: non \u00e8 mai stato un uomo di chiacchiere. Il calcio gli piaceva, ma quello giocato, non quello delle tattiche\"\u00bb. Nel corso del campionato di Serie B 1954-1955 venne infatti scelto dall'ambiziosa societ\u00e0 sarda, partita con ambizioni di Serie A ma entrata in crisi di risultati, per sostituire Carlo Alberto Quario. Ottenne una salvezza e un quinto posto nel 1955-1956; non confermato per la stagione successiva, fu richiamato nuovamente nel gennaio 1957 per sostituire Carlo Rigotti e lasci\u00f2 infine la societ\u00e0 nel successivo novembre. Nel 1959 gli venne offerto l'incarico di direttore tecnico dal , a sostegno dell'allenatore Sergio Rampini, ma la trattativa non si concretizz\u00f2 per ragioni economiche.\nFece poi per oltre un decennio parte della FIGC come osservatore e istruttore dei corsi per allenatori.\nStatistiche.\nTra club, nazionale maggiore e Italia B, Piola ha giocato globalmente 675 partite segnando 390 reti, alla media di 0,56 gol a partita. "}
{"id": "242193", "revid": "767487", "url": "https://it.wikipedia.org/wiki?curid=242193", "title": "Ragazze in uniforme (film 1931)", "text": "Ragazze in uniforme (\"M\u00e4dchen in Uniform\") \u00e8 un film del 1931, diretto da Leontine Sagan con la supervisione di Carl Froelich, tratto dall'opera teatrale drammatica \"Gestern und Heute\" (\"Ieri e oggi\") di Christa Winsloe, dal quale \u00e8 stata tratta anche una versione nel 1958 ed una nel 2006.\nSpesso indicato come il primo film a tema lesbico, il film \u00e8 stato scritto, diretto ed eseguito interamente da donne e venne distribuito in diverse nazioni tra cui la Romania, il Giappone, la Francia e gli USA (dove per\u00f2 verr\u00e0 pesantemente censurato). Esce tuttavia anche in Italia - ne scrive, nelle lettere a Carlo Bo, il francesista Gian Antonio Manzi -, riuscendo a superare le maglie della censura fascista.\nTrama.\nManuela, una nuova studentessa, arriva in un collegio di sole donne. Siamo a Potsdam, nei primi anni trenta. Nel collegio vige un rigore militaresco: Manuela, ragazza introversa e chiusa, verr\u00e0 conquistata dalle maniere gentili di una delle insegnanti. La studentessa si innamorer\u00e0 ben presto di lei, mettendo a soqquadro l'intera disciplina. Durante la recita annuale, Manuela, ubriaca, rivela a tutte le presenti la sua passione per la giovane insegnante. Scoppia uno scandalo. La direttrice ristabilisce l'ordine usando i suoi metodi prussiani oltremodo rigidi. Manuela, sconfortata e afflitta dai sensi di colpa, sale la grande scalinata del collegio, decisa a buttarsi di sotto.\nProduzione.\nIl film, prodotto dalla Deutsche Film-Gemeinschaft, venne girato a Potsdam, nel Brandenburgo.\nDistribuzione.\nIl film venne distribuito in Germania dalla Bild und Ton GmbH il 27 novembre 1931. L'anno dopo, esce sottotitolato negli USA, distribuito dalla Filmchoice. Nel 2008, \u00e8 uscito in Germania un DVD pubblicato dalla Kinowelt Home Entertainment.\nData di uscita.\nIMDb\nAlias\nRiconoscimenti.\nAlla prima edizione della Mostra del cinema di Venezia ottenne un riconoscimento non ufficiale come film di \"miglior perfezione tecnica\".\nIl National Board of Review of Motion Pictures lo indic\u00f2 fra i migliori film stranieri del 1932."}
{"id": "242195", "revid": "767487", "url": "https://it.wikipedia.org/wiki?curid=242195", "title": "Ragazze in uniforme (film 1958)", "text": "Ragazze in uniforme (\"M\u00e4dchen in Uniform\") \u00e8 un film del 1958 diretto da G\u00e9za von Radv\u00e1nyi con Romy Schneider.\nIl soggetto \u00e8 tratto da un romanzo di Christa Winsloe, dal quale fu tratta anche una precedente versione nel 1931.\nTrama.\nPotsdam, Prussia, nel 1910. In un collegio autoritario per ragazze nobili prevale una morale rigorosa. In preparazione ad una vita nel tradizionale ruolo femminile con bambini, cucina, chiesa, le alunne vengono educate alla disciplina e all'obbedienza. Una giovane insegnante, von Bernburg, pone maggiore enfasi sull'individualit\u00e0 e sull'umanit\u00e0 in classe. Accusa il direttore della scuola di metodi educativi spietati e intolleranti e mostra modi migliori, dicendogli \"Tendete una mano\".\nManuela von Meinhardis, entra nel collegio dopo la morte della madre. Von Bernburg, che cerca di trattare tutti le studenti con gentilezza, \u00e8 particolarmente amichevole con Manuela, poich\u00e9 ha simpatia per la sua situazione e il suo dolore per sua madre. Manuela si innamora della sua insegnante, ma lei non sa davvero come affrontare i sentimenti di Manuela e cerca di ignorare il suo amore.\nLa von Bernburg rassegna le dimissioni, nel frattempo Manuela tenta il suicidio. Studenti e insegnanti cercano Manuela ovunque e la trovano in piedi davanti alla ringhiera e la salvano.\nLa signorina von Bernburg e la direttrice vanno a visitare Manuela a letto. La direttrice tende la mano a Manuela, che \u00e8 irrequieta nel sonno, e chiede alla von Bernburg di restare. Tuttavia, von Bernburg chiarisce che Manuela deve \"trovare la sua strada\" e che la direttrice stessa deve essere responsabile di una nuova e migliore educazione.\nProduzione.\nLa trama del film \u00e8 basata sull'opera teatrale Ritter N\u00e9restan (prima rappresentazione a Lipsia 1930, seconda produzione 1931 a Berlino con il titolo \"Gestern und heute\") di Christa Winsloe, ma anche sul romanzo \"Das M\u00e4dchen Manuela\" (1933, edizioni successive \"Ragazze in uniforme\").\nPoich\u00e9 la produzione del film di Berlino Ovest non poteva svolgersi nei luoghi originali di Potsdam nella DDR, il parco del casino di caccia di Glienicke a Berlino-Wannsee vicino a Potsdam \u00e8 servito come location per le riprese all'aperto; Il panorama visibile nel film sul lago di Glienicker fino al castello di Babelsberg e alla Villa Kampffmeyer \u00e8 stato notevolmente modificato tre anni dopo le riprese dai sistemi di barriera, che sono stati notevolmente rafforzati anche al confine di Potsdam con Berlino Ovest nel corso della costruzione di il muro di Berlino, e fu modificato solo dopo la caduta del muro e lo smantellamento delle fortificazioni di confine visibili di nuovo nel loro vecchio stato.\nIl film fu proiettato per la prima volta il 28 agosto 1958 al Lichtburg di Essen, dopo essere stato precedentemente presentato l'8 luglio 1958 alla Berlinale, dove prese parte al concorso per l'Orso d'Oro.\nCritica.\nLa Heyne Filmlexikon (1996) ha descritto le ragazze in uniforme come \"un remake a colori leggermente troppo uniforme del film di Leontine Sagan\".\nIl lessico dei film internazionali ha giudicato il remake in modo simile, perch\u00e9 era \"psicologicamente superficiale e nonostante i buoni attori e la messa in scena efficace offre solo un intrattenimento non vincolante\".\nNella Nuova settimana berlinese del 10 ottobre 1958 si leggeva: \u201cLa bella e amareggiata Romy Schneider e la fiduciosa donna Lilli Palmer non hanno deluso nemmeno una tappa impegnativa: il gioco lesbico arriva con discrezione e gusto. Insomma, un lavoro pulito a cui non si pu\u00f2 negare il riconoscimento\u00bb.\nLo Spandauer Volksblatt del 16 ottobre 1958 affermava: \u201cLa nuova versione delle ragazze in uniforme \u00e8 molto pi\u00f9 addomesticata e liscia rispetto al suo predecessore bianco e nero del 1931. Il carillon della chiesa della guarnigione di Potsdam 'Pratica sempre fedele e onesta' non \u00e8 pi\u00f9 una visione del mondo, ma solo una parabola. La distanza dall'era Hohenzollern \u00e8 gi\u00e0 troppo grande. Geza Radvanyi risolve il problema con un arredamento grazioso e sicuro per il pubblico. In realt\u00e0, il film va a Romy Schneider e Lilli Palmer in parti pi\u00f9 o meno uguali. Romy sta uscendo felicemente da se stessa. Trasforma la figlia superiore, che ha bisogno di essere sostenuta, in un personaggio rotondo. Lilli Palmer crea la sua insegnante in modo intelligente e con una sensazione sicura per le delicatezze del suo ruolo\".\nIl quotidiano berlinese Der Tag del 16 ottobre 1958, valutava positivamente i successi di Schneider e Palmer e scriveva: \u201cCi sono due risultati positivi nella recitazione in questo film: Lilli Palmer come insegnante entusiasta e Romy Schneider come la ragazza che segue se stessa trasforma il la morte della madre nel suo bisogno orfano d'amore a questa educatrice e nell'esuberanza dei sentimenti provoca quasi una catastrofe. Lilli Palmer, invece, sviluppa un gioco davvero nobile, colto, e Romy Schneider ci sorprende qui (dopo i tanti ruoli in cui ha dovuto sviluppare un fascino dolce-infantile) con una impressionante urgenza rappresentativa. Sembra reale nella sua timidezza iniziale e nel suo blocco emotivo, ma anche nelle sue esplosioni emotive successive. La descrizione approssimativa dell'ambiente \u00e8 da giudicare negativamente. Quello che vediamo \u00e8 pi\u00f9 un penitenziario che un nobile collegio per ragazze. La direttrice (Therese Giehse) non \u00e8 una superiore, pi\u00f9 un sergente nodoso. Equilibrio: Il vecchio film con Dorothea Wieck e Hertha Thiele, che un tempo si avvicinava all'esercizio intellettuale e alle difficolt\u00e0 derivanti da rigidi pregiudizi, \u00e8 rimasto inegualmente scioccato questo e pi\u00f9 eccitante. Il regista Geza Radvanyi registra l'atmosfera, si allunga e suscita meno simpatia che sfiducia nell'onest\u00e0 della testimonianza e nella legittimit\u00e0 dell'accusa. Solo Lilli Palmer e Romy Schneider riescono a parlarci umanamente. Grazie a entrambi per questo.\"\nNel Tagesspiegel del 26 ottobre 1958 si diceva: \"Non \u00e8 pi\u00f9 l'originale - il destino di una giovane nobildonna in un collegio femminile, che \u00e8 come un'accademia militare - che rende questo remake degno di essere visto, ma questo tempo, insieme a Lilli Palmer, \u00e8 davvero il gioco di Romy Schneider\".\nNella sua recensione del novembre 1958, il Cin\u00e9-Revue elogiava: \u201cIl film di cui \u00e8 responsabile Geza Radvanyi ha solide qualit\u00e0. Segui l'azione con grande attenzione, perch\u00e9 la drammaticit\u00e0 dell'argomento \u00e8 abilmente elaborata. L'impressionante interpretazione di Lilli Palmer e Romy Schneider d\u00e0 al film il suo vero significato\"."}
{"id": "242197", "revid": "275648", "url": "https://it.wikipedia.org/wiki?curid=242197", "title": "Ezio Vendrame", "text": "Biografia.\nNato a Casarsa della Delizia, a sei anni fu mandato in un orfanotrofio, esperienza difficile che lo segn\u00f2 per tutta la vita.\nDivent\u00f2 presto un idolo per i tifosi delle squadre in cui giocava, sebbene non avesse sfondato nel calcio. In verit\u00e0 Vendrame rappresenta uno dei pi\u00f9 grandi talenti inespressi che il calcio italiano abbia prodotto negli anni settanta, alla stregua di un George Best italiano.\nL'allora presidente della Juventus, Boniperti, lo paragon\u00f2 all'argentino Kempes. Con il suo modo di fare scanzonato, l'aria da hippy, i capelli lunghi, il suo spiccato anticonformismo, si accattiv\u00f2 subito le simpatie dei tifosi del LR Vicenza, per i quali sar\u00e0 idolo indimenticato.\nMuore a 72 anni a Treviso, il 4 aprile 2020, per un tumore; da tempo si era ritirato dalla vita pubblica, dopo essere stato anche allenatore e scrittore.\nCaratteristiche tecniche.\nSi distinse presto indifferentemente nei ruoli di ala o mezzala, e grazie alla sua abilit\u00e0 con la palla inizi\u00f2 una trafila tra le giovanili in squadre minori friulane.\nCarriera.\nGiocatore.\nA 13 anni approd\u00f2 all'Udinese. Pass\u00f2 successivamente alla , ma per la sua irrequietudine non leg\u00f2 con Paolo Mazza che lo cedette prima alla Torres e poi nel 1969 al .\nNell'estate 1971 esord\u00ec in Serie A 1971-1972 con il Lanerossi Vicenza, proveniente dal Rovereto. Dopo tre anni al Lanerossi Vicenza, per la stagione 1974-1975 pass\u00f2 al Napoli disputando tuttavia solo tre partite in campionato, prima voluto poi osteggiato dall'allenatore Luis Vin\u00edcio.\nSuccessivamente nel 1975 pass\u00f2 al Padova in Serie C dove rimase due stagioni con 57 presenze. Debutt\u00f2 il 5 ottobre 1975 in -Padova (1-1). Gioc\u00f2 la sua ultima partita in maglia biancoscudata il 6 giugno 1977 in Padova-Alessandria (0-0).\nPass\u00f2 poi all'Audace San Michele, squadra veronese, in Serie C 1977-1978 e poi tra i dilettanti nel Pordenone contribuendo alla vittoria nel campionato di Serie D 1978-1979 con la promozione in serie C2 e nello Juniors Casarsa dove fu squalificato a vita per aver strappato cartellino e fischietto ad ad un arbitro nel 1981. La squalifica a vita fu prima commutata, in sede regionale, in squalifica di 5 anni e poi amnistiata per la vittoria dell'Italia al mondiale del 1982. A squalifica annullata gioc\u00f2, nella stagione 1982-83, per i colori dell'Opitergina, la squadra di Oderzo (TV), con compagni di squadra Renato Faloppa e Gianfranco Zigoni, sfiorando la promozione in serie C2, e quindi, dopo essere tornato nelle fila della S.a.S. Juniors, dove termin\u00f2 la carriera di calciatore nella stagione 1985-86, inizi\u00f2 quella di allenatore.\nAllenatore.\nDopo aver appeso le scarpette al chiodo, allen\u00f2 i ragazzi del settore giovanile del Casarsa (gli allievi), per tre anni del Pordenone, per uno quelli del e successivamente quelli della Sanvitese per undici anni (principalmente i pulcini, di cui aveva una vera venerazione perch\u00e9, diceva, non avevano ancora avuto il tempo di trovare qualcuno che gli mettesse \"i paletti nell'anima\"). Allen\u00f2 pure la prima squadra della Tilaventina, squadra di una frazione di San Vito al Tagliamento, in Terza Categoria.\nScrittore.\nRitiratosi a vita privata nella campagna friulana, dedicandosi ai suoi hobby (tra cui suonare la chitarra e scrivere poesie), ha pubblicato alcuni libri nell'ultimo decennio in cui raccoglie le sue esperienze di vita e di calciatore (fra i quali \"\"Se mi mandi in tribuna godo\"), nel quale ricorda fra i suoi pochi rammarichi, il tunnel fatto al suo idolo, Gianni Rivera, quasi come una mancanza di rispetto verso il grande campione del Milan."}
{"id": "242198", "revid": "767487", "url": "https://it.wikipedia.org/wiki?curid=242198", "title": "Rappresaglia (film 1956)", "text": "Rappresaglia (\"Reprisal!\") \u00e8 un film del 1956 diretto da George Sherman."}
{"id": "242200", "revid": "767487", "url": "https://it.wikipedia.org/wiki?curid=242200", "title": "Rappresaglia (film 1973)", "text": "Rappresaglia \u00e8 un film del 1973 diretto da George Pan Cosmatos.\nIl film ricostruisce attraverso il libro \"Morte a Roma\" di Robert Katz, che ha contribuito alla sceneggiatura, gli eventi riguardanti l'episodio storico della resistenza italiana conosciuto come attentato di via Rasella e la susseguente rappresaglia, nota come eccidio delle Fosse Ardeatine.\nTrama.\nRoma, 1944: Padre Antonelli \u00e8 un prete romano specializzato nel restauro di opere d'arte. Nel suo studio viene a fargli visita il tenente colonnello delle SS Herbert Kappler, comandante del servizio di sicurezza e della polizia a Roma, per chiarire un malinteso sul falso di un'opera del Masaccio, restaurata dallo stesso Antonelli; alcuni degli allievi del parroco sono partigiani e, il 23 marzo, effettuano un attentato dinamitardo in via Rasella, in cui muoiono, inizialmente, trentadue soldati tedeschi.\nHitler in persona manda un dispaccio al comando tedesco della capitale con l'ordine di attuare una rappresaglia per spaventare la popolazione e nello stesso tempo scoraggiare altri attacchi nei confronti delle forze di occupazione. Incaricato dell'operazione \u00e8 Kappler, il quale deve compilare in una notte, con l'aiuto del questore fascista Pietro Caruso, una lista di persone da uccidere; \u00e8 stato stabilito infatti che, per ogni tedesco ucciso, dovranno essere giustiziati 10 italiani, quindi in totale 320 persone. Nelle ore che precedono l'inizio dell'operazione tuttavia muore, a causa delle ferite riportate nell'attentato, un altro soldato tedesco e quindi il totale degli italiani da reperire sale a 330.\nPadre Antonelli implora Kappler di risparmiare i prigionieri ma inutilmente. Per errore vengono caricate sui camion 5 persone in pi\u00f9, ma le SS se ne accorgono solo una volta giunte alle Fosse Ardeatine, luogo delle esecuzioni. Ma data la segretezza dell'operazione non possono lasciarli andare, per cui anch'essi dovranno subire la medesima sorte.\nIl parroco segue la colonna dei camion e capisce quello che sta succedendo ma non pu\u00f2 intervenire in alcun modo se non condividere la sorte dei condannati e, dismessa la tonaca da prete, si mischia agli ostaggi che vengono introdotti nelle grotte per essere fucilati, morendo per mano dello stesso Kappler con un colpo di pistola alla nuca, non prima di avergli rivolto un silenzioso sguardo di monito.\nControversie.\nLa ricostruzione dei fatti offerta dal film fu oggetto di una controversia giudiziaria: nel 1974 la nipote di papa Pio XII, Elena Rossignani, querel\u00f2 l'autore di \"Morte a Roma\" Robert Katz, il regista George Pan Cosmatos e il produttore Carlo Ponti, ritenendo sia il libro che il film gravemente lesivi della reputazione del pontefice, accusato di essere a conoscenza dell'intenzione tedesca di procedere con la rappresaglia delle Fosse Ardeatine e di non essere intervenuto per impedirla. Dopo una condanna per diffamazione in primo grado da parte del tribunale di Roma nel 1975 (un anno e due mesi di reclusione per Katz e sei mesi per Cosmatos e Ponti), in seguito a ricorso in appello nel 1978 gli imputati ottennero l'assoluzione. Il successivo ricorso in Cassazione si concluse, per Cosmatos e Ponti, con l'annullamento senza rinvio della sentenza di appello e la conferma della condanna. Viceversa, per Katz fu disposto un nuovo giudizio d'appello, che si concluse nel 1981 con una condanna a un anno e un mese di reclusione e a 400 mila lire di multa.\nIl caso si concluse nel 1984 con un'ulteriore pronuncia della suprema corte, la quale su ricorso di Katz conferm\u00f2 la fondatezza della decisione del 1981, ma stabil\u00ec che l'offesa non fosse punibile per intervenuta amnistia. Secondo quanto riportato dallo stesso Katz nel suo libro \"Roma citt\u00e0 aperta\", la corte lasci\u00f2 comunque aperta ai familiari di Pio XII la possibilit\u00e0 di un'azione civile per danni, che tuttavia gli interessati decisero di non intraprendere.\nAccuratezza storica.\nIl film presenta una ricostruzione dell'attentato di via Rasella contenente vari errori storici, alcuni dei quali tendenti ad enfatizzarne l'importanza dal punto di vista militare: sebbene il reparto tedesco colpito, il Polizeiregiment \"Bozen\", appartenesse alla Ordnungspolizei (polizia d'ordine), i suoi soldati sono raffigurati come soldati delle Waffen-SS, indossanti uniformi grigie con le tipiche mostrine recanti le \"Sigrunen\", anzich\u00e9 le reali divise color verde vivace; si mostra inoltre un riuscito assalto con bombe a mano contro una K\u00fcbelwagen munita di mitragliatrice, la cui presenza a via Rasella \u00e8 esclusa da studi pi\u00f9 recenti.\nTuttavia, lo storico tedesco Joachim Staron rileva: \u00abNel film l'attentato di via Rasella veniva criticato come mai era avvenuto in precedenza. Sebbene il tab\u00f9 delle vittime civili dell'azione non venisse nemmeno sfiorato \u2013 Helmut Dobbrik, il comandante di battaglione del reggimento Bozen, dice chiaramente a Kappler che non ci sono state vittime civili \u2013 nel corso del film diversi attori accennano in modo perfino stereotipato alla sostanziale legittimit\u00e0 della rappresaglia. Non solo: anche i partigiani riunitisi dopo l'attentato intuiscono quello che i tedeschi stanno preparando ma decidono ugualmente di non consegnarsi. A ci\u00f2 si aggiunga che nei titoli di testa l'attentato veniva esplicitamente criticato come \"insensato\". Una critica che certo non pu\u00f2 mancare di sorprendere se solo teniamo presente che Robert Katz, l'autore della sceneggiatura, solo qualche anno prima, nel suo libro \"Morte a Roma\" (1967), si era decisamente schierato a favore degli attentatori\u00bb. Tali aspetti non impedirono comunque a \"l'Unit\u00e0\" di reclamizzare entusiasticamente l'opera come \u00abun film per tutti che devono vedere tutti\u00bb, pubblicando i commenti positivi dei protagonisti di via Rasella.\nIn una scena del secondo tempo viene rappresentato un colloquio fra Herbert Kappler e \"il capitano Priebke\": nel 1973, anno di uscita del film, pi\u00f9 di vent'anni prima della sua individuazione in Argentina, praticamente solo gli storici erano a conoscenza della figura di Erich Priebke, vice comandante del quartier generale della Gestapo a Roma poi processato e condannato in Italia per le sue responsabilit\u00e0 nella strage delle Fosse Ardeatine, il che rappresenta un elemento di particolare accuratezza della sceneggiatura. Priebke era gi\u00e0 stato citato due volte da Burton-Kappler nel primo tempo del film."}
{"id": "242201", "revid": "125977376", "url": "https://it.wikipedia.org/wiki?curid=242201", "title": "Lu\u00eds Vin\u00edcio", "text": "Carriera.\nGiocatore.\nGli esordi in Brasile.\nDi famiglia borghese, Lu\u00eds Vin\u00edcius de Menezes, dopo gli esordi in alcune squadre giovanili della sua citt\u00e0 natale, inizi\u00f2 la carriera professionistica nella squadra brasiliana del Botafogo con il nome d'arte Vin\u00edcius.\nEsord\u00ec ufficialmente nel Campionato Carioca l'11 novembre 1951, in Botafogo-Olaria 4-1, siglando una rete. Costitu\u00ec, con il fuoriclasse Garrincha e l'italo-brasiliano Dino Da Costa (\"Dino\"), un formidabile trio d'attacco per la squadra carioca. La sua stagione migliore fu il 1953, con 13 gol in 22 partite, ma il 7 settembre, in Botafogo-Flamengo 3-0, dopo aver segnato ed essersi procurato un calcio di rigore, fu costretto a uscire dal campo per sospetta frattura. L'anno successivo gioc\u00f2 soltanto 17 partite, ma siglando ancora 7 gol.\nNell'estate del 1955, durante una tourn\u00e9e in Europa del Botafogo, fu visionato dai dirigenti del Napoli che lo acquistarono, per affiancarlo ai pi\u00f9 anziani Amadei, Jeppson e Pesaola.\nIn Italia.\nGiunto in Italia a 23 anni, fu subito adottato dalla tifoseria napoletana e ribattezzato \"'O lione\". Si mise infatti in luce come grande realizzatore: al suo esordio, il 18 settembre 1955 (Napoli-Torino 2-2), and\u00f2 in gol dopo appena quaranta secondi di gioco. Arriv\u00f2 secondo nella classifica cannonieri del 1956-1957, con 18 reti (realizzando anche un poker in un Palermo-Napoli terminato 1-4) e quarto in quella del 1957-1958, con 21. Il 6 dicembre 1959, inaugur\u00f2 lo Stadio San Paolo, con un gol in semi-sforbiciata, che permise al Napoli di battere la Juventus 2-1.\nNel 1960, dopo cinque stagioni a Napoli e 69 reti, pass\u00f2 al . Dopo una prima stagione fra i felsinei, l'anno successivo gioc\u00f2 poche gare, venendogli preferito il giovane Harald Nielsen (che sar\u00e0 poi per due volte consecutive capocannoniere della Serie A).\nNell'estate del 1962 torn\u00f2 in Brasile, presto richiamato dai dirigenti del L.R. Vicenza. Dopo un discreto primo anno, torn\u00f2 a segnare con regolarit\u00e0 e realizz\u00f2 17 reti nel 1963-1964, regalando ai veneti il sesto posto e arrivando terzo fra i marcatori. Nel 1964-1965 fu decimo in campionato e nel 1965-1966 segn\u00f2 25 gol (il primo a raggiungere questa quota dopo di lui sar\u00e0 Marco van Basten nel 1991-1992) che gli valsero il titolo di capocannoniere; Lanerossi quinto davanti al Milan.\nNell'estate del 1966 lasci\u00f2 Vicenza perch\u00e9 chiamato da Helenio Herrera all'Inter. Il \"Mago\" lo volle semplicemente togliere dal mercato, affinch\u00e9 qualche squadrone non lo acquistasse. Infatti, Vinicio non solo era chiuso dai due stranieri Jair e Suarez, ma il suo modo di interpretare il ruolo del centravanti non aveva nulla a che fare con il gioco dell'Inter. Talch\u00e9 in nerazzurro gioc\u00f2 solo 8 partite, segnando un unico gol. Dopo quella stagione, in pratica un anno buttato via, gi\u00e0 trentacinquenne, torn\u00f2 a Vicenza, dove concluse la propria carriera (con oltre 150 reti in Serie A), contribuendo con le sue marcature all'ennesima salvezza consecutiva dalla B. Con 68 reti in 141 gare, Luis Vinicio \u00e8 il bomber biancorosso di tutti i tempi in Serie A. (Non dimentichiamo che per il Vicenza hanno giocato assi del calibro di Vitali, Rossi e Baggio, sebbene in erba...).\nAllenatore.\nBrindisi.\nSi mise quindi in mostra con il Brindisi, all'epoca in Serie B, dove al momento del congedo per passare al Napoli ottenne riconoscimenti per gli anni positivi alla guida della squadra; a distanza di anni viene ricordato come uno degli \"eroi\" delle stagioni della squadra pugliese in Serie B, venendo invitato alle presentazioni della squadra.\nNapoli.\nNella met\u00e0 degli anni 1970 dopo la carriera da calciatore \u00e8 tornato in veste di allenatore, applicando per primo in Italia il gioco del calcio totale \"all'olandese\" con la squadra partenopea arriv\u00f2 terzo nel 1973-1974 e sfior\u00f2 la vittoria del campionato nella stagione 1974-1975.\nLazio.\nNella stagione 1976-1977 viene chiamato dal presidente Umberto Lenzini a guidare la Lazio, raccogliendo la pesante eredit\u00e0 di un allenatore come Tommaso Maestrelli, passato a ricoprire il ruolo di direttore sportivo e che sugger\u00ec a Lenzini proprio l'ingaggio di Vin\u00edcio. Il tecnico brasiliano ritrova nella sua esperienza romana una vecchia conoscenza, Pino Wilson, gi\u00e0 capitano nell'Internapoli quando Vin\u00edcio era l'allenatore. Il primo anno conclude il campionato al quinto posto, piazzamento che gli vale la conferma per la stagione successiva, che si riveler\u00e0 pi\u00f9 complicata del previsto, con la squadra invischiata nella lotta salvezza e il 28 marzo 1978, dopo la sconfitta a Foggia per 3-1, Vin\u00edcio viene esonerato e sostituito da Bob Lovati.\nUltimi anni.\nNelle stagioni successive allena squadre come l' (da cui si dimette facendosi sostituire da Claudio Tobia), il e l'Udinese.\nChiude la sua carriera di allenatore nel 1991-1992 in C2 alla guida della , che si salva dopo un campionato particolarmente tribolato.\nIl 21 aprile 2012 allo stadio Romeo Menti di Vicenza, nell'intervallo dell'incontro di campionato con la , \u00e8 stata consegnata a Vin\u00edcio una targa commemorativa per la sua carriera.\nNel 2021 racconta la propria carriera nell'autobiografia, curata da Paquito Catanzaro, \"Il Leone di Belo Horizonte\" (Homo Scrivens)."}
{"id": "242202", "revid": "767487", "url": "https://it.wikipedia.org/wiki?curid=242202", "title": "Realt\u00e0 romanzesca (film 1943)", "text": "Realt\u00e0 romanzesca (\"Frauen sind keine Engel\") \u00e8 un film del 1943, diretto da Willi Forst.\nProduzione.\nIl film, che venne girato a Vienna, fu prodotto dalla Deutsche Forst-Filmproduktion GmbH, Wien-Film.\nDistribuzione.\nIl film fu presentato in prima all'Apollo-Filmtheater di Vienna il 23 marzo 1943. In Germania - con il visto di censura B.58721 dell'8 marzo (visione vietata ai minori di 14 anni) - la pellicola fu distribuita dalla Deutsche Filmvertriebs (DFV), uscendo in prima al Mamorhaus und Babylon di Berlino il 20 luglio 1943."}
{"id": "242204", "revid": "125590803", "url": "https://it.wikipedia.org/wiki?curid=242204", "title": "Realt\u00e0 romanzesca (film 1969)", "text": "Realt\u00e0 romanzesca \u00e8 un film documentario del 1969 diretto dal regista Gianni Proia."}
{"id": "242206", "revid": "15756", "url": "https://it.wikipedia.org/wiki?curid=242206", "title": "Legislatura (ordinamento italiano)", "text": "In diritto costituzionale il termine legislatura indica il periodo di durata effettiva dell'apparato parlamentare che, nell'ordinamento italiano, \u00e8 pari a cinque anni.\nLa legislatura si articola in:\nI lavori parlamentari sono tipicamente organizzati per sessioni sulla base di programmi e calendari.\nCiascuna sessione consiste di pi\u00f9 sedute.\nDescrizione.\nDurata.\nL\u2019articolo 60 della Costituzione, nella redazione attualmente in vigore, disciplina la durata di entrambi i rami del Parlamento, fissando a 5 anni la durata della legislatura tanto per la Camera dei deputati quanto del Senato della Repubblica.\nIl Presidente della Repubblica, sentiti i presidenti delle due camere pu\u00f2, comunque, decidere di abbreviare suddetto periodo attraverso un procedimento denominato \"scioglimento anticipato\" delle Camere (o di una sola di esse) (art. 88 cost.). La proroga invece non \u00e8 possibile salvo l'unico caso previsto dalla Costituzione che \u00e8 quello di guerra in atto (art. 60 cost.), e cio\u00e8 quando le elezioni non possono in alcun modo essere svolte.\nUna volta sciolte, le camere devono essere rielette entro settanta giorni dalla fine della legislatura e la prima seduta non deve avvenire oltre venti giorni dal termine delle votazioni.\nNella versione originale dell'art. 60, precedente alla revisione costituzionale del 1963, erano previsti due diversi regimi temporali per la durata in carica del Parlamento: il Senato sei anni, la Camera dei deputati cinque. Questa differenza era giustificata dalla volont\u00e0 della Costituente di conferire maggiore dignit\u00e0 istituzionale al Senato.\nBenche la diversa durata prevedeva che le rispettive elezioni di rinnovo sarebbero dovute avvenire in anni diversi e che le legislature avessero alla lunga assunto numerazioni disallineate, di fatto in occasione della scadenza della Camera dei Deputati si provvedeva allo scoglimento anticipato del Senato al fine di procedere ad un'unica tornata elettorale di rinnovo di entrambe le Camere (in occasione delle elezioni del 1953 e del 1958).\nConseguenze della cessazione.\nTutte le leggi in fase di lavorazione da parte del vecchio parlamento devono essere riprese da capo come se appena presentate.\nDopo cinque anni i parlamentari acquisiscono il diritto a una pensione vitalizia. Gli eletti dal 1\u00ba gennaio 2012 non avranno diritto a questo tipo di trattamento pensionistico, ma confluiranno nel nuovo sistema contributivo."}
{"id": "242208", "revid": "767487", "url": "https://it.wikipedia.org/wiki?curid=242208", "title": "Redenzione (film 1919)", "text": "Redenzione \u00e8 un film muto italiano del 1919, diretto dal regista Carmine Gallone."}
{"id": "242209", "revid": "287204", "url": "https://it.wikipedia.org/wiki?curid=242209", "title": "Cannitello", "text": "Cannitello (\"Cannateddu\" in dialetto reggino) \u00e8 una frazione di Villa San Giovanni, nella citt\u00e0 metropolitana di Reggio Calabria. Si affaccia sullo Stretto di Messina e costituisce uno dei pi\u00f9 gradevoli e caratteristici borghi di mare della Calabria. La localit\u00e0 si sviluppa interamente lungo la costa calabra dello Stretto ed \u00e8 uno dei pochi centri abitati con le abitazioni che si affacciano direttamente sulla spiaggia, dalla quale si gode di una vista unica che spazia, nelle giornate di tempo sereno, da Capo Vaticano alle Isole Eolie. Al censimento del 2001, l'abitato con i centri circostanti contava 3.281 residenti.\nGeografia fisica.\nDal lungomare che collega Cannitello al centro di Villa San Giovanni si possono ammirare le acque dello Stretto perennemente inquiete e dal colore cangiante, per effetto delle correnti pi\u00f9 forti di tutto lo stretto di Messina, nonch\u00e9 la costa siciliana che, nelle giornate pi\u00f9 calme, sembra ancora pi\u00f9 vicina per il fenomeno della Fata Morgana, elemento tipico ed esclusivo della costa reggina dello Stretto.\nIl paesaggio \u00e8 dominato da uno dei due Piloni dello Stretto in ferro, alto 224 metri, situato sulla sommit\u00e0 della \"collina di Santa Trada\", che dal dicembre 1955 al settembre 1994 resse i cavi per trasportare l'energia elettrica dal continente alla Sicilia. Tale struttura, oggi dismessa e data in concessione dall'Enel per un periodo al comune di Villa San Giovanni, rimane una valida testimonianza di archeologia tecnico-costruttiva. Dall'estate 2003 il traliccio \u00e8 interamente illuminato durante le ore notturne, come avvenuto gi\u00e0 dal 2000 per il gemello di Torre Faro.\nStoria.\nIl nome \"Cannitello\" potrebbe essere derivato dal latino \"Cann\u00e6 tellum\", ossia \"terra della canna\"; il territorio, infatti, abbonda di questo tipo di vegetazione che, sino al terremoto del 1908, costituiva il materiale con cui si erigeva la struttura delle case pi\u00f9 umili. Lo studioso Giuseppe Pensabene in \"Dizionario etimologico del dialetto fossile e attuale nell'area dello Stretto e dintorni\" (AZ edizioni, 2001) ritiene poco aderente l'interpretazione dei canneti perch\u00e9 \"...gli antichi, oltre al significato comune di vegetale (termine: canna) attribuivano quello di misura, in senso generico o specifico. In greco il termine \"kanon\" indica limite, confine. Nella toponomastica, Cannitello di Villa San Giovanni e di Agrigento rappresentavano il limite della penisola e della Sicilia. (...) Tutto il litorale reggino, stando a Ibico, era coperto di giunchi e il toponimo legato ad un solo luogo non avrebbe senso. I soldati ivi stanziati erano chiamati \"Cannizzari\" perch\u00e9 posti a difesa dei confini a mare. A Reggio e in Sicilia \"Cannizzaro\" \u00e8 un cognome diffuso, pensare alle stuoie di canne (o \"cannizzi\") significa basarsi solo sull'acustica\".\nDal Periodo greco-romano all'et\u00e0 moderna.\nPunto strategico fondamentale per i collegamenti con la Sicilia sin dall'antichit\u00e0, l'area fu abitata gi\u00e0 in epoca preistorica, come dimostrano i numerosi reperti archeologici ed era chiamata \"Fretum Siculum\" dai romani. In questa zona sorgeva con tutta probabilit\u00e0 l'antico sito di Colonna Reggina, luogo del traghettamento per la Sicilia.\nNel 36 a.C., nelle acque dello Stretto fra Cannitello e la Sicilia, ebbe luogo la decisiva battaglia navale fra Ottaviano e Sesto Pompeo, che garant\u00ec al futuro imperatore Augusto il dominio sul mare.\nRisale a questo periodo l'esistenza nell'area di Porticello di un tempio dedicato al dio Nettuno, detto \"Poseidonio\", la cui esistenza sarebbe dimostrata dal rinvenimento di un ex voto al dio, che si pensa sia stato fatto da Ottaviano stesso. Ci\u00f2 induce a pensare che Ottaviano avesse timore di affrontare le insidiose acque dello Stretto, desiderando di costruire navi abbastanza forti per superare tali insidie. Questo \u00e8 il testo dell'ex voto:\nDurante il medioevo, il territorio compreso fra Cannitello e Catona lungo la costa e sino a San Roberto nell'entroterra apparteneva alla \"Signoria di Fiumara di Muro\", il cui declino cominci\u00f2 gi\u00e0 dal XVIII secolo, per poi tramontare definitivamente in periodo napoleonico quando la riforma amministrativa attuata da Gioacchino Murat soppresse definitivamente il regime feudale.\nGi\u00e0 dal Seicento, cessato il pericolo costituito dalle invasioni turche, le attivit\u00e0 marittime cominciarono ad essere riprese intensivamente e si verific\u00f2 una progressiva ripopolazione delle coste. Possiamo datare alla fine del XVI secolo la formazione del primo nucleo dell'odierno abitato di Cannitello, molto prima della nascita di Villa San Giovanni.\nXIX secolo.\nNel 1807 Cannitello e Piale si staccarono dal comune di Villa e formarono comune a s\u00e9, non riuscendo per\u00f2 a staccare da Villa anche Pezzo.\nNel 1810 Gioacchino Murat, re di Napoli e cognato di Napoleone Bonaparte, per quattro mesi govern\u00f2 il regno dalle alture di Piale. Egli, muovendosi da Napoli per la conquista della Sicilia (dove si era rifugiato il re Ferdinando I sotto la protezione degli inglesi, un esercito dei quali era accampato presso Punta Faro a Messina), giunse a Scilla il 3 giugno 1810 e vi rest\u00f2 sino al 5 luglio, quando fu completato il grande accampamento di Piale. Nel breve periodo di permanenza, Murat fece costruire i tre forti di Torre Cavallo, Altafiumara e Piale, quest'ultimo con torre telegrafica. Il 26 settembre dello stesso anno, constatando impresa difficile la conquista della Sicilia, Murat dismise l'accampamento di Piale e ripart\u00ec per la capitale.\nLe alture fra Piale e Cannitello furono il teatro dello scontro tra le truppe di Giuseppe Garibaldi e quelle borboniche dei generali Melendez e Briganti il 23 agosto 1860. In quegli stessi giorn\u00ec sbarc\u00f2 sulla spiaggia fra Porticello e Santa Trada un contingente di 200 garibaldini.\nL'area divenne quindi punto strategico per la difesa dello Stretto, con la costruzione del Forte Beleno nel 1888 circa, per far posto al quale venne abbattuta la Torre del Piraino, con l'annesso Fortino Murattiano. Ci\u00f2 avveniva in seguito al progetto di fortificazioni del governo italiano per la difesa del territorio nazionale, iniziato fra gli anni settanta e ottanta del XIX secolo.\nNel 1884, con il completamento della Ferrovia Tirrenica Meridionale, veniva inaugurata la stazione ferroviaria di Cannitello, insieme alla stazione di Villa.\nXX secolo.\nCannitello, dopo essere stata danneggiata da diversi sismi a cavallo fra i due secoli, fu interamente distrutta dal terribile terremoto del 28 dicembre 1908, in cui trov\u00f2 la morte il 45% della popolazione del paese. La definitiva ricostruzione del centro abitato verr\u00e0 ultimata soltanto negli anni cinquanta, con l'ultimazione della nuova chiesa in muratura.\nCannitello fu comune autonomo sino al 1927, anno in cui, in seguito alla conurbazione attuata col progetto della Grande Reggio, venne annesso insieme ad altri 14 altri comuni - tra cui la limitrofa Villa San Giovanni - al capoluogo Reggio Calabria. Nel 1933 venne restituita l'autonomia amministrativa a Villa San Giovanni, di cui Cannitello divenne frazione, non essendo pi\u00f9 sede di municipio.\nNel 1947 il Consiglio Comunale villese vot\u00f2 favorevolmente al ritorno all'autonomia amministrativa per Campo Calabro e Fiumara, ma non per Cannitello. Molti cannitellesi costituirono un comitato pro autonomia e nel mese di aprile si raccolsero le firme di 675 cittadini, autenticate dal notaio Giovanni Santoro, che chiedevano tale riconoscimento per il proprio paese. Si vot\u00f2 in Consiglio il 22 novembre: il sindaco Natale Sciarrone espose ancora argomenti contro il riconoscimento dell'autonomia alla frazione villese e le istanze dei cannitellesi furono respinte con 12 voti contrari e solo 3 favorevoli.\nNel 1955 di nuovo i cittadini cannitellesi avanzarono proposte per l'autonomia del proprio paese: si discusse in Consiglio il 29 maggio, ma anche stavolta il sindaco Sciarrone si dimostr\u00f2 fortemente contrario, affermando:\nIl voto consiliare diede anche stavolta esito negativo: 15 contrari e solo 7 a favore. Da allora la questione non fu pi\u00f9 rimessa in discussione.\nCannitello oggi.\nCannitello \u00e8 sede della Scuola Primaria \"San Giovanni Bosco\" (distaccamento del XXXVIII Circolo Didattico di Villa San Giovanni) e di una sede succursale della Scuola Secondaria di primo grado \"Rocco Caminiti\" di Villa San Giovanni.\nL'abitato \u00e8 attraversato dalla SS 18 e dalla ferrovia tirrenica ed \u00e8 dotato di una stazione ferroviaria che garantisce i collegamenti con i centri vicini della costa e col capoluogo. Presso Santa Trada vi \u00e8 un'uscita dell'Autostrada A2 Salerno-Reggio Calabria, funzionante per\u00f2 solo come uscita dall'autostrada in direzione Salerno.\nLuoghi ed elementi d'interesse.\nTorre Cavallo.\nSulle scogliere a strapiombo sul mare dopo Porticello, sotto il Forte di Altafiumara, si erge Torre Cavallo, torre costiera e antica torre d'avvistamento cinquecentesca. Fu costruita a spese dell'universit\u00e0 di Scilla intorno al 1559, che pag\u00f2 un dazio sulla seta alla citt\u00e0 di Reggio per poterla edificare.\nChiesa di Maria Santissima di Porto Salvo.\nGi\u00e0 dalla fine del XVI secolo esisteva a Cannitello una chiesa detta di \"Santa Maria di Rocca Verdara\", con un adiacente ospizio, appartenente all'Ordine Gerosolimitano di Malta.\nNel 1690 i padri Gesuiti fondarono a Cannitello, in un terreno ceduto loro dall'Ordine di Malta, una villeggiatura per i convittori del proprio Collegio di Reggio. Edificarono una chiesetta dedicata a san Francesco Saverio e rimasero a Cannitello sino al 1767, anno dello scioglimento dell'ordine.\nI cannitellesi, incoraggiati ed aiutati dai Cavalieri di Malta e dai Gesuiti, nel 1751 chiesero all'Arcivescovo Polou la costituzione in parrocchia della chiesa di Cannitello. Il Polou, con atto del notaio Giovanni Marra, accoglieva l'istanza e nominava un curato alle dipendenze del parroco di Campo, ma mantenuto dalle famiglie cannitellesi.\nIl parroco di Campo Calabro si oppose, in quanto pensava che ci\u00f2 ledesse gli interessi della sua parrocchia, dove i cannitellesi si erano sinora recati per la Santa Messa. Per questo intent\u00f2 giudizio canonico chiedendo l'abrogazione del decreto, ma il nuovo arcivescovo Testa Piccolomini confermava l'istituzione della parrocchia il 24 ottobre 1761 ed invitava il cantore Morisani a rendere pubblico il decreto di erezione del Vicario Capitolare don Nicola Barletta, il quale fiss\u00f2 i confini della parrocchia ed il 30 ottobre 1761 consacr\u00f2 solennemente la nuova Chiesa, dedicata a \"Maria Santissima di Porto Salvo\", alla quale vennero aggregati anche i fedeli di Pezzo e di Piale. Espletato il concorso, il 14 febbraio 1763 veniva nominato il primo parroco di Cannitello, don Michele Giordano. A questo periodo risalgono i pi\u00f9 antichi documenti custoditi presso il prezioso archivio parrocchiale. Il terremoto del 1783 distrusse la Chiesa, dove morirono 19 persone: il danno materiale ammont\u00f2 a 600 ducati.\nLa Chiesa fu ricostruita definitivamente nel 1853 e grazie alla sua ricchezza architettonica e decorativa richiamava molti fedeli e visitatori dai centri vicini. L'edificio sacro, a tre navate, aveva un'importante cupola, due torri campanarie e undici altari; era dotato di ricchi paramenti e splendidi lampadari in cristallo che, come asseriva il parroco don Domenico Bellantoni, \"la trasformavano in un mare di luce e la rendevano un'anticamera del Paradiso\". L'interno del tempio era decorato con colonne e stucchi d'effetto. Sulla facciata, a caratteri cubitali, fu collocata un'epigrafe recante la scritta:\nIl terremoto del 16 novembre 1894 caus\u00f2 lesioni ad una delle torri campanarie e in quello successivo dell'8 settembre 1905 la chiesa di Cannitello fu danneggiata seriamente. Col forte terremoto del 1908, che distrusse interamente l'abitato, rimasero demoliti parte del campanile e l'intero colonnato lato mare. La chiesa, fatta in muratura mista di pietrame e mattoni, completamente distrutta, dovette essere abbattuta.\nIl vecchio tempio fu sostituito, provvisoriamente, da una chiesa baracca che oper\u00f2 sino a dopo la Seconda guerra mondiale, prima che fosse ricostruita in muratura nel primo dopoguerra, cos\u00ec come \u00e8 visibile oggi. Dal 2008 al 2010 l'edificio sacro \u00e8 stato oggetto di importanti lavori di ristrutturazione, a causa della fragilit\u00e0 della moderna struttura portante, che hanno comportato notevoli mutamenti negli interni del tempio.\nAll'interno della Chiesa vi \u00e8 presente un quadro della Madonna con bambino e S.Ignazio di Loyola,un Dipinto su tela d'olio. Il quadro \u00e8 stato commissionato intorno al 1760 da Tommaso Ruffo di Bagnara e lo stesso \u00e8 presente nel quadro in basso a destra decorato con l'emblema dell'ordine Gerosolimitano. Sullo sfondo del quadro viene rappresentato lo stretto di Messina solcato da galeoni con le due coste contrapposte. In fondo viene evidenziata Scilla animata da effetti di luce.In primo piano si svolge la scena sacra: la Vergine con il bambino che metaforicamente abbraccia lo Stretto in senso di protezione, ed accanto a questa scenografia vi \u00e8 Santo Ignazio di Loyola mentre offre a Ges\u00f9 bambino il sacro cuore, mentre innanzi a lui compare un angelo che indica l'iscrizione \"AD MAIOREM DEI GLORIAM\", motto dei Gesuiti.\nLe filande di Cannitello.\nDagli inizi dell'Ottocento sino agli anni cinquanta del secolo scorso a Villa ed a Cannitello vi fu una notevole attivit\u00e0 filandiera. Prima del terremoto del 1908 erano attive tredici filande a Villa e quattro a Cannitello. Oggi molti degli edifici (di propriet\u00e0 privata) versano in stato di abbandono, mentre altri sono stati radicalmente trasformati, per quanto la struttura sia ancora ben riconoscibile e sottolineata dalla presenza della ciminiera in mattoni.\nLa \"Filanda \"Cogliandro\"\" \u00e8 un complesso industriale localizzato nella parte sud del centro abitato di Cannitello, in prossimit\u00e0 della chiesa di Maria Santissima di Portosalvo. Comprendeva in origine una superficie recintata di circa 3500\u00a0m\u00b2, dei quali quasi 2000 coperti. La costruzione della filanda pu\u00f2 essere datata al 1894, data subito successiva ad un elenco della Camera di Commercio in cui la filanda Cogliandro veniva censita per la prima volta.\nIl nucleo originario, parzialmente distrutto dal terremoto del 1908, venne ricostruito nel 1910, con l'aggiunta di nuovi corpi di fabbrica. La documentazione del 1911 mostra l'entit\u00e0 dei lavori necessari per la ripresa dell'attivit\u00e0 produttiva, che all'epoca consisteva in circa settanta bacinelle. Dal 1913 al 1917 la filanda occupava in media cento persone l'anno in attivit\u00e0 che andavano dall'essiccazione del baco alla trattura e filatura della seta, fino alla tessitura dei drappi da esportare; era una delle poche filande in cui era previsto il ciclo completo di lavorazione dei filati. La filanda rimase in attivit\u00e0 fino al primo dopoguerra: subito dopo il secondo conflitto mondiale l'attivit\u00e0 era ripresa, aggiungendo alla filatura anche la manifattura di prodotti. In seguito, i quattro corpi di fabbrica (essiccatoio, sala di trattura, manifatture e uffici) sono stati ulteriormente suddivisi e riutilizzati per attivit\u00e0 diverse. Il corpo di fabbrica centrale (occupato dalle manifatture) \u00e8 stato utilizzato dall'inizio degli anni 70 ad oggi in attivit\u00e0 produttive artigianali per la produzione di infissi. Nel padiglione di trattura sono state effettuate differenti attivit\u00e0 semi industriali, poi chiuse. Il padiglione degli uffici, di particolare interesse architettonico, \u00e8 stato invece demolito da una ditta privata per costruire al suo posto una residenza alberghiera. Il padiglione dell'essiccatoio \u00e8 rimasto inutilizzato per circa trent'anni, poich\u00e9, a met\u00e0 degli anni 80, un grande pino marittimo era rovinato sull'edificio. Nel 2008 sono iniziati i lavori di risistemazione dei padiglioni superstiti, rimasti integri totalmente (la trattura) o parzialmente (l'essiccatoio), attraversa la rilettura e ricostruzione dell'impianto storico (basandosi sulla ricostruzione del 1910), anche attraverso la demolizione di parti aggiunte nel corso degli anni, restituendo al complesso il suo profilo originario. All'esterno del padiglione di trattura si pu\u00f2 ancora ammirare un interessante esempio di caldaia a vapore, ormai dismessa.\nLa \"Filanda \"Fratelli Messina fu Silvestro\"\" venne realizzata nel 1862 dai fratelli Paolo e Rocco Messina fu Silvestro e poi condotta dal 1898 in poi dal cav. Paolo Messina, dal 1904 anche dal figlio di lui comm. Silvestro Messina e dal 1938 fino al dopoguerra dal figlio di quest'ultimo, dott. Paolo Emilio Messina. Era la filanda pi\u00f9 grande di Cannitello e gi\u00e0 nel 1893 occupava 66 operaie, fino ad un massimo di 125 operaie nel 1945. Situata al centro del paese, \u00e8 composta essenzialmente da un corpo di fabbrica ed un grande cortile interno destinato a sosta dei mezzi. Sub\u00ec numerose modifiche nel corso degli anni; lo stabilimento si sviluppa su tre livelli: il piano terra ed il primo piano in muratura sono fatti in mattoni pieni, il secondo con travi in legno e rete metallica intonacata sulla parete interna ed esterna. Distrutta interamente dal terremoto del 1908, venne ripristinata grazie all'intervento del \"Comitato Lombardo di Soccorso\", che mand\u00f2 operai specializzati, consentendo la ripresa delle lavorazioni. Relazioni risalenti al 1911 documentano la piena ripresa dell'attivit\u00e0 dopo il terremoto, tant'\u00e8 che in quell'anno contava gi\u00e0 su 36 bacinelle e nel 1926 disponeva di un essiccatoio modello \u201cBianchi\u201d con una capacit\u00e0 di dodici quintali. \u00c8 l'unica ad essere stata ristrutturata e riutilizzata negli anni sessanta-settanta: oggi infatti, conservando la sua forma originale, ospita appartamenti ed attivit\u00e0 commerciali.\nLa \"Filanda \"Lamonica\"\", adiacente alla \"filanda \"Fratelli Messina fu Silvestro\"\", si affaccia su un ampio cortile e vi si accede dall'ingresso di un palazzo della via principale del paese. La filanda risale alla fine dell'Ottocento ed il locale caldaia al 1930. Si estende su circa 700\u00a0m\u00b2 di cui 300 coperti.Nel corpo principale si trovano due serie di bacinelle in rame e in ghisa:\nNel 1892 avvenne la conversione a vapore con l'introduzione di 24 bacinelle a vapore e l'impiego di una cinquantina operaie filatrici. Il numero delle bacinelle, che prima del terremoto del terremoto del 1908 era raddoppiato, sub\u00ec una notevole diminuzione e pur essendo stati recuperati macchinari e bozzoli non fu possibile riprendere lo stesso livello di produzione.\nLa \"Filanda \"Rocco Messina &amp; figli\"\" si pu\u00f2 ritenere quella che meglio conserva la struttura originaria. Realizzata nel 1898 da Rocco Messina e dai suoi figli Silvestro e Domenico, dopo essersi di comune accordo diviso dal fratello Paolo Messina, ha una estensione di 2600\u00a0m\u00b2 di cui 500 coperti e con un ampio cortile destinato a sosta di mezzi. Era dotata di un grande essiccatoio di tipo \u201cChiesa\u201d con una capacit\u00e0 di dieci quintali.\nLe donne impiegate nelle filande\nMolte donne di Cannitello e dei paesi limitrofi trovavano impiego come operaie presso la filanda, probabilmente addette alla \"smannatura\" del filo di seta dai bozzoli.\nRitrovamenti archeologici.\nUna testimonianza del continuo passaggio di navi greche e romane nelle acque dello Stretto \u00e8 l'eccezionale ritrovamento nelle acque antistanti Porticello, nel 1969, del relitto di una nave greca del IV secolo a.C., col suo carico contenente anfore greche e fenice, pezzi di ancore in piombo e parti di statue bronzee, fra le quali la celebre \"Testa di Filosofo\", ritratto in bronzo di un antico filosofo greco barbuto, secondo alcuni Pitagora.\nNelle acque di Cannitello \u00e8 stata ritrovata, inoltre, un'ancora del peso di 500\u00a0kg risalente al V secolo a.C. Tutti questi reperti sono custoditi presso il Museo nazionale della Magna Grecia di Reggio Calabria.\nNel XIX e XX secolo nelle campagne di Cannitello vennero rinvenute numerose antiche monete, un villaggio dell'et\u00e0 della pietra, un sepolcro dell'et\u00e0 del ferro pieno di ossa combuste e numerose altre tombe. Nelle colline sovrastanti l'abitato erano state ritrovate ceramiche pre-elleniche, mentre fra la linea ferroviaria e la SS 18 sono state segnalate ceramiche frammentarie risalenti al terzo periodo siculo.\nArte e tradizioni.\nL'antico Quadro della Madonna di Porto Salvo.\nVerso la seconda met\u00e0 del XVIII secolo,nel 1760, il duca Tommaso Ruffo di Bagnara, cui stava molto a cuore la crescita del luogo e della chiesa di Cannitello, fece dipingere (probabilmente da un artista di scuola napoletana) una tela ad olio (misure ) raffigurante Maria Santissima di Porto Salvo col Bambino, sorretti da nubi e circondati da angeli, alla cui destra si trova Sant'Ignazio di Loyola in vesti liturgiche con accanto un angioletto che regge un libro aperto col motto \"Ad Majorem Gloriam Dei\". A sinistra, forse, Tommaso Ruffo; sullo sfondo l'artista ha delineato un paesaggio con la Punta Cariddi e la costa calabra con torre costiera di Torre Cavallo. Il quadro fu miracolosamente salvato dalle distruzioni del terremoto; purtroppo l'artista \u00e8 rimasto sconosciuto perch\u00e9, proprio sulla firma, la tela ha subito un vistoso squarcio ed \u00e8 rimasto il solo nome \u00abIoseph\u00bb. \nPer alcuni esperti, osservando attentamente il dipinto e tenuto conto della notoriet\u00e0 dei Ruffo, si attribuisce con cautela a JOSEPH TOMAJOLI, ottimo pittore del settecento napoletano. Nel 1981, per interesse del parroco D. Francesco Calabr\u00f2, il quadro venne restaurato dallo specialista greco Vakalis, il quale ha restituito alla tela l'originale splendore, che oggi si ammira nella navata sinistra della Chiesa parrocchiale.\nL'effigie di S. Maria di Porto Salvo.\nPer la statua lignea, venerata dai Cannitellesi, la tradizione vuole che essa fu sbarcata in Cannitello in epoca lontana da un battello proveniente dall'Oriente, per sottrarla dalla furia anticristiana di quei popoli. La statua, a figura intera con il Bambino in braccio, \u00e8 suggestiva: dolcissime le sembianze, semplice ma nobile \u00e8 il portamento. Deterioratasi, fu restaurata e verniciata con armonico colore nel 1979 dal parroco D. Calabr\u00f2. Durante il parrocato di Don Rocco Cardillo la statua fu nuovamente oggetto di restauro e vennero riportati alla luce i precedenti e originali colori del manto stellato della Vergine e dei volti. Ad oggi la statua \u00e8 collocata nella nicchia della navata destra della Chiesa e, in occasione dei festeggiamenti, viene esposta solennemente alla venerazione dei fedeli e per la processione lungo le vie del paese.\nLa processione a mare.\nNel 1763 si verific\u00f2 una grave carestia dovuta alla siccit\u00e0, che rese aride gran parte delle campagne in tutta l'Italia meridionale; a causa di questa, sorsero molte leggende e racconti di miracoli. Si dice che la popolazione di Fiumara di Muro (allora sede della Signoria, che molti interessi aveva con la marina) scese sino a Cannitello e che, impossessatasi di alcune barche, si avventur\u00f2 in mare sperando in qualche nave di passaggio con carichi di grano destinati ad altre localit\u00e0. Si volsero verso un veliero diretto a Napoli: il capitano ordin\u00f2 di sparare a salve per impaurire gli improvvisati marinai, ma i fiumaresi non si scoraggiarono, entrarono nella chiesa, presero la statua della Madonna di Porto Salvo e la portarono in processione in mare, issata su di una imbarcazione accompagnandola con litanie. Il capitano, forse approfittando dell'assoluta mancanza di vento, decise di scendere a riva e di lasciare parte del carico alla popolazione.\nIl fatto fu tramandato di generazione in generazione; da allora, ogni estate (il terzo sabato di Agosto) nel giorno antecedente la festa di Maria Santissima di Porto Salvo, la statua della Madonna, venerata presso la Chiesa parrocchiale, alla sera viene issata su di una grande barca adibita alla pesca del pesce spada, festosamente adornata ed illuminata per l'occasione, e portata in processione lungo la costa dove,al suo passaggio, vengono accesi i tradizionali fal\u00f2.\nLa pesca del pesce spada.\nDa maggio ad agosto viene praticata la caratteristica pesca al pesce spada, con le tipiche spadare (o feluche), barche con un'alta torre di avvistamento in ferro ed una lunga passerella, da cui si caccia il pesce con l'arpione."}
{"id": "242210", "revid": "287204", "url": "https://it.wikipedia.org/wiki?curid=242210", "title": "Idrazina nitroformiato", "text": "Lidrazina nitroformiato (forma abbreviata: HNF o Hydrazinium NitroFormate) \u00e8 il sale dell'idrazina protonata (N2H5+) con il nitroformiato (C(NO2)3-). \u00c8 solubile nella maggior parte dei solventi.\nHa propriet\u00e0 esplosive ed \u00e8 un ossidante energetico. Sono in corso ricerche presso l'Agenzia spaziale europea per studiarne l'uso nei propellenti solidi per razzi. Tende a produrre propellenti che bruciano molto rapidamente e con un'efficienza di combustione molto elevata e ad alto impulso specifico. \u00c8 un costoso prodotto chimico di ricerca disponibile solo in quantit\u00e0 limitate. Uno svantaggio di HNF \u00e8 la sua stabilit\u00e0 termica limitata.\nSi produce per azione del trinitrometano (o nitroformio, di formula chimica CH(NO2)3), su soluzioni concentrate di idrazina (di formula chimica N2H4)."}
{"id": "242211", "revid": "767487", "url": "https://it.wikipedia.org/wiki?curid=242211", "title": "Redenzione (film 1930)", "text": "Redenzione \u00e8 un film del 1930, diretto da Fred Niblo e, non accreditato, Lionel Barrymore.\nLa sceneggiatura di Dorothy Farnum si basa su \"Il cadavere vivente\" (\"\u0416\u0438\u0432\u043e\u0439 \u0442\u0440\u0443\u043f\"), lavoro teatrale del 1900 di Lev Tolstoj che, andato in scena in prima a Mosca il 23 settembre 1911, venne riproposto a New York nella versione inglese di Arthur Hopkins il 3 ottobre 1918.\nTrama.\nFeyda Protasoff, un vero perdigiorno che ha scialacquato tutta la sua eredit\u00e0, riesce a conquistare l'amore di Lisa Protasoff a dispetto dell'affetto autentico che per lei prova l'amico Victor Karenin. Feyda e Lisa si sposano, e il loro matrimonio sembra felice, illuminato anche dalla nascita di un bambino. Ma Feyda, ben presto, si stanca della serena vita familiare e torna a frequentare i suoi vecchi ritrovi e i compagni di gioco e di bevute. La sua vita sregolata finisce per costringerlo a vendere anche le sue ultime propriet\u00e0, ma Karenin gli dimostra la sua amicizia acquistandole all'asta a un prezzo maggiorato. Nonostante tutto, Feyda abbandona Lisa per ritornare da Masha, la sua innamorata zingara. Karenin, sempre innamorato di Liza, offre del denaro al marito per accelerare il divorzio. Fedya, con l'aiuto di Masha, escogita un piano per rendere libera la moglie: abbandona i suoi vestiti in riva al fiume, lasciando cos\u00ec intendere di essere annegato. Credendo che il marito sia morto, Lisa sposa Karenin. Un giorno, per\u00f2, Fedya, ubriaco, racconta la storia a un marinaio che gli suggerisce allora di ricattare i due bigami. Lui se ne risente e rimprovera l'uomo che, per vendicarsi, lo denuncia alla polizia che lo arresta per frode. Karenin e una piangente Lisa protestano davanti al magistrato la loro innocenza. Feyda confessa di essere il solo responsabile ma, davanti alle accuse di frode e alla consapevolezza di avere rovinato la felicit\u00e0 di Lisa, chiede all'amico Karenin di procurargli un'arma con la quale poi si uccide.\nProduzione.\nLa lavorazione del film ebbe inizio il 25 febbraio 1929. Fred Niblo aveva l'intenzione di girarne due versioni, una muta e una sonora, distinta una dall'altra, invece di, come si usava all'epoca, sonorizzare semplicemente quella muta aggiungendovi suoni, parlato e rumori. Varie fonti provocano confusione nell'accreditare in maniera precisa alcuni ruoli, il che pu\u00f2 derivare dalle differenze tra le due progettate diverse versioni o da cambiamenti avvenuti in post-produzione.\nLionel Barrymore diresse alcune scene aggiunte e di raccordo, non apparendo poi accreditato come regista.\nDistribuzione.\nDistribuito dalla Metro-Goldwyn-Mayer (MGM), il film usc\u00ec sia in versione muta (lunga 2.078,45 metri, con le didascalie di Ruth Cummings) sia, utilizzando il sistema monofonico Western Electric Sound System, in versione sonora (lunga 1.834,6 metri). Il film parlato venne presentato in prima il 5 aprile 1930, uscendo poi nelle sale degli Stati Uniti il 2 maggio 1930. Distribuito internazionalmente, usc\u00ec in Finlandia (31 ottobre 1930), in Svezia (distribuito il 10 novembre 1930, con il titolo \"Den sista utv\u00e4gen\" dalla Film AB Le Mat-Metro-Goldwyn), in Austria (1931), in Bulgaria (12 gennaio 1931, come \"Zhiviyat trup\"), Ungheria (5 febbraio 1931, come \"Lelkek \u00f6rv\u00e9nye\"), Portogallo (19 febbraio 1931, come \"Expia\u00e7\u00e3o\").&lt;br&gt;\nIn Italia, dove usc\u00ec nel 1930, ottenne \"con riserva\" il visto di censura numero 26005, a condizione di \"Togliere ogni scena dialogata o comunque parlata in lingua straniera. (settembre 1930)\"."}
{"id": "242212", "revid": "767487", "url": "https://it.wikipedia.org/wiki?curid=242212", "title": "Redenzione (film 1943)", "text": "Redenzione \u00e8 un film del 1943, diretto dal regista Marcello Albani.\nTrama.\nUn giovane comunista (disertore durante la prima guerra mondiale) cerca di opporsi al dilagare del nascente partito fascista ma piano piano anche lui ne rimane coinvolto tanto da iscriversi al partito e partecipare con convinzione alla Marcia su Roma.\nProduzione.\nFilm appartenente al filone di propaganda, venne realizzato per gli interni negli stabilimenti romani di Cinecitt\u00e0 e per esterni a Cremona.\nDistribuzione.\nIl film usc\u00ec nelle sale cinematografiche italiane nel febbraio del 1943."}
{"id": "242213", "revid": "767487", "url": "https://it.wikipedia.org/wiki?curid=242213", "title": "Redenzione (film 1953)", "text": "Redenzione \u00e8 un film del 1953 diretto da Piero Caserini ed interpretato da Luisa Rossi e Juan de Landa.\nIl regista Piero Caserini, ex attore del muto, produttore e aiuto regista durante gli anni Quaranta, esordisce alla regia con questa pellicola che rester\u00e0 il suo unico film.\nTrama.\nLa giovane pastorella Nicuzza viene sedotta e abbandonata da un giovane conte: la ragazza rimane incinta ma il conte non intende riconoscere il bambino. Nicuzza decide cos\u00ec di vendicarsi e uccide il conte il giorno del suo matrimonio con un'altra nobildonna. Nicuzza viene incarcerata e d\u00e0 alla luce un bambino che manifesta fin da subito dei problemi alla vista."}
{"id": "242214", "revid": "767487", "url": "https://it.wikipedia.org/wiki?curid=242214", "title": "Regina (film 1935)", "text": "\"Regina (Regine)\" \u00e8 un film del 1935, diretto da Erich Waschneck.\nProduzione.\nIl film fu prodotto dalla Fanal-Filmproduktion GmbH.\nDistribuzione.\nUsc\u00ec nelle sale tedesche il 7 gennaio 1935 con il titolo originale \"Regine\". In Austria, - distribuito dalla Karl Philipp - gli venne dato il titolo \"Regine - Der Roman einer grossen Liebe\". In Italia, fu distribuito dall'E.N.I.C. in una versione di 2.216 metri con il visto di censura 29038 approvato il 31 ottobre 1935."}
{"id": "242216", "revid": "767487", "url": "https://it.wikipedia.org/wiki?curid=242216", "title": "Regina (film 1987)", "text": "Regina \u00e8 un film del 1987 diretto da Salvatore Piscicelli.\nTrama.\nRegina \u00e8 una bella attrice di quarant'anni in crisi esistenziale. Durante una festa in casa della sua agente Lalla incontra Lorenzo, un giovane con cui instaura una tormentata relazione. Il loro rapporto via via si consolida, ma in modo sadomasochistico: tra i due le violenze e le umiliazioni reciproche sono continue. Al ritorno in citt\u00e0 dopo una vacanza trascorsa in un'isola, Regina non intende pi\u00f9 vedere Lorenzo e si chiude in casa. Ma Lalla li fa incontrare nuovamente. Nel loro drammatico incontro, Regina offende Lorenzo e si procura una ferita al braccio con un coltello, dicendogli che lo avrebbe denunciato. Lorenzo prende in mano il coltello e colpisce Regina."}
{"id": "242219", "revid": "767487", "url": "https://it.wikipedia.org/wiki?curid=242219", "title": "Resurrezione (film 1917)", "text": "Resurrezione \u00e8 un film del 1917 diretto da Mario Caserini."}
{"id": "242220", "revid": "767487", "url": "https://it.wikipedia.org/wiki?curid=242220", "title": "Resurrezione (film 1934)", "text": "Resurrezione (\"We Live Again\") \u00e8 un film del 1934 diretto da Rouben Mamoulian, tratto dal romanzo omonimo di Lev Tolstoj.\nProduzione.\nIl film fu prodotto dalla Samuel Goldwyn Company.\nDistribuzione.\nDistribuito dalla United Artists, il film usc\u00ec nelle sale cinematografiche statunitensi il 1\u00ba novembre 1934 con il titolo originale \"We Live Again\". Nel 1935, usc\u00ec in Francia (4 gennaio, come \"R\u00e9surrection\"), Svezia (18 marzo, come \"Katuscha\"), Danimarca (29 aprile, come \"Vi lever paany\"), Giappone (in giugno), Italia (20 luglio), Finlandia (1\u00ba settembre), Portogallo (30 settembre, come \"Ressurrei\u00e7\u00e3o\"), Turchia (come \"Isl\u00e2v Ihtiraslari\")."}
{"id": "242221", "revid": "767487", "url": "https://it.wikipedia.org/wiki?curid=242221", "title": "Resurrezione (film 1944)", "text": "Resurrezione \u00e8 un film del 1944 diretto da Flavio Calzavara, una delle numerose versioni cinematografiche tratte dall'omonimo romanzo di Lev Tolstoj.\nTrama.\nRussia, 1899. Una ragazza che lavora come domestica e dama di compagnia presso due anziane signore, si innamora del loro nipote, un affascinante giovane ufficiale; credendosi riamata inizia una relazione con l'uomo che per\u00f2 ben presto la lascia per tornare a Pietroburgo. La donna, rimasta incinta viene cacciata e per sopravvivere \u00e8 costretta a prostituirsi, Perde il bambino e viene accusata di meretricio. Al processo incontra, in qualit\u00e0 di giurato, il suo seduttore che vorrebbe salvarla ma \u00e8 impossibilitato a farne ottenere l'assoluzione. Sar\u00e0 deportata in Siberia per quattro anni, e lui la segue per espiare la sua colpa. Inizialmente lei cercher\u00e0 di allontanarlo, provando persino a convincerlo che ama un altro prigioniero, ma lentamente si riavvicineranno.\nDistribuzione.\nIl film venne distribuito nel circuito cinematografico italiano l'8 maggio del 1944.\nIl visto della censura fu curiosamente rilasciato solo sei mesi dopo, l'8 novembre del 1944.\nStampa.\nTutto poteva essere vivificato dalla presenza di un'attrice. Ma l'attrice non \u00e8 Doris Duranti, all'inizio, come prostituta ha infatti accenti morbidi e vacui, assenti, di una contenuta e indubbia efficacia, poi alla M\u00e0slova giovinetta e alla M\u00e0slova carcerata, non sa dare le indispensabili vibrazioni,\" (M. Gromo \"La Nuova Stampa\", 30 novembre 1945"}
{"id": "242222", "revid": "767487", "url": "https://it.wikipedia.org/wiki?curid=242222", "title": "Retroscena (film 1919)", "text": "Retroscena (\"Back Stage\") \u00e8 un cortometraggio muto del 1919, diretto da Roscoe 'Fatty' Arbuckle.\nTrama.\nRoscoe e Buster lavorano in una casa di variet\u00e0. Quando il personale attacca e stordisce l'uomo forte per punirlo per i maltrattamenti contro la sua assistente, tutti gli attori vanno in sciopero e i macchinisti devono mettere su uno spettacolo da soli. L'impresa riesce miracolosamente, ma, nascosto tra il pubblico, l'uomo forte estrae una pistola e comincia a sparare dalla tribuna, colpendo la sua assistente, che aveva anche lei preso parte allo spettacolo. Ne scaturisce una rissa in cui i macchinisti riescono a sconfiggere il bruto. L'assistente viene portata all'ospedale e, una volta fuori pericolo, viene visitata da Roscoe.\nProduzione.\nIl film fu prodotto dalla Comique Film Company. Venne girato nei Comique Studio di Edendale, Silver Lake, Los Angeles.\nDistribuzione.\nDistribuito dalla Paramount Pictures (con il nome Famous Players-Lasky Corporation), usc\u00ec nelle sale cinematografiche USA il 7 settembre 1919."}
{"id": "242223", "revid": "767487", "url": "https://it.wikipedia.org/wiki?curid=242223", "title": "Retroscena (film 1939)", "text": "Retroscena \u00e8 un film del 1939, diretto da Alessandro Blasetti.\nTrama.\nRacconta la storia d'amore tra un baritono lirico e una pianista, inframmezzata dalla vendetta beffarda ai danni di un critico musicale che aveva in precedenza stroncato il baritono.\nIl cantante si presenta sotto mentite spoglie, nell'opera successiva, ed ottiene un grandioso successo, il riconoscimento del suo vero valore e la mano dell'amata pianista.\nGenesi dell'opera.\nIl regista sostenne di aver girato questo film solo per rifarsi su un noto critico che aveva giudicato negativamente il suo precedente film, \"Ettore Fieramosca\".\nCritica.\nSu \"Il Popolo d'Italia\" del 19 novembre 1939: \u00ab\"Retroscena\" impegna Blasetti in un insolito intreccio mondano e frivolo. Questo film colpisce in pieno, per cos\u00ec dire, il bersaglio su cui non puntava, cio\u00e8 gli attori di contorno Camillo Pilotto, Giovanni Grasso e Ugo Ceseri\u00bb."}
{"id": "242224", "revid": "767487", "url": "https://it.wikipedia.org/wiki?curid=242224", "title": "Ricatto (film 1947)", "text": "Ricatto (\"The Shop at Sly Corner\") \u00e8 un film del 1947 diretto da George King."}
{"id": "242225", "revid": "767487", "url": "https://it.wikipedia.org/wiki?curid=242225", "title": "Ridi pagliaccio (film 1928)", "text": "Ridi pagliaccio (\"Laugh, Clown, Laugh\") \u00e8 un film del 1928 diretto da Herbert Brenon. Il soggetto \u00e8 l'adattamento cinematografico del lavoro teatrale \"Laugh, Clown, Laugh!\" di David Belasco e Tom Cushing tratto dal \"Ridi, Pagliaccio\" di Fausto Maria Martini. Il dramma venne messo in scena a Broadway il 28 novembre 1923, interpretato da Lionel Barrymore e Irene Fenwick che si erano sposati proprio quell'anno.\nTrama.\nTito, clown in un circo girovago, trova una bambina abbandonata. Decide di adottarla. La chiama Simonetta, come il suo compagno Simon, e la alleva come fosse sua figlia. Un giorno, la ragazza, ormai cresciuta, incontra Luigi, un uomo molto ricco. Questi si innamora perdutamente di lei, ma Simonetta lo rifiuta. Tito, nel frattempo, si accorge tutto d'un tratto che Simonetta non \u00e8 pi\u00f9 una bambina. L'uomo si rende conto di provare per lei un sentimento amoroso ma si rende anche conto che quella \u00e8 la bambina che lo ha sempre considerato un padre.\nLuigi comincia ad avere un'incontrollabile risata poich\u00e9 Simonetta lo ha rifiutato. Tito comincia a cadere in depressione poich\u00e9 crede che non pu\u00f2 avere nessuna possibilit\u00e0 di avere Simonetta come interesse d'amore. Tutti e due si fanno visitare dallo stesso dottore sulle loro condizioni e si incontrano per la prima volta. Essi condividono i loro rispettivi problemi e credono che possono aiutarsi a vicenda, non sapendo che tutti e due sono innamorati della stessa donna. Tuttavia i due iniziano una forte amicizia finch\u00e9 Luigi chiede a Simonetta di sposarlo. Alla fine Simonetta accetta la sua proposta, che getta Tito in una malinconia ancora pi\u00f9 profonda. Simonetta sa degli affetti di Tito su di lei prima di sposare Luigi. Lei dice che amava Tito prima che amasse Luigi, poi va a rompere il fidanzamento con Luigi.\nMentre Simonetta rompe il fidanzamento con Luigi, Tito e Simon iniziano a provare qualche nuovo numero circense. Tito non crede che l'amore di Simonetta sia sincero, ma pensa che sia solo per piet\u00e0. Tito diventa talmente emotivamente isterico che cade dalla corda da funambolo e muore, permettendo a Simonette di sposare Luigi.\nProduzione.\nIl film fu prodotto da Herbert Brenon e da Irving Thalberg per la Metro-Goldwyn-Mayer (MGM) con un budget stimato di 293.000 dollari. Venne girato dal 19 dicembre 1927 al 2 febbraio 1928 all'Elysian Park di Los Angeles.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 14 aprile 1928. Del film esiste un'ottima copia in 35\u00a0mm conservata nel Regno Unito. Nel 2003, \u00e8 stata masterizzata e distribuita in DVD dalla Warner Home Video."}
{"id": "242226", "revid": "767487", "url": "https://it.wikipedia.org/wiki?curid=242226", "title": "Ridi pagliaccio (film 1941)", "text": "Ridi pagliaccio \u00e8 un film del 1941 diretto da Camillo Mastrocinque.\nTrama.\nFinita in galera per difendere un suo collega, la segretaria Anna Alessandri una volta uscita scopre che il suo uomo si \u00e8 fidanzato con un'altra donna. Sentendosi abbandonata, tenta il suicidio, ma verr\u00e0 salvata da un acrobata. Ma le sue avventure non finiranno qui."}
{"id": "242227", "revid": "767487", "url": "https://it.wikipedia.org/wiki?curid=242227", "title": "Ripudiata (film 1931)", "text": "Ripudiata (\"East Lynne\") \u00e8 un film del 1931, diretto da Frank Lloyd che ha come protagonista l'attrice Ann Harding. La pellicola, che ottenne una candidatura come miglior film agli Oscar del 1931, si ispira al romanzo \"East Lynne\", pubblicato a Londra nel 1861, ed \u00e8 una delle numerose versioni tratte dal popolare dramma di Ellen Wood.\nTrama.\nIl dramma di Isabel, che lascia i figli e quando torna, vedr\u00e0 morirle tra le braccia uno dei bambini.\nProduzione.\nLa lavorazione del film prodotto dalla Fox Film Corporation, che avrebbe dovuto intitolarsi \"Frank Lloyd's East Lynne\", dur\u00f2 dal 17 novembre 1930 a inizio gennaio 1931.\nDistribuzione.\nIl copyright del film, richiesto dalla Fox Film Corp., fu registrato il 4 febbraio 1931 con il numero LP2005.\nIl film, con il titolo \"East Lynne\", fu distribuito dalla Fox Film Corporation, uscendo nelle sale il primo marzo 1931 dopo essere stato presentato a New York il 20 febbraio 1931. In Finlandia, fu distribuito il 2 novembre 1931; in Grecia, gli fu dato il titolo \"O akanthinos dromos\", in Italia quello di \"Ripudiata\"."}
{"id": "242228", "revid": "767487", "url": "https://it.wikipedia.org/wiki?curid=242228", "title": "Ripudiata (film 1954)", "text": "Ripudiata \u00e8 un film del 1954, diretto da Giorgio Walter Chili.\nTrama.\n1844. Una giovane contessina, sposa di un barone, viene ingiustamente accusata dalla cognata di adulterio con un capitano sincero amico della ragazza. Il marito crede ciecamente alla sorella, la quale ha agito solo per poter continuare indisturbata la relazione col maggiordomo, e scaccia di casa la moglie che inutilmente chiede di poter riabbracciare il suo bambino. Priva di mezzi, la donna accetta delle scritture come cantante lirica e ottiene grandi successi. Sorpresa dalla controffensiva garibaldina e repubblicana intorno a Roma la donna si ritrova casualmente in una locanda di Velletri e qui improvvisamente incontra il capitano che tenta inutilmente di sedurla. Una cannonata centra la locanda che crolla; il capitano muore tra le macerie mentre la ragazza, colpita da una trave alla testa, riporta un trauma agli occhi che minaccia di renderla cieca.\nScoperta durante una notte in casa del marito, dove, con la complicit\u00e0 della fidata governante, si era introdotta con la speranza di rivedere forse per l'ultima volta suo figlio, viene scacciata insieme all'altra donna, la quale per\u00f2, prima di lasciare la casa prova l'innocenza della sua padrona. Infatti essa conduce il suo bambino nel corridoio dove si odono le voci del maggiordomo e la sorella che litigano: l'uomo rinfaccia alla donna di aver fatto condannare una innocente; il barone fuori di s\u00e9 dall'ira licenzia il maggiordomo e infligge una dura punizione alla sorella; quindi con il recupero della vista arriva anche il perdono della contessina.\nProduzione.\n\u00c8 il quinto film a soggetto del regista Giorgio Walter Chili, se si esclude il film di montaggio \"C'era una volta Angelo Musco\".\nRientra nel filone drammatico-sentimentale comunemente detto \"strappalacrime\" (poi ribattezzato dalla critica \"neorealismo d'appendice\"), allora molto in voga tra il pubblico italiano.\nGirato in interni negli Stabilimenti Incir-De Paolis e in esterni a Roma e a Velletri durante il 1954, venne iscritto al Pubblico registro cinematografico col n. 1.486. Presentato alla Commissione di Revisione Cinematografica, presieduta da Oscar Luigi Scalfaro, ottiene il visto censura n. 17.873 il 1\u00ba dicembre 1954 con una lunghezza dichiarata di 2.860 metri, senza operare alcun taglio: il 1\u00ba ottobre 1956, con una lunghezza leggermente accorciata a 2.850 metri, la pellicola ottiene la qualifica di film nazionale ammesso alla programmazione obbligatoria; non conosciamo in cosa consistono i 10 metri di film mancanti, ma in compenso nella seconda pagina vi sono riportati tutte le maestranze tecniche che hanno partecipato al film. Al momento non risulta sia stato proiettato in televisione, n\u00e9 pubblicato in DVD; per\u00f2 esiste il manifesto originale del film. La Mondial Video pubblic\u00f2 un VHS contenente il film, ma ad oggi risulta essere fuori catalogo. Tra gli interpreti minori della pellicola c'\u00e8 Virna Lisi, qui al suo sesto film in carriera.\nDistribuzione.\nIl film venne distribuito nel circuito cinematografico italiano il 1\u00ba giugno del 1955.\nIn Francia fu proiettato nelle sale col titolo \"Le destin d'une m\u00e8re\" a partire dal dicembre del 1957.\nAccoglienza.\nL'incasso fu di 256.000.000 di lire dell'epoca.\nColonna sonora.\nNel film sono presenti brani musicali tratti da opere liriche di Giuseppe Verdi, Giovanni Paisiello, Gaetano Donizetti e Vincenzo Bellini, cantate dal soprano Margherita Carosio.\nCritica.\n\u00abTipico film di Chili, n\u00e9 migliore n\u00e9 peggiore delle altre fatiche di questo regista\u00bb. Umberto Tani, \"Intermezzo\" n. 14/15, 15 agosto 1955.\nPino Farinotti, nel suo dizionario, assegna al film due stelle con tre righe sintetiche di trama senza fare alcun commento."}
{"id": "242229", "revid": "767487", "url": "https://it.wikipedia.org/wiki?curid=242229", "title": "Risveglio (film 1931)", "text": "Risveglio (\"West of Broadway\") \u00e8 un film del 1931, diretto da Harry Beaumont.\nProduzione.\nIl film fu prodotto dalla Metro-Goldwyn-Mayer (MGM). Venne girato nel luglio e nell'agosto 1931.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 28 novembre 1931.\nDate di uscita.\nIMDb\nAlias"}
{"id": "242231", "revid": "767487", "url": "https://it.wikipedia.org/wiki?curid=242231", "title": "Risveglio (film 1941)", "text": "Risveglio (\"R\u00e9gi ny\u00e1r\") \u00e8 un film del 1941 diretto da F\u00e9lix Podmaniczky."}
{"id": "242234", "revid": "767487", "url": "https://it.wikipedia.org/wiki?curid=242234", "title": "Ritmi di New York", "text": "Ritmi di New York \u00e8 un film del 1957 diretto dal regista Vittorio Sala.\nTrama.\nLa pellicola \u00e8 una carrellata di immagini di presentazione dei vari scorci di New York, dal caotico pulsare delle arterie del centro della citt\u00e0 fino alla 'Piccola Italia', il quartiere di Brooklyn, la cattedrale di Saint Patrick tra i grattacieli, immagini notturne di Broadway ed altre scene di vita quotidiana."}
{"id": "242235", "revid": "767487", "url": "https://it.wikipedia.org/wiki?curid=242235", "title": "Ritorno (film 1932)", "text": "Ritorno (\"Letty Lynton\") \u00e8 un film del 1932, diretto da Clarence Brown.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM) il film fu presentato in prima il 30 aprile 1932 per uscire poi nelle sale cinematografiche USA il 14 maggio."}
{"id": "242236", "revid": "767487", "url": "https://it.wikipedia.org/wiki?curid=242236", "title": "Ritorno (film 1940)", "text": "Ritorno, sottotitolato Melodie di sogno, \u00e8 un film del 1940, diretto da G\u00e9za von Bolv\u00e1ry. Versione italiana del tedesco \"Traummusik\", con parte degli attori diversi, scene rigirate e ulteriori contributi tecnici, fotografici e scenografici.\nLa pellicola, una produzione italo-tedesca, \u00e8 stata girata a Berlino. In Italia ottiene il \"visto censura\" n. 31101 il 2 ottobre 1940.\nTrama.\nDue allievi di conservatorio si innamorano: la donna \u00e8 una esuberante cantante; l'uomo \u00e8 un serioso musicista sinfonico. I protagonisti, inseguendo le rispettive passioni, si trovano di fronte a situazioni differenti: lei, diventa subito illustre; l'uomo inizialmente non risuote successo ma riuscir\u00e0 in un secondo momento ad affermarsi grazie all'amore e al supporto di lei."}
{"id": "242237", "revid": "767487", "url": "https://it.wikipedia.org/wiki?curid=242237", "title": "Ritorno all'amore", "text": "Ritorno all'amore (\"Girl Loves Boy\") \u00e8 un film del 1937, diretto da W. Duncan Mansfield.\nTrama.\nNel New England, nel secondo decennio del XX secolo, Il giovane Robert Conrad, inatteso, si presenta dal padre, il facoltoso e purtuttavia magnanimo Charles, con due notizie dirompenti: \u00e8 stato espulso dal college newyorkese che frequentava, e, per di pi\u00f9, si \u00e8 sposato con la donna che l'accompagna nel viaggio di ritorno nella casa avita, una tale Sally Lacy.\nCharles non impiega molto tempo a scoprire che Sally \u00e8 solo una cacciatrice di dote; ma, come rivela alla sua novella nuora, il patrimonio di Robert non \u00e8, al momento, di tale entit\u00e0 come si potrebbe supporre, limitandosi al lascito relativamente modesto che sua madre gli ha legato alla sua morte. I veri intenti di Sally vengono confermati quando ella accetta senza battere ciglio da Charles una somma pari all'eredit\u00e0 materna di Robert, purch\u00e9 lasci il figlio e si occupi del divorzio. Sally lascia dunque la casa, apparentemente soddisfatta.\nNel paese natale, Robert rivede la sua compagna di terza media Dorothy McCarthy, appartenente ad una orgogliosa famiglia meno abbiente dei Conrad ma loro amica dai tempi, e costituita dalla madre, vedova di un valente musicista, e dalla sua numerosa figliolanza. Fra Robert e Dorothy, che vorrebbe approfondire i propri studi musicali del pianoforte, ma non ne ha i mezzi, inizia a svilupparsi una relazione amorosa.\nInvitata a cena dai Conrad, Dorothy fa la conoscenza del famoso pianista italiano Luigi Montefiori, amico di Charles, che le propone, notato il talento della ragazza, di darle lezioni di pianoforte.\nSi avvicina il Natale. Robert vorrebbe, come regalo per le festivit\u00e0, far conoscere al pubblico il talento di Dorothy senza che quest'ultima si senta in qualche modo soggetta ad un'azione di beneficenza da lei ritenuta umiliante, e, su suggerimento di Montefiori, organizza, con fondi propri, un concerto col pianista italiano e la sua \"proteg\u00e9e\" Dorothy. Un'intera orchestra sinfonica deve venir mobilitata, e schiere di noti critici musicali vengono invitati, il tutto essendo pagato dalla modesta eredit\u00e0 materna di Robert.\nAl concerto, dietro le quinte, quando Dorothy si appresta ad entrare in scena dopo la performance di Montefiori, si palesa Sally Lacy con il suo avvocato Mack: essi dicono che il divorzio non \u00e8 stato effettuato, e quindi si ritengono autorizzati \u2013 come spesso capita in questi casi anche oggi - a prendere possesso, a titolo di risarcimento o di \"assegno famigliare\", dell'eredit\u00e0 materna di Robert, che peraltro risulta essere gi\u00e0 stata utilizzata per organizzare il concerto.\nSally e l'avvocato Mack si rivolgono a Charles per far valere i propri presunti diritti anche in modo illegale, ma nello stesso tempo vengono smascherati: Sally risulta essere la nuova consorte di Mack, ed i due avevano tentato di truffare Robert.\nScossa da tutti questi avvenimenti, Dorothy, salita sul palco, esegue in modo a dir poco inadeguato uno degli Studi di Chopin. Ma, ci\u00f2 che pi\u00f9 importa, dietro le quinte viene incoraggiata da Montefiori a continuare la propria carriera nonostante il presente scacco, mentre Dorothy pu\u00f2 riunirsi in libert\u00e0 con Robert.\nProduzione.\nIl film fu prodotto dalla B. F. Ziedman Film. Una famosa attrice teatrale del primo Novecento, Maude Fealy appare nel cast come istruttore dialoghi.\nDistribuzione.\nDistribuito dalla Grand National Pictures, il film - presentato da Edward L. Alperson - usc\u00ec nelle sale cinematografiche USA il 27 marzo 1937."}
