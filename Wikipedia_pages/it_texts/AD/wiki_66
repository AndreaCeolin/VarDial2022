{"id": "233552", "revid": "767487", "url": "https://it.wikipedia.org/wiki?curid=233552", "title": "Viscosimetro", "text": "Il viscosimetro \u00e8 uno strumento che si usa per misurare la viscosit\u00e0 dei fluidi.\nViscosimetro a capillare.\nIl metodo classico di misura \u00e8 dovuto a George Gabriel Stokes e consiste nel misurare il tempo che un fluido impiega a transitare attraverso un capillare di vetro di lunghezza nota. Questo metodo \u00e8 tuttora utilizzato per la misurazione standard della viscosit\u00e0 dell'acqua e pi\u00f9 in generale per i fluidi newtoniani. In condizioni ideali pu\u00f2 avere una precisione dello 0,1% circa.\nNon \u00e8 adatto alla misura in fluidi ad alta viscosit\u00e0 o contenenti particelle solide. Inoltre non si pu\u00f2 utilizzare con fluidi non newtoniani.\nDeterminazione della viscosit\u00e0.\nLa determinazione della viscosit\u00e0 \u00e8 basata sulla legge di Poiseuille:\nin cui \"t\" \u00e8 il tempo di eluizione di un volume \"V\" di fluido. Il rapporto formula_2 dipende dal valore del raggio del capillare R, dalla pressione applicata P, dalla lunghezza del capillare L e dalla viscosit\u00e0 dinamica \u03b7.\nLa differenza media di pressione \u00e8 data da:\nessendo \u03c1 la densit\u00e0 del liquido, g la costante di gravit\u00e0 e H l'altezza media del menisco liquido.\nIn genere la viscosit\u00e0 del liquido viene confrontata con la viscosit\u00e0 di un altro liquido, per cui si impiega la viscosit\u00e0 relativa, che \u00e8 data da:\nin cui t0 e \u03c10 rappresentano il tempo di deflusso e la densit\u00e0 del liquido puro. Nel caso di soluzioni molto diluite, vale la seguente relazione: \ne la cosiddetta \"viscosit\u00e0 specifica\" viene calcolata come:\no in serie di potenze:\noppure\nin cui formula_9 \u00e8 il \"numero di viscosit\u00e0\".\nLa viscosit\u00e0 intrinseca pu\u00f2 essere determinata sperimentalmente misurando il numero di viscosit\u00e0 in funzione della concentrazione in corrispondenza dell'intercetta dell'asse delle ordinate.\nViscosimetro di Engler.\nIl viscosimetro di Engler (in onore del suo inventore Karl Oswald Victor Engler) si basa sull'efflusso per gravit\u00e0 di una data quantit\u00e0 di fluido (200 ml) attraverso un capillare, necessario per generare il moto del liquido secondo un regime laminare. \n\u00c8 costituito da un recipiente di modeste dimensioni in ottone, immerso in una vasca termostatica, provvisto di un foro calibrato (orifizio) disposto in basso ed al centro. Il rapporto fra il tempo impiegato da 200 ml del liquido in esame alla temperatura di prova ad effluire, attraverso il foro calibrato, nel matraccio disposto in asse, ed il tempo impiegato dallo stesso volume di acqua distillata alla stessa temperatura, esprime la viscosit\u00e0 in gradi engler (\u00b0E) del liquido in esame.\nViscosimetro a rotazione.\nIl viscosimetro a rotazione (o \"rotoviscosimetro\") \u00e8 costituito da un elemento rotante di forma cilindrica o sferica inserito in un contenitore cilindrico contenente il fluido di cui si vuole misurare la viscosit\u00e0. \nQuando l'elemento rotante viene posto in movimento, a causa della viscosit\u00e0 del fluido, si esercita una coppia di forze sul contenitore cilindrico. \nDalla misura dell'intensit\u00e0 della coppia si pu\u00f2 risalire con precisione alla viscosit\u00e0 del fluido.\nViscosimetro Brookfield.\nQuesto tipo di viscosimetro invece misura la forza necessaria per mantenere in rotazione un disco od un cilindro, a velocit\u00e0 angolare costante immerso nel fluido da misurare.\nAnche in questo caso la forza dipende dalla viscosit\u00e0 del fluido. Quindi si rende necessario che il fluido venga portato ad una temperatura di utilizzo.\nViscosimetro a vibrazione.\nI viscosimetri di vibrazione sono sistemi robusti usati per misurare la viscosit\u00e0 nello stato trattato. La parte attiva del sensore \u00e8 un'asta di vibrazione. L'ampiezza di vibrazione varia secondo la viscosit\u00e0 del liquido in cui l'asta \u00e8 immersa. Questi tester di viscosit\u00e0 sono adatti a misurazione bloccando i liquidi fluidi e di grande viscosit\u00e0 (fino a 1.000.000 cP). Attualmente, molte industrie nel mondo considerano questi viscosimetri come il sistema pi\u00f9 efficiente per misurare la viscosit\u00e0, in contrapposizione ai viscosimetri di rotazione, che richiedono pi\u00f9 manutenzione, non sono capaci di misurare bloccando il liquido e richiedono una frequente calibratura dopo uso intenso. La vibrazione dei viscosimetri non ha pezzi mobili, nessuna parte debole, e le parti sensibili sono molto piccole.\nAltri viscosimetri.\nI viscosimetri \"coppa e peso\" funzionano definendo l'esatto volume di campione che deve essere sottoposto a sforzo di taglio all'interno della cella; la coppia di torsione richiesta per raggiungere una certa velocit\u00e0 di rotazione \u00e8 misurata e se ne ricava un grafico. Ci sono due geometrie classiche nei viscosimetri \"coppa e peso\", note come sistemi \"couette\" o \"searle\", distinti dal fatto che sia il contenitore o il peso a ruotare. La coppa rotante \u00e8 preferita in alcuni casi, poich\u00e9 riduce la formazione di vortici di Taylor.\nViscosimetro di Hoppler.\nIl viscosimetro di Hoppler \u00e8 utilizzato per determinare liquidi ad alta viscosit\u00e0, ed \u00e8 basato sulla legge di Stokes. \u00c8 formato da un tubo cilindrico di vetro sul quale sono segnati due traguardi h1 e h2 distanti normalmente circa 10 cm l'uno dall'altro. Il cilindro \u00e8 a sua volta riempito con il liquido in esame e viene posto in posizione leggermente inclinata nell'interno di un bagno termostatato."}
{"id": "233556", "revid": "66387", "url": "https://it.wikipedia.org/wiki?curid=233556", "title": "Rateo di salita", "text": ""}
{"id": "233558", "revid": "339392", "url": "https://it.wikipedia.org/wiki?curid=233558", "title": "Rivolte nella periferia di Parigi del 2005", "text": ""}
{"id": "233563", "revid": "124721039", "url": "https://it.wikipedia.org/wiki?curid=233563", "title": "Asta competitiva", "text": "Asta competitiva \u00e8 una vendita \"agli incanti\" in cui i partecipanti gareggiano secondo regole prefissate al \"massimo rialzo\" o al \"minimo ribasso\".\nSempre nell'ambito dell'asta competitiva si possono trovare una molteplicit\u00e0 di forme diverse:\nIn molte ipotesi il ricorso all'asta competitiva \u00e8 stabilito dalla legge, in altre \u00e8 su base volontaria: un esempio tipico \u00e8 offerto dai liquidatori \"volontari\" di societ\u00e0 quando decidono che l'asta competitiva sia una modalit\u00e0 pi\u00f9 trasparente rispetto alla \"trattativa privata\".\nAsta competitiva dei Titoli di Stato in Italia.\nL'asta competitiva \u00e8 una modalit\u00e0 di emissione relativa ai Titoli di Stato Italiani di mercato monetario (scadenza inferiore o uguale ad un anno), ad esempio i BOT.\nLa partecipazione ad un'asta competitiva \u00e8 riservata agli intermediari finanziari, che normalmente agiscono su ordine dei propri clienti. La quantit\u00e0 di titoli da assegnare \u00e8 prefissata.\nOgni intermediario ha diritto a fare fino a tre offerte distinte, indicando per ciascuna il quantitativo richiesto ed il prezzo di sottoscrizione; gli importi complessivi di ciascuna offerta non possono comunque essere inferiori ad un milione e mezzo di euro.\nLe offerte rimangono segrete fino alla fase di aggiudicazione.\nNella fase di aggiudicazione i titoli vengono assegnati, per la quantit\u00e0 richiesta, all'offerta che presenta in assoluto il prezzo di sottoscrizione pi\u00f9 alto. Si prosegue in ordine decrescente di prezzo finch\u00e9 non viene raggiunta la quantit\u00e0 di titoli prefissata.\nVengono per\u00f2 posti due limiti:\nCalcolo del prezzo massimo accoglibile (PMA).\nLe offerte fatte con prezzi maggiori del PMA non vengono considerate nel calcolo del prezzo di esclusione e nel prezzo medio ponderato d'asta. Vengono per\u00f2 soddisfatte fornendogli la piena quantit\u00e0 di titoli richiesta e il prezzo viene determinato scegliendo il minore tra il PMA e il prezzo che si ottiene sottraendo 10 punti base al rendimento del prezzo pi\u00f9 alto accolto in asta.\nEsempio della fase di aggiudicazione.\nAd un'asta competitiva per l'aggiudicazione di BOT del valore di 1.000 milioni di euro partecipano tre intermediari: Lupo, Compare e Coggioa.\nI tre propongono le loro offerte (per semplicit\u00e0, le quantit\u00e0 sono espresse in milioni di euro):\nLupo\nCompare\nCoggioa\n \n Calcolo del PMA\n DOM&gt;OFF Seconda met\u00e0 dell'importo nominale EMESSO che \u00e8 1.000\n PARTECIPANTE QUANTITA' RICHIESTA PREZZO INDICATO\n LUPO 300 97,20\n COMPARE 200 97,18\n PMP = ((300*97,20) + (200*97,18))/500 = 97,192\n Rendimento = ((100/97,192)-1) = 2,89%\n Rendimento - 0,25% = 2,89 - 0,25 = 2,64%\n PMA = 100/(1 + 2,64%) = 97,42\n Calcolo del PREZZO DI ESCLUSIONE\n COMPARE 400 97,23\n LUPO 100 97,20\n PMP = ((400*97,23) + (100*97,20))/500 = 97,224\n Rendimento = ((100/97,224)-1) = 2,86%\n Rendimento + 1% = 2,86 + 1 = 3,86%\n Prezzo di esclusione = 100/(1 + 0,0386) = 96,29\nTutte le offerte sono comprese tra PMA e PREZZO DI ESCLUSIONE quindi nessuna viene esclusa. \nI titoli verranno quindi assegnati secondo questi criteri:\nRicapitolando, Lupo sottoscrive 400 milioni, Compare sottoscrive 600 milioni, mentre Coggioa non sottoscrive nessun titolo.\nE se invece Coggioa avesse posto una terza offerta al prezzo di 97,18 e quantit\u00e0 100? \nIn questo caso l'offerta di Compare e quella di Coggioa sarebbero allo stesso prezzo e si renderebbe necessario dunque procedere ad una procedura di ripartizione dei titoli mediante una percentuale che si ottiene dal rapporto tra titoli richiesti e titoli disponibili a quel prezzo (in questo caso 200/400=0,5). Compare si aggiudicherebbe quindi 150 milioni (300x0,5), mentre Coggioa 50 milioni (100x0,5).\nCalcolo del PREZZO MEDIO PONDERATO D'ASTA\nDal calcolo viene esclusa la quantit\u00e0 e il prezzo domandate a prezzi superiori al PMA (nel nostro caso non cambia niente perch\u00e9 tutti i prezzi sono inferiori al PMA).\n PMPA = ((400*97,23) + (400*97,20) + (200*97,18))/1.000 = 97,208\n Asta Competitiva: Tabella riassuntiva.\n BOT offerti 1.000\n BOT richiesti 3.300\n BOT assegnati 1.000\n PMPA 97,21\n Rendimento lordo 2,87%\n Prezzo massimo 97,23\n Prezzo minimo 97,18\n Prezzo di esclusione 96,29\n PMA 97,42"}
{"id": "233566", "revid": "33689", "url": "https://it.wikipedia.org/wiki?curid=233566", "title": "Tiger Woods", "text": "Considerato tra i migliori golfisti di tutti i tempi, nonch\u00e9 il migliore dell'era moderna, nella sua carriera pluri-ventennale ha vinto 110 tornei professionistici, di cui 15 major, che ne fanno il giocatore pi\u00f9 titolato della storia; ha mantenuto la prima posizione del ranking mondiale OWG per un totale di 683 settimane, di cui 281 consecutive (dal 12 giugno 2005 al 30 ottobre 2010), ed \u00e8 l'unico golfista ad aver vinto tutti e quattro i tornei major dell'era moderna nell'arco di un singolo anno (a cavallo tra il 2000 e il 2001).\nNel 2014 \u00e8 diventato il primo sportivo al mondo ad aver superato un miliardo di dollari di guadagni tra vittorie e sponsor. Nel 2019 il presidente statunitense Donald Trump lo ha insignito della medaglia presidenziale della libert\u00e0, la pi\u00f9 alta onorificenza civile degli Stati Uniti d'America.\nBiografia.\nEldrick Tront Woods \u00e8 nato da padre afroamericano, Earl e da mamma thailandese, Kultida. Soprannominato \u201cTiger\u201d dal padre, inizi\u00f2 a giocare a golf praticamente da quando inizi\u00f2 a camminare e ben presto venne ritenuto una sorta di bambino prodigio della specialit\u00e0. Nel 1990, a quindici anni, fu il pi\u00f9 giovane golfista a vincere i Campionati nazionali juniores, successo ribadito anche nei due anni seguenti. Dopo aver conquistato consecutivamente tre titoli di campione statunitense del circuito dilettanti (1994, 1995 e 1996), divenne professionista, aggiudicandosi gi\u00e0 al primo anno due tornei del circuito.\nVincitore di 15 tornei major (secondo solo a Jack Nicklaus, con 18) tra il 1997 ed il 2019, ha segnato indelebilmente la storia di questo sport, portandolo sotto la luce dei riflettori dopo anni in cui mancava una figura cos\u00ec dominante e carismatica. Si ricordano, tra i tanti momenti passati alla storia del golf, l'incredibile approccio imbucato alla 16 dell'ultimo giro dei Masters 2005, e la vittoria dopo una buca di spareggio contro Rocco Mediate agli U.S. Open del 2008 alla fine dei quattro giri giocati con una frattura alla tibia ed un legamento del ginocchio che verr\u00e0 ricostruito pochi giorni dopo. Storiche le rivalit\u00e0 con Phil Mickelson e Vijay Singh, tra gli unici atleti in grado di insidiare, anche se solo a periodi alterni, il suo dominio.\nTiger Woods detiene l'incredibile numero di 54 vittorie e solo 4 sconfitte nei tornei in cui era in testa dopo i tre giri, record che ha alimentato il mito dell'imbattibile \"Sunday Tiger Woods\", immancabilmente vestito in maglietta rossa e pantaloni neri la domenica del giro finale (la madre gli tramand\u00f2 questa piccola superstizione sin da bambino). Detiene in tutti e 4 i Tornei Major il record per minor numero di colpi, \u00e8 insieme a Jack Nicklaus l'unico giocatore ad essersi aggiudicato per tre volte il \"Career Grand Slam\", e l'unico golfista nella storia ad aver vinto pi\u00f9 di un Tornei Major per 2 anni consecutivi (2005-2006)\nWoods ha vinto i Masters nel 1997 a 21 anni e 3 mesi risultando il pi\u00f9 giovane vincitore nella storia del torneo (record oggi appartenente a Jordan Spieth). Ha vinto tutti i 4 tornei \"Major\" consecutivamente: dallo U.S. Open del 2000 ai Masters del 2001; questa impresa \u00e8 stata denominata \"Tiger Slam\", e non \"Grand Slam\" perch\u00e9 non \u00e8 stata compiuta nello stesso anno solare. Resta comunque l'unico golfista nella storia di questo sport ad aver compiuto questa impresa.\nHa dichiarato da sempre di voler battere il record di Major vinti, appartenente a Jack Nicklaus (18), e per ora \u00e8 a quota 15, avendo vinto come ultimo titolo i Masters del 2019.\nAlla fine del 2006 ha rinnovato il contratto con la Nike. La celebre marca di abbigliamento sportivo sponsorizza Woods dal 1996, anno in cui \u00e8 diventato giocatore professionista (per una cifra complessiva lorda di oltre 150 milioni di dollari). Il nuovo contratto prevede un compenso superiore a 25 milioni di dollari l'anno, incluse le royalty. Woods ha inoltre firmato con la PepsiCo, per pubblicizzare la Gatorade, un contratto da 100 milioni di dollari, il compenso pi\u00f9 alto mai corrisposto a un atleta per pubblicizzare delle bibite. Nel 2007 \u00e8 stato lo sportivo pi\u00f9 pagato del mondo con oltre 122 milioni di dollari. Inoltre ha pubblicizzato la serie di videogiochi Tiger Woods PGA Tour, serie di grande successo che vede anche lui come personaggio.\nSecondo la rivista Forbes, nel 2012 Woods \u00e8 stato lo sportivo pi\u00f9 pagato al mondo con un guadagno di 83,1 milioni di dollari, mentre nel 2014 \u00e8 sceso al 9\u00ba posto di questa speciale classifica (guadagno di 50,6 milioni di dollari). Al 2016 il suo patrimonio \u00e8 stimato intorno ai 740 milioni di dollari.\nIl 27 novembre 2009 rimane ferito in un incidente automobilistico in Florida, ricoverato in ospedale e dimesso poche ore dopo. La vicenda tuttavia ha scosso l'opinione pubblica perch\u00e9 la ricostruzione dei fatti presenta alcuni dettagli che gli investigatori hanno definito \"oscuri\" e diversi giornali hanno avanzato il sospetto che Woods sia stato aggredito dalla moglie in seguito alla scoperta di diversi tradimenti da parte del marito. A causa di questo scandalo, all'apice della sua carriera professionistica, il 12 dicembre 2009 Woods annunci\u00f2 il ritiro a tempo indeterminato dalle competizioni. Il ritiro si \u00e8 interrotto il 9 aprile 2010, con la sua partecipazione ai Masters, Tiger ha ritrovato per\u00f2 la forma migliore verso la fine del 2011 ed \u00e8 ritornato alla vittoria in Florida dopo quasi due anni di digiuno il 4 dicembre 2011, raggiungendo di nuovo la prima posizione del World Ranking nel Marzo 2013, e vincendo il PGA Tour player of the year per l'undicesima volta.\nIl 29 maggio 2017, mentre si trovava a Jupiter, viene prima arrestato e poi rilasciato su cauzione per guida in stato di ebbrezza. In seguito Woods si scusa per l'accaduto, dicendo tuttavia che la sua alterazione psicofisica era dovuta ad una reazione causata da un mix di medicinali prescrittigli da un medico, e non ad un abuso di sostanze alcoliche; la versione verr\u00e0 poi confermata in seguito anche dalla polizia, che rivela che la condizione del golfista era causata dall'assunzione di alprazolam, un farmaco ansiolitico, insieme ai vari antidolorifici che Woods \u00e8 costretto ad assumere dopo gli interventi alla schiena.\nIl 23 febbraio 2021 rimane coinvolto in un incidente d'auto a Los Angeles e subisce numerose fratture alle gambe."}
{"id": "233567", "revid": "76963", "url": "https://it.wikipedia.org/wiki?curid=233567", "title": "Y\u014dko Kanno", "text": "Biografia.\nKanno inizi\u00f2 a studiare il piano all'et\u00e0 di quattro anni e, sebbene si sia laureata all'universit\u00e0 Waseda (Tokyo) e abbia conseguito un periodo di formazione musicale a Parigi, \u00e8 un'autodidatta nel campo musicale.\nNel 1987 entr\u00f2 nel gruppo (traducibile come \"100% metallo\") come tastierista e autrice di canzoni, fino al suo scioglimento nel 1989. Nello stesso anno cominci\u00f2 a collaborare con la casa di videogames Koei, componendo musiche per videogiochi (in seguito anche per Dreamcast), e poi film, serie TV e pubblicit\u00e0.\nY\u014dko Kanno \u00e8 stata sposata con il compositore Hajime Mizoguchi con cui spesso collabora e condivide il talento musicale poliedrico. Ha composto, assieme a lui, le colonne sonore di \"Escaflowne\" e \"Proteggi la mia terra\". I due hanno divorziato nel 2007.\nTra i suoi brani pi\u00f9 famosi vi sono \"Kiseki no umi\" (\"Record of Lodoss War\"), \"Voices\" (\"Macross Plus\"), \"Tank!\" (\"Cowboy Bebop\"), \"Yakusoku wa Iranai\" (\"I cieli di Escaflowne\"), \"Gravity\" (\"Wolf's Rain\"), \"Inner Universe\" (') e \"Rise\" (').\nKanno \u00e8 la leader della big band di 14 elementi \"The Seatbelts\", riunitasi per la registrazione della rimarchevole colonna sonora di \"Cowboy Bebop\", il cui genere varia dal jazz alla fusion fino al blues ed al rock.\nSi \u00e8 a lungo sospettato che il nome della cantautrice Gabriela Robin, spesso comparsa nei suoi lavori, non fosse altro che uno pseudonimo della stessa Y\u014dko Kanno. Il fatto \u00e8 stato poi confermato nel 2009, quando la presunta Robin rivel\u00f2 in un'intervista che si sarebbe esibita dal vivo in un concerto in cui, poi, ad esibirsi fu proprio la stessa Kanno in un brano attribuito a Gabriela Robin.\nIl 15 settembre 2005 \u00e8 stato comunicato che \u00e8 stata incaricata dalla Gravity Corporation, azienda coreana gi\u00e0 responsabile dell'MMORPG \"Ragnarok Online\", per la creazione della colonna sonora del seguito in fase di sviluppo: \"Ragnarok Online 2\"\nOpere per l'animazione.\nAnime di cui ha composto, integralmente o in larga parte, la colonna sonora:\nAnime in cui ha contribuito parzialmente:\nOpere per i lungometraggi.\nTutti i film per cui ha lavorato sono live action ad eccezione di Noiseman Sound Insect."}
{"id": "233569", "revid": "228587", "url": "https://it.wikipedia.org/wiki?curid=233569", "title": "Centrale telefonica", "text": "Una centrale telefonica, nelle telecomunicazioni, \u00e8 un organo di commutazione di una rete telefonica pubblica (centrale pubblica o \"autocommutatore\") o privata (centralino o PABX), nel primo caso rappresenta il punto di concentrazione della rete telefonica pubblica (in Italia viene utilizzato l'acronimo \"RTG\", per \"Rete Telefonica Generale\", oppure il sostanziale sinonimo inglese PSTN).\n\u00c8 l'evoluzione elettronica del tavolo di commutazione manuale nei quali il 'cordone di operatrice' metteva in comunicazione il chiamante (\"terminazione entrante\") con il chiamato (\"terminazione uscente\").\nGeneralit\u00e0.\nTecnicamente una centrale telefonica pu\u00f2 essere uno \"Stadio di Linea\" (SL), uno \"Stadio di Gruppo Urbano\" (SGU) oppure uno \"Stadio di Gruppo di Transito\" (SGT). Lo Stadio di Linea \u00e8 l'ultima struttura dove possono arrivare tutti gli altri provider con i loro apparati, dopodich\u00e9 inizia il famoso ultimo miglio che giunge fino all'utente e in Italia \u00e8 di propriet\u00e0 di Telecom Italia. I 10500 Stadi di Linea sono collegati ad uno dei 628 Stadi di Gruppo Urbano, che a loro volta sono connessi ad uno dei 65 Stadi di Gruppo di Transito (le centrali interurbane).\nQuesti ultimi sono connessi tra di loro per poter smistare le chiamate interurbane dando cos\u00ec luogo alle dorsali (\"backbone\") principali della rete telefonica nazionale. La rete telefonica ha dunque una tipica struttura 'capillare'. Per completare l'architettura fisica della rete (topologia), alcuni SGT sono connessi ad uno dei 3 gateway internazionali (in Italia a: Milano, Roma, Palermo), che a loro volta sono connessi con i gateway di altre nazioni per le comunicazioni internazionali. Quando uno SGT cede la chiamata al gateway, la chiamata viene pacchettizzata dal pop BBN, e successivamente transita nella rete multiservizio OPB di trasporto IP su cui viaggia anche la rete Internet e quindi si parla di VoIP.\nTutte e tre sono fisicamente lo stesso apparato, configurato per un numero di utenze servite diverso e dotato di collegamenti a banda larga con le altre centrali proporzionale al numero di linee voce e alla banda ADSL erogata moltiplicato il numero di linee servite con quella banda. Pi\u00f9 sinteticamente, la banda del collegamento fra centrali telefoniche dipende dal numero e tipo di utenti allacciati.\nArchitettura della rete Telecom Italia.\nIn Italia, una complessa architettura assicura i collegamenti fra le centrali telefoniche. I 10.500 stadi di linea (che coprono i circa 8000 comuni italiani) sono collegati con cavo interrato o ponte radio a 650 stadi di gruppo urbano a capacit\u00e0 non inferiore a 155 Mbit/s. La numerizzazione degli stadi di linea si \u00e8 conclusa a met\u00e0 degli anni novanta; attualmente la rete telefonica locale italiana \u00e8 servita da centrali di tre diversi costruttori: Italtel Linea-UT100 (66,6% degli stadi di linea), Alcatel A1000 S12 (17,3%) ed Ericsson AXE10 (16,1%).\nOgni SGU \u00e8 connesso, oltre ai suoi stadi di linea, agli SGU limitrofi e al suo stadio di gruppo di transito (SGT) tramite fibre ottiche. Ogni fibra pu\u00f2 trasportare da 622 a 2500 Mbit/s. Gli SGT sono connessi tra di loro con una rete a maglia completa.\nGli SGT sono connessi ai tre \"gateway\" internazionali (situati a Milano, Roma e Palermo), che a loro volta sono connessi a centri intercontinentali (per il traffico diretto verso gli USA il sito \u00e8 nei Paesi Bassi). Il traffico \u00e8 trasportato oltre Atlantico da fibre con capacit\u00e0 attuali di 40 Gbit/s (625.000 canali telefonici equivalenti).\nDa ognuno dei 10.500 stadi di linea partono fasci di cavi (detti cavi di rete primaria) fino 2400 coppie che arrivano a vari armadi ripartilinea ubicati nelle strade. Da questi partono altri cavi (detti cavi di rete secondaria) che raggiungono i distributori o le chiostrine, ovvero piccoli box o colonnine grigie che contengono una morsettiera con capacit\u00e0 tipica di 10 coppie a cui viene collegato, da un lato, il cavo telefonico proveniente dall'armadio ripartilinea, e dall'altro il cavo con destinazione sede dell'utente (presa tripolare o RJ-11).\nCi\u00f2 completa l'architettura dell'attuale rete Telecom Italia. Le velocit\u00e0 di collegamento fra centrali dipendono dalla densit\u00e0 del traffico della zona, a sua volta legato al numero di utenze, ma in passato erano diverse le bande assegnate: 2 Mbit/s (30 canali telefonici), 8 Mbit/s (120 canali) fino ad arrivare a 139 Mbit/s (1800 canali telefonici), per ogni cavo o fascio radio a microonde utilizzato.\nIl massimo di allora \u00e8 inferiore alla banda minima oggi richiesta per collegare le stesse centrali di vent'anni fa, 155 Mbit/s come detto.\nADSL.\nAlcuni Stadi di Linea sono esclusi dalla copertura ADSL perch\u00e9 non collegati alle altre centrali di gerarchia superiore (Stadio di Gruppo) tramite fibra ottica e perch\u00e9 sprovvisti di appositi multiplatori detti DSLAM. .\nIl DSLAM trasmette sopra i 4\u00a0kHz sfruttando parte dello spettro non utilizzato dal canale telefonico tradizionale (RTG) che rimane tra 300 e 3400 Hertz.\nPermutatori.\nIn centrale si trovano i permutatori, composti da strisce e blocchetti.\nIl permutatore \u00e8 una struttura, di dimensioni variabili a seconda del numero di utenze servite dalla centrale, divisa principalmente in due parti.\nLa prima \u00e8 composta da blocchetti, disposti orizzontalmente, collegati elettricamente alle schede di centrale che generano i segnali di telefonia analogica, ISDN e quelli relativi ai vari servizi di trasmissione dati come ADSL, HDSL, VDSL2, ecc.\nLa seconda \u00e8 composta da strisce, poste in verticale, collegate ai cavi che sviluppano la rete esterna e quindi collegate direttamente agli appositi armadi posti in strada e da questi ai box che servono una o pi\u00f9 abitazioni.\nBlocchetti e strisce sono collegati tra loro tramite permute (trecciole di rame) che destinano ogni singola linea telefonica alla relativa posizione sulla striscia."}
{"id": "233571", "revid": "767487", "url": "https://it.wikipedia.org/wiki?curid=233571", "title": "Banffshire", "text": "Banffshire (\"Siorrachd Bhanbh\" in gaelico scozzese) \u00e8 una piccola contea tradizionale del nord della Scozia.\nLa citt\u00e0 principale \u00e8 Banff. Il Banffshire confina a nord con il Moray Firth, ad ovest con il Morayshire e l'Inverness-shire, ed infine a sud con l'Aberdeenshire.\nDurante la guerra civile inglese del XII secolo il Banffshire si trasform\u00f2 in una delle roccaforti Reali. La regione rimase largamente di maggioranza cattolica dopo la riforma nel XVI secolo, periodo in cui fu luogo di numerose rivolte. Dal 1974 al 1996 la regione fu compresa nella regione del Granpian. Oggi, nella nuova suddivisione amministrativa scozzese, appartiene a due distretti diversi: il Moray e l'Aberdeenshire.\nIn quest'area si possono ammirare le rovine di diversi castelli medioevali nonch\u00e9 la chiesa di Gamrie del XII secolo."}
{"id": "233572", "revid": "88740", "url": "https://it.wikipedia.org/wiki?curid=233572", "title": "Petrolio (romanzo)", "text": "Petrolio \u00e8 un romanzo di Pier Paolo Pasolini, rimasto incompiuto, pubblicato postumo nel 1992 da Einaudi.\nLa prima ideazione dell'opera risale alla primavera del 1972 e su di esso Pasolini lavorer\u00e0 fino alla morte, avvenuta nel 1975.\nDi \"Petrolio\" sono rimaste 522 pagine scandite in \"Appunti\" con una numerazione progressiva, che si configurano in un insieme di frammenti pi\u00f9 o meno estesi e di soli titoli.\nTrama.\nProtagonista del romanzo \u00e8 Carlo, ingegnere della borghesia torinese nato nel 1932 e laureatosi a Bologna nel 1956, che lavora all'ENI ed \u00e8 un brillante cattocomunista. Il personaggio di Carlo \u00e8 per\u00f2 sdoppiato: esiste infatti un Carlo che \u00e8 Carlo di Polis, angelico e sociale, e un Carlo di Tetis, diabolico e sensuale. Apparentemente le due met\u00e0 del personaggio sembrano possedere vite diverse, ma in realt\u00e0 si scambiano spesso i ruoli e risultano cos\u00ec come una stessa persona, simbolo della contraddittoriet\u00e0.\nL'opera si apre con un \"Appunto 1\" che possiede solamente il titolo: \"Antefatti\". Segue l'\"Appunto 2\" dal sottotitolo \"La prima rosa dell'Estate\" dove Carlo si trova a Roma, nella casa che ha affittato ai Parioli in attesa che il padre lo raggiunga. Sulla scena, che si svolge nel maggio del 1960, si affaccia il neo-capitalismo.\nCon l'\"Appunto 7\" la scena si sposta in una villa del Canavese. Carlo \u00e8 rientrato a Torino, fa carriera nell'ENI venendo a contatto con un mondo politico-economico sporco e losco, compie un viaggio in Oriente e ha rapporti sessuali con la madre, le sorelle, la nonna, le serve.\nIl momento cruciale del \"poema\" (come spesso lo definisce l'autore) si ha con l'\"Appunto 51\" quando Carlo, guardandosi allo specchio, si accorge di essere diventato una donna.\nNel lungo \"Appunto 55\", intitolato \"Il pratone della Casilina\", Carlo, sullo sfondo della periferia romana, consuma un rapporto orale con venti ragazzi con la ripetitivit\u00e0 di un rito.\nAncora Carlo ha un'esperienza passiva con il cameriere Carmelo del quale \u00e8 sottomesso in un rapporto completo che fa della passivit\u00e0 e dell'essere posseduto il massimo atto di realizzazione. In questo modo la trasformazione in donna di Carlo fa da preludio alla scelta: l'eroe riceve nel proprio corpo la \"Grazia\" (lo sperma) e risulta cos\u00ec l'eletto. Segue una visione che prende la forma di \"stazione\" che \u00e8 tra il teatrale e il cinematografico. Il protagonista \u00e8 un giovane proletario, Merda, e attraverso innumerevoli tappe viene illustrata in forma allegorica quella che \u00e8, secondo Pasolini, la crisi italiana e in particolare la degradazione della giovent\u00f9 con un andamento dantesco.\nLa prima parte del romanzo termina con un ricevimento ufficiale dove sono presenti tutti i notabili e gli uomini politici del presente che raccontano storie allegoriche.\nLa seconda parte \u00e8 molto frammentaria e i materiali sono pochi: una festa ispirata a Dostoevskij intitolata \"I d\u00e8moni\" e una passeggiata del protagonista in campagna e poi nella periferia della citt\u00e0 che ha per titolo \"I Godoari\", tratto dal nome di un popolo barbaro che \u00e8 presente nel racconto \"La villa romana\" di Anna Banti. Il motivo principale \u00e8 quello dell'ultimo Pasolini e cio\u00e8 la denuncia della \"trasformazione-involuzione\" dell'Italia contemporanea.\nCostruzione del testo e linguaggio.\nIn un'intervista concessa alla giornalista Luisella Re, pubblicata su \"Stampa Sera\" del 9 gennaio 1975, Pasolini parla del progetto a cui sta lavorando:\nNella lettera ad Alberto Moravia che accompagna il manoscritto di \"Petrolio\", Pasolini chiarisce il tipo di taglio narrativo che vuole dare al romanzo (metanarrativo e antinarrativo):\nNel leggere infatti i frammenti di \"Petrolio\" si osserva che la lingua \u00e8 ora raziocinante e precisa, spesso saggistica, ora lirica, a volte elementare, a volte estremamente elaborata. Nel progetto dell'autore l'opera avrebbe dovuto raggiungere ogni estremo della forma fino a quello illeggibile delle pagine in greco o giapponese.\nImpostazione e influenze.\n\"Petrolio\" appare debitore al modello della commedia dantesca, con la sua satira e la dura denuncia della politica contemporanea. L'ideologia, fulcro dell'opera, \u00e8 quella politico-sessuale e il tema principale \u00e8 il potere e il male. Secondo Walter Siti - curatore delle opere complete di Pasolini per la collana editoriale \"I Meridiani\" della Mondadori - Pasolini era sconvolto dall'idea che il potere avesse \"giocato due partite, inscenando degli attentati di destra per colpire la sinistra e poi il contrario. Era per lui la doppia faccia del potere\".\nMolte sono nel romanzo le suggestioni di carattere medioevale e tutta l'opera si appoggia a strutture di carattere mitologico, come quella degli Argonauti o di Tiresia maschio e femmina avvicinandosi anche allo schema moderno dell\"'Ulisse\" di Joyce (anche se Pasolini ne rifiutava, come si pu\u00f2 leggere nell'appunto-elenco \"la scrittura\").\nPasolini scrive che questa sua opera si sarebbe presentata \"sotto forma di edizione critica di un testo inedito\", finzione che la morte improvvisa dell'autore ha reso reale.\nPer la portata del suo discorso storico e politico rispetto al paese, \"Petrolio\" \u00e8 stato spesso indicato dalla critica come un possibile candidato al titolo di Grande Romanzo Italiano.\nIl capitolo scomparso?\nNel 2010 Marcello Dell'Utri annunci\u00f2 il ritrovamento di uno scomparso frammento del romanzo \"Petrolio\", precisamente l'appunto contrassegnato dal numero 21 e intitolato \"Lampi sull'Eni\", di cui nell'edizione a stampa \u00e8 rimasto solo il titolo e una pagina bianca. Graziella Chiarcossi, cugina di Pasolini e erede e custode dei manoscritti, ha sostenuto che quel capitolo non \u00e8 mai stato scritto. Ma poich\u00e9 in un'altra pagina di \"Petrolio\", Pasolini rimanda il lettore proprio a quel capitolo mancante, la questione resta aperta."}
{"id": "233575", "revid": "1658", "url": "https://it.wikipedia.org/wiki?curid=233575", "title": "Centrali telefoniche", "text": ""}
{"id": "233576", "revid": "554814", "url": "https://it.wikipedia.org/wiki?curid=233576", "title": "Autobus", "text": "L'autobus (spesso abbreviato solo in bus e noto anche come corriera) \u00e8 un mezzo di trasporto automotore riservato alle persone e ai loro rispettivi bagagli, principalmente utilizzato nel trasporto pubblico e turistico.\nStoria.\nL'invenzione di un vero e proprio sistema di trasporto pubblico urbano, che risale agli inizi del XIX secolo, \u00e8 contesa fra molti imprenditori francesi, tedeschi e inglesi. Si \u00e8 certi per\u00f2 di come sia nato il nome \"autobus\", o pi\u00f9 precisamente \"omnibus\".Intorno al 1825 Stanislas Baudry (1777\u20131830) decise di aprire un mulino a vapore presso la citt\u00e0 di Nantes. Per impiegare senza sprechi tutta l'acqua calda che veniva usata per il funzionamento del mulino, decise anche di aprirci accanto un bagno pubblico, in cui chiunque volesse si poteva fare un bagno bollente. Il problema, per\u00f2, era che il mulino si trovava un po' fuori citt\u00e0, quindi i clienti scarseggiavano, e Baudry decise cos\u00ec di creare una navetta che, dal centro di Nantes, portasse proprio al mulino. La stazione della navetta a Nantes era situata proprio davanti alla bottega di un noto cappellaio, Monsieur Omn\u00e8s, il quale, giocando con il suo nome e col latino, vi aveva affisso un'insegna con su scritto: \"Omnes Omnibus\", che poteva significare sia \"Tutto per tutti\" sia \"Omn\u00e8s per tutti\". Alla vettura che stazionava l\u00ec fu quindi affibbiato il nomignolo di \"omnibus\".\nNel 1821 fu brevettato da Julius Griffith, in Inghilterra, l'autobus a vapore.\nIl primo traffico di linea a motore per\u00f2 si stima che sia stato inaugurato il 18 marzo 1895 tra Siegen e Netphen e veniva gestito dalla \"Netphener Omnibusgesellschaft\". Per l'esercizio della linea venne impiegato un veicolo dal nome \"Landauer\", che effettivamente aveva pi\u00f9 somiglianze con una carrozza che con un autobus moderno. Questo primo autobus del mondo veniva costruito a mano a partire dal 1895, quindi perfino un anno prima dei primi autocarri, dalla Benz e disponeva di otto posti a sedere e di un motore da 5 cavalli, la sua velocit\u00e0 media era di 15\u00a0km/h, tanto da poter percorrere il tratto di strada tra Siegen e Netphen in 1 ora e 20 minuti. Il viaggio costava la cifra, per i parametri di allora esosa, di 70 pfennig.\nPer la ridotta maneggiabilit\u00e0 dei primi autobus Benz l'esercizio degli autobus nel territorio di Siegen era stato, tuttavia, nuovamente interrotto prima della fine dell'anno, nonostante questo colpo sorsero negli anni successivi in tutto il mondo collegamenti di linea sempre pi\u00f9 nuovi grazie al continuo miglioramento delle tecniche dei veicoli; ad esempio nel Regno Unito la prima linea \u00e8 del 1898, in Italia venne invece attivata nel 1903, per collegare Garessio a Ventimiglia.\nI modelli si espansero nel XX secolo fino alla capillare diffusione della forma contemporanea riconoscibile negli autobus di maggiori dimensioni a partire dagli anni '50. L'AEC Routemaster, sviluppato in tale decennio dalla Associated Equipment Company, fu un modello realizzato con un design all'avanguardia e rimane un'icona anche della Londra moderna. Le particolarit\u00e0 furono un design innovativo finalizzato al risparmio energetico e per la prima volta su un autobus vennero utilizzati sospensioni anteriori indipendenti, il servosterzo, un cambio del tutto automatico e freni idraulici.\nNegli anni '60 inizi\u00f2 in Germania un'unificazione delle tipologie di autobus grazie al \"Verband \u00f6ffentlicher Verkehrsbetriebe\" (V\u00d6V), che in collaborazione con alcune aziende di trasporto pubblico svilupp\u00f2 prototipi per autobus di linea, che furono poi perfezionati da diversi produttori.Il primo prototipo di V\u00d6V I port\u00f2, a partire dal 1968, alla produzione dell'Mercedes-Benz O305 (1969), al Magirus-Deutz 170S11H (1967), al B\u00fcssing 110V (1967), al SL 200 della MAN AG (1971) e all'Ikarus 190 (1973).\nIl V\u00d6V II in qualit\u00e0 di successore del V\u00d6V I aveva come scopo dell'evoluzione un pavimento basso e perci\u00f2 anche un'altezza di salita pi\u00f9 bassa. Dai prototipi S80 provati tra il 1976 e il 1978 si svilupparono l'Auw\u00e4rter Neoplan N416, il Mercedes-Benz O405 e il MAN SL 202.\nCon il \"V\u00d6V III\" venne realizzato un autobus a pianale ribassato, che costitu\u00ec il fondamento ad esempio per il Neoplan N4014NF, per il Mercedes-Benz O405 N, per il MAN NL 202 e l'Iveco CityClass.\nNegli ultimi anni si sono unificati i vantaggi degli autobus (meno infrastruttura) e quelli dei tram (comfort e capacit\u00e0) nei cosiddetti filobus, veicoli elettrici, disposti di apposito pantografo per il ricaricamento, che non necessitano delle rotaie e possono compiere il proprio percorso anche in zone sprovviste di linea aerea.\nTecnica.\nPropulsione.\nLa propulsione pu\u00f2 essere generata da un motore Diesel, a metano, GPL o bioetanolo.\nEsistono anche autobus a propulsione elettrica (solo con motore elettrico) o ibridi (con motore elettrico in serie o parallelo con motore termico diesel o gas), in particolare, la propulsione ibrida, sta avendo un buon incremento negli ultimi anni, specie negli Stati Uniti d'America, pur essendo nata nei primi anni novanta, in Europa e in Italia.\nLa propulsione elettrica attualmente viene sfruttata per i filobus, che in ogni caso necessitano, anche solo per parte del tratto, di una linea aerea per il ricaricamento, questo li rende diversi dai cosiddetti elettrobus, che non sono muniti di pantografo n\u00e9 tanto meno hanno bisogno della linea aerea.\nLa propulsione con motore a idrogeno tramite celle combustibili \u00e8 in fase di sperimentazione in tutto il mondo.\nLa Scania AB produce autobus alimentati a bioetanolo, combustibile di origine naturale.\nNelle principali citt\u00e0 d'Italia, negli anni quaranta, hanno circolato autobus a gas \"povero\" ottenuto mediante gassogeno o gasogeno a legna.\nLa trazione \u00e8 generalmente effettuata dalle ruote posteriori (trazione posteriore) o, in caso di alcuni veicoli di massa inferiore ai 35q, dalla ruote anteriori (trazione anteriore).\nIl modo in cui \u00e8 esercita la trazione \u00e8 strettamente legato al posizionamento del motore:\nMasse e dimensioni.\nGli autobus, di massima, sono pi\u00f9 leggeri degli autocarri di dimensione simile, cos\u00ec che negli autobus da turismo spesso sono sufficienti trazioni con cambio a 6 marce, nella maggior parte dei casi con una qualche forma di cambio in presa e/o una frizione automatica. Negli autobus cittadini vengono impiegate correntemente trazioni automatiche a cambio progressivo, poich\u00e9 tale automatismo offre un comfort senza strappi o scossoni, migliore per i passeggeri in piedi. Gli autobus pi\u00f9 grandi, tra cui tutti i veicoli snodati, hanno generalmente tre assi. Nei veicoli rigidi l'asse posteriore \u00e8 semplicemente raddoppiato, in tal caso l'ultimo asse \u00e8 generalmente sterzante; nei veicoli snodati l'asse mediano \u00e8 posizionato anteriormente allo snodo, l'asse posteriore \u00e8 l'asse di trazione.\nPer la costruzione della carrozzeria esistono due concezioni.\nIl telaio degli autobus da turismo o extraurbani spesso ha sull'asse anteriore un attacco monoruota. L'asse posteriore \u00e8 solitamente rigido. Gli autobus di linea possiedono assi posteriori e anteriori rigidi. Il limite di velocit\u00e0 per gli autobus fino a 8t di massa complessiva ammessa a pieno carico \u00e8 identico a quello delle autovetture: 50, 90, 110, 130\u00a0km/h in urbano, extraurbana secondaria, extraurbana principale e autostrada; se superano le 8t di massa complessiva ammessa a pieno carico, su extraurbana secondaria e principale \u00e8 80\u00a0km/h e 100 in autostrada. In ogni caso per\u00f2 il limitatore di velocit\u00e0 impedisce di superare i 100\u00a0km/h\nCategorie di autobus.\nMinibus e midibus.\nIl minibus \u00e8 la versione pi\u00f9 piccola dell'autobus, e questa categoria comprende tutte le vetture di lunghezza inferiore agli 8 metri (compresi spesso i furgoni), la cui capienza va dagli 8 ai 30 posti a sedere.Se invece la lunghezza varia dagli 8 agli 11 metri, il veicolo rientra nei cosiddetti midibus, che hanno una capienza di circa 30 posti. Vengono spesso usati nei tragitti di montagna, in percorsi stretti o linee poco utilizzate.\nAutobus a due piani.\nGli autobus a due piani (o bipiano) sono una particolare categoria di autobus che comprende le vetture disposte di due piani per i passeggeri. Questa variante \u00e8 molto diffusa in Gran Bretagna ma \u00e8 presente anche in molti altri paesi. Le dimensioni possono variare dagli 8 ai 14 metri e pu\u00f2 trasportare fino a 100 passeggeri.\nAutobus.\nL'autobus per antonomasia, essendo molto versatile e capiente, pu\u00f2 essere usato per il servizio urbano, suburbano e interurbano. I modelli pi\u00f9 moderni dispongono di un pianale ribassato e sono spesso provvisti di una pedana idraulica per permettere la salita dei passeggeri disabili.\nPullman.\nIn un \"pullman\" (in francese \"autocar\" e in inglese \"coach\") tutti i viaggiatori sono obbligatoriamente seduti e i tutti i sedili sono dotati di cinture di sicurezza. I pullman sono dotati di uno spazio nella quale i passeggeri possono mettere i propri bagagli, questo spazio \u00e8 generalmente situato sotto l'abitacolo, e quindi i pullman sono pi\u00f9 alti degli autobus; i pullman impiegati su lunghe distanze sono inoltre dotati di toilettes e di sedili inclinabili.\nUn pullman \u00e8 un mezzo di trasporto pubblico stradale capace di accogliere dei viaggiatori seduti, impiegato su connessioni di media e lunga distanza: connessioni regolari (interurbane, interregionali o nazionali), connessioni turistiche (pullman turistico), connessioni scolastiche (scuolabus), ecc.\nIn sintesi: un autobus \u00e8 un mezzo di trasporto impiegato su linee regolari urbane e periurbane dotato di pochi posti a sedere, un pullman \u00e8 impiegato su linee regolari di media e lunga percorrenza dotato unicamente di posti a sedere ed un pullman turistico \u00e8 come il pullman ma \u00e8 impiegato su linee non regolari (a noleggio) e generalmente offre un confort superiore.\nI pullman hanno generalmente le medesime dimensioni di un autobus (tra 11 e 14 metri), offrono tra 50 e 60 posti a sedere e sono spesso impiegati da aziende di trasporto come Eurolines, Flixbus, Itabus, ecc.\nScuolabus.\nGli scuolabus sono una variante degli autobus, e sono molto diffusi negli Stati Uniti e in Canada. Come suggerisce il nome vengono adibiti al trasporto degli studenti e possono essere gestiti dalle singole scuole, dagli enti statali o da un'azienda privata. Spesso differiscono dall'autobus in termini di struttura, essendo tuttavia uguale il funzionamento.\nGran Turismo.\nMeglio conosciuti come pullman turistici e spesso abbreviati in GT, questi \"autobus\" hanno la peculiarit\u00e0 di non essere utilizzati solitamente per il trasporto pubblico locale. Le dimensioni rimangono quelle dell'autobus di linea, tuttavia sono pi\u00f9 confortevoli e vengono allestiti per trasportare appunto turisti e scolaresche o sono destinati al noleggio per privati (come ad esempio le societ\u00e0 calcistiche); vengono anche impiegati nel trasporto pubblico a lunga percorrenza e in questo caso sono chiamati semplicemente \"pullman\". Ne esiste una versione caratterizzata dall'assenza del tetto, il cosiddetto \"torpedone\", il quale pu\u00f2 essere sia bipiano che singolo.\nAutosnodato.\nL'autosnodato (o articolato) \u00e8 una versione dell'autobus composta da due elementi uniti da un dispositivo flessibile. Solitamente le dimensioni si aggirano intorno ai 18 metri e la capienza dei passeggeri \u00e8 di circa 90-120. Esistono in alcuni paesi i cosiddetti jumbobus (o bi-articolati) di 24 metri che presentano tre corpi collegati da due dispositivi flessibili; esiste un'altra variante, prodotta in Germania, che \u00e8 costituita da un autosnodato bipiano, gli unici esemplari sono stati prodotti dalla Neoplan tra il 1975 e 1992.\nFilobus.\nI filobus sono l'unione di tram e autobus, infatti sono dotati di un motore elettrico la cui batteria \u00e8 ricaricabile collegandosi con il pantografo alla linea aerea; questo permette alla vettura di percorrere lunghi tratti anche in assenza di linea aerea e non richiede, al contrario del tram, le rotaie. Solitamente i filobus sono degli autosnodati, ma nel passato potevano essere anche di dimensioni inferiori, tra i 12 e i 17 metri.\nTipologie in disuso.\nNegli anni Trenta erano comuni gli autobus come il B\u00fcssing del tipo SS e del tipo DS. Oggi sopravvivono come mezzo di trasporto locale pubblico, nel tipo di evoluzione cubana, proprio della capitale Avana. Per la loro forma di costruzione, con la zona di risalita ribassata al centro dell'abitacolo, vengono chiamati \"Camello\".\nNegli anni Cinquanta erano comuni in Germania singolari modelli di autobus anfibi su rotaia e su gomma, gli \"Schienen-Stra\u00dfen-Omnibus\", che potevano circolare sia sulla strada che in tratti su rotaia.\nNormativa.\nIl sistema normativo pi\u00f9 diffuso relativo alla costruzione e messa in circolazione degli autobus \u00e8 quello concordato dai paesi UNECE, specificamente nel regolamento n. 107 (\"Disposizioni uniformi relative all'omologazione dei veicoli di categoria M2 o M3 con riguardo alla loro costruzione generale\"). Esso \u00e8 evoluzione delle normative nazionali che fino agli anni 2000 hanno regolato la costruzione e omologazione degli autobus.\nNormativa europea.\nClassificazione.\nSecondo le direttive 2001/86/CE e 97/27/CE si distinguono le seguenti classi:\nDotazioni di sicurezza obbligatorie.\nTra le dotazioni di sicurezza obbligatorie secondo la normativa europea si contano le uscite di servizio e le uscite d'emergenza, gli estintori e la cassetta di pronto soccorso.\nLimiti di masse e dimensioni.\nSecondo la normativa italiana l'autobus a due assi \u00e8 lungo massimo 13,50 m, oppure massimo 15 m se a 3 o pi\u00f9 assi, oppure ancora 18,75 m se autosnodato, largo massimo 2,55 m e alto massimo 4 m (o 4,30 m se in servizio di linea urbano). La massa massima ammessa di autobus e autosnodati a due assi \u00e8 di 19 t.\nPermessi e licenze per l'utilizzo.\nL'intestazione di un autobus \u00e8 concessa solo a soggetti titolati al trasporto di persone (aziende di trasporto persone terze, aziende e associazioni per trasporto di personale o soci, etc.) e la conduzione \u00e8 permessa solo a persone in possesso di patente di guida D, D1 o D1E e Carta di Qualificazione del Conducente (CQC persone)."}
{"id": "233578", "revid": "339392", "url": "https://it.wikipedia.org/wiki?curid=233578", "title": "Captain Crunch", "text": ""}
{"id": "233579", "revid": "785863", "url": "https://it.wikipedia.org/wiki?curid=233579", "title": "ABY e BBY", "text": ""}
{"id": "233580", "revid": "1305772", "url": "https://it.wikipedia.org/wiki?curid=233580", "title": "Charlie Christian", "text": "Charles Henry Christian nacque a Bonham, in Texas, il 29 luglio 1916. Presto Charlie impar\u00f2 a suonare la chitarra (su uno strumento\neconomico regalatogli dal padre) sviluppando una tecnica sopraffina che gli consent\u00ec di gettare le basi per definire un ruolo di \nrilievo alla chitarra elettrica, fino al quell'epoca relegata a un ruolo secondario e di mero accompagnamento. \n\u00c8 considerato, difatti, il padre della chitarra elettrica jazz, e indirettamente del solismo rhythm &amp; blues e rock degli\nanni a venire.\nLo strumento al quale Christian \u00e8 associato in maniera iconica fu una Gibson ES-150, una delle prime chitarre elettrificate.\nQuesto modello e il particolare pick-up che lo equipaggiava sono definiti comunemente dai musicisti e gli appassionati di jazz\n\"Charlie Christian model\" (abbreviato \"C.C.\").\nScoperto dal produttore e talent-scout John Hammond mentre si esibiva anonimamente in complessi blues\ne session radio di Western-Swing nel Midwest, venne assunto dal celebre clarinettista e bandleader Benny Goodman, e ha passato\nla maggior parte della breve carriera nei piccoli gruppi di quest'ultimo (BG's sextet/septet); il suo capolavoro \u00e8 \"Solo Flight\", un concerto per chitarra e orchestra scritto da Jimmy Mundy e inciso con la big band di Goodman.\nAltre importanti session sono quelle con Lionel Hampton (con il giovane Dizzy Gillespie, Benny Carter e i tre sax tenori Hawkins, Webster e Chu Berry), Lester Young (Kansas City six) e Edmund Hall (Celeste quartet) e le storiche jam sessions del locale Minton's, che posero le basi del bebop, in cui incontr\u00f2 Thelonious Monk, Gillespie, Hot Lips Page, Don Byas e Kenny Clarke.\nNel 1939, a soli 23 anni, a Christian venne diagnosticata una grave forma di tubercolosi, per la quale venne poi ricoverato a partire dal 1940. In quegli anni non vi erano particolari ed efficaci cure contro la tubercolosi, il che port\u00f2 al peggioramento delle condizioni fisiche dell'artista. Charlie Christian mor\u00ec tre anni dopo il suo ricovero, il 2 marzo 1942. Il corpo venne seppellito nella citt\u00e0 natale, ma la lapide identificativa non fu mai incisa, lasciando quindi un alone di mistero sul luogo esatto della sepoltura."}
{"id": "233583", "revid": "125288811", "url": "https://it.wikipedia.org/wiki?curid=233583", "title": "Sigaro", "text": "Il sigaro \u00e8 un cilindro di foglie di tabacco seccate, fermentate e arrotolate, che pu\u00f2 essere fumato.\n\u00c8 assai probabile che le prime piante di tabacco siano state scoperte dai primi europei nell'isola di Santo Domingo, ma la pianta era presente un po' in tutto l'arcipelago caraibico. Il tabacco usato per i sigari viene coltivato in quantit\u00e0 significative in nazioni come il Brasile, il Camerun, Cuba, Repubblica Dominicana, Honduras, Indonesia, Messico, Nicaragua e negli Stati Uniti d'America.\nI sigari fatti a Cuba sono stati a lungo considerati senza pari, grazie al microclima unico della zona di \"Vuelta Abajo\" nella provincia di Pinar del R\u00edo nell'ovest dell'isola, dove viene coltivato un tabacco di altissima qualit\u00e0 importato nell'isola (che originariamente aveva una variet\u00e0 assai forte e acre), e lavorato grazie all'abilit\u00e0 ed esperienza dei fabbricanti di sigari.\nDopo la rivoluzione del 1959, le manifatture di sigari furono nazionalizzate e questo provoc\u00f2 la massiccia emigrazione di quasi tutti i manager pi\u00f9 esperti e di buona parte delle abili maestranze alla volta della vicina isola di Santo Domingo, oltre che in Nicaragua e in Honduras, paesi che, fino ad allora, erano stati del tutto marginali nella fabbricazione e nella commercializzazione dei sigari.\nIl governo cubano recuper\u00f2 in parte tale situazione di gravissima crisi e oggi Cuba \u00e8 nuovamente considerata da molti un luogo di eccellenza per i vari \"vitolas\" prodotti, pur subendo ancora la forte concorrenza quantitativa e qualitativa di Santo Domingo e, in parte, dell'Honduras e del Nicaragua. In Europa sono considerate di buon livello le manifatture dei Paesi Bassi e della Germania, ma anche l'Italia, con i suoi vari tipi di sigari Toscano.\nComposizione del sigaro.\nUn sigaro si compone di foglie di tabacco, cui sono state eliminate le nervature, arrotolate a mano o a macchina. Si distinguono tre elementi: tripa, capote e capa. La tripa, o ripieno, pu\u00f2 essere composta da foglie intere (nei sigari di maggior pregio) o da trinciato di tabacco; ci\u00f2 \u00e8 rivestito da un'ulteriore foglia di tabacco (\"capote\"), la cui funzione \u00e8 quella di dare una prima forma al sigaro. Tripa e capote sono a loro volta racchiuse ancora da un'altra foglia appositamente tesa, lavorata e sigillata al corpo del sigaro con una goccia di resina vegetale del tutto inodore e insapore che \u00e8 chiamata \"capa\". La capa deve essere rimossa o bucata in corrispondenza della \"testa\" (cio\u00e8 la parte chiusa del sigaro) usando strumenti come il cutter, cio\u00e8 una piccola ghigliottina, o il puncher, che crea un foro per poter aspirare il fumo una volta acceso il sigaro.\nContrariamente a quanto si crede il colore della capa non \u00e8 legato alla forza del sigaro: \u00e8 semplicemente una convenzione usata in passato, quando a sigari di colore chiaro si abbinava una \"tripa\" pi\u00f9 leggera e a sigari scuri una pi\u00f9 forte. La forza del sigaro infatti \u00e8 dovuta alla mescola (detta \"ligada\") del tabacco proveniente da tre diverse parti della pianta: il ligero, il seco e il volado. Il ligero (che consiste nelle foglie della parte alta della pianta) d\u00e0 forza alla ligada; il seco (foglie della parte intermedia) conferisce forza e gusto; infine il volado (foglie basse) \u00e8 usato per aumentare la combustibilit\u00e0 del tabacco, essendo di per s\u00e9 poco aromatico.\nLa produzione.\nUna volta effettuato il raccolto delle foglie di tabacco queste vengono sistemate in apposite strutture, quasi sempre di legno, per l'essiccazione e lo stagionamento. Si tratta di una fase fondamentale per la riuscita del prodotto sia per il metodo utilizzato (che tendenzialmente \u00e8 unico) che per il tempo di invecchiamento che \u00e8 invece molto variabile: si va da un minimo di 6 mesi ad un massimo superiore ai due anni, specialmente per la marche cubane di maggior prestigio come Cohiba.\nTerminata la stagionatura, le foglie vengono portate nelle fabbriche di produzione, a Cuba denominate \"galeras\", in cui vengono creati da artigiani esperti denominati \"torcedores\". La tecnica e l'abilit\u00e0 di \"arrotolamento\" sono anch'esse fondamentali per la riuscita del prodotto sotto due profili; il primo \u00e8 il mantenimento della tipicit\u00e0 della marca e del tipo particolare di vitola, in quanto il \"torcedor\" deve aver cura di mantenere la \"ligada\" creata dalla marca per quel tipo di sigaro (ovvero la proporzione tra i vari tipi di foglie che caratterizza il sapore ed il gusto dello stesso); il secondo \u00e8 la tecnica di costruzione del sigaro, che deve essere correttamente riempito al fine di evitare che, se troppo \"vuoto\", possa avere una resa qualitativa minore o che, se peggio \u00e8 troppo pieno, il tiraggio possa essere difficoltoso e la fumata decisamente compromessa.\nI \"torcedores\" spesso possono portare con s\u00e9 piccole quantit\u00e0 di tabacco per produrre sigari in proprio. Nei casi pi\u00f9 gravi possono anche accadere veri e propri furti di materiali (compresi scatole, etichette e certificati di autenticit\u00e0), al fine di creare materiale contraffatto. A Cuba questi casi sono frequenti, e sebbene queste scatole false siano comunque di qualit\u00e0 buona, \u00e8 sempre difficile (se non si \u00e8 intenditori e se non si d\u00e0 la possibilit\u00e0 di assaggiare un sigaro prima di acquistare) capire quali scatole contraffatte siano realizzate in questo modo o quali in modalit\u00e0 ben peggiore (usando tabacco non correttamente stagionato e prodotto o addirittura usando foglie di piante diverse).\nUna volta creati i sigari questi passano davanti a operai esperti nella selezione del colore degli stessi; a seconda del tipo e della qualit\u00e0 di foglia o soprattutto del periodo di stagionatura, le fasce possono essere di colori molto diversi: dal \"claro\" (ovvero un marrone molto sbiadito) fino al \"negro\" (ovvero un marrone molto scuro e prossimo al nero). Gli addetti a questo compito si preoccupano di mettere assieme i sigari di colori simili, affinch\u00e9 in una scatola gli stessi non siano troppo diversi ed esteticamente poco appetibili.\nDopo la selezione del colore, come ultima fase, la grandissima maggioranza dei sigari vengono \"anillati\", ovvero viene aggiunta (tendenzialmente poco dopo la testa del sigaro, che \u00e8 la parte da cui si tira) l'anilla, che \u00e8 una fascetta rappresentante il marchio della casa di produzione. Di questo compito sono incaricati degli operai molto veloci e abili, in grado di apporre l'anilla in pochissimi secondi. Diversamente da quello che si potrebbe pensare, questa \u00e8 una fase molto delicata perch\u00e9 la fascetta deve essere chiusa con una quantit\u00e0 minima di colla (al fine di restare attaccata al sigaro) stando bene attenti che il collante non entri in contatto con la fascia; diversamente, al momento di rimuoverla, il fumatore si troverebbe in mano un pezzo di foglia e questo potrebbe causare il progressivo srotolamento del sigaro stesso. Va detto infatti che nessun sigaro, specialmente nessuno di quelli di alt\u00e0 qualit\u00e0, \u00e8 assemblato utilizzando collanti o elementi chimici simili.\nIl confezionamento.\nIl sigaro \u00e8 un oggetto particolarmente delicato e bastano poche ore di conservazione scorretta per compromettere, a volte in modo irrimediabile, il suo pieno utilizzo. Per questo motivo un sigaro deve essere sempre confezionato se deve essere trasportato da un luogo ad un altro, ragione per cui \u00e8 conservato nei seguenti modi:\nTubo.\nPu\u00f2 essere in alluminio o meno frequentemente in plastica, garantisce la conservazione per lunghi periodi e pu\u00f2 essere riutilizzato a piacere. All'interno del tubo spesso viene usato del tranciato sottile di cedro per mantenere pi\u00f9 costante possibile il livello di umidit\u00e0 del sigaro posto all'interno. Esistono anche versioni pregiate in pelle, che possono contenere fino a cinque sigari, ma che non garantiscono la tenuta stagna.\nConfezione in cartone o plastica.\nLa confezione in cartone (\"petaca\") \u00e8 da tre o cinque pezzi, non garantisce la tenuta dell'umidit\u00e0 e a lungo andare altera il sapore dei sigari contenuti: per tali motivi \u00e8 da ritenere il peggior tipo di confezionamento, nonostante sia usato anche per sigari di qualit\u00e0 (ad es. Cohiba, Partagas, Montecristo). La confezione in plastica (detta anche \"bundle\") \u00e8 invece riservata a sigari di bassa qualit\u00e0 e prezzo economico.\nLa scatola.\nIl sigaro pu\u00f2 anche essere conservato in scatole in legno, grezzo o ricoperto di carta recante il logo della marca, che garantiscono una buona tenuta dell'umidit\u00e0 sul breve periodo, ma che comunque necessitano di stare in ambiente protetto se il sigaro \u00e8 conservato a lungo.\nLa scatola da 25 unit\u00e0 \u00e8 il formato classico nel confezionamento, coi sigari disposti in due file (una da 13 una da 12) o in tre file (8-9-8). Tuttavia la scatola stessa, di forma rettangolare, tende a schiacciare i sigari e a far perdere loro la struttura cilindrica. Per questo motivo \u00e8 sempre pi\u00f9 frequente il confezionamento in scatole denominate \"cabinet\", che possono contenere 25 o anche 50 sigari, in cui per\u00f2 i suddetti sono conservati sciolti e non incastrati.\nIn questi casi i sigari vengono avvolti in una semplice fascia, in modo da tenerli insieme senza perdere la loro forma originaria. Il \"cabinet\" \u00e8 da considerarsi la forma di confezionamento migliore, tanto che pare che i migliori sigari siano messi proprio in questo tipo di scatole. Negli ultimi anni il mercato si \u00e8 allargato notevolmente, e per venire incontro alle esigenze di nuovi fumatori sono state introdotte anche scatole da 5 o 10 unit\u00e0, non solo riservate a produzioni speciali o per sigari particolarmente rari e costosi che pochi potrebbero comprare in confezioni da 25, ma anche per renderne pi\u00f9 fruibile l'acquisto.\nAltre confezioni.\nMolti altri tipi di confezionamento possono essere usati, specie per produzioni limitate e speciali: giare di ceramiche (una delle migliori soluzioni in fatto di conservazione), humidor in legno decorato dalle forme pi\u00f9 diverse (ogni anno a Cuba ne vengono presentati di nuovi), box metallici.\nConservazione.\nIl sigaro \u00e8 un prodotto che necessita di un sistema di conservazione particolare affinch\u00e9 vengano preservate le qualit\u00e0 organolettiche nel tempo. Un avana di buon livello continua a migliorare per oltre 10-15 anni dalla produzione, per poi lentamente calare.\nLa questione sul numero ottimale di anni per la conservazione \u00e8 dibattuta: alcuni preferiscono fumare il sigaro \"fresco\", appena rollato o comunque entro 3 anni dalla fattura, altri propendono per stagionature pi\u00f9 lunghe (5, 10 anni), altri ancora sono sostenitori del sigaro \"vintage\", con pi\u00f9 di 10 anni di invecchiamento. Premettendo che la scelta si basa sul gusto personale, un sigaro fresco avr\u00e0 aromi pi\u00f9 distinguibili e ruvidi, un sigaro invecchiato tender\u00e0 a offrire sapori pi\u00f9 amalgamati e pastosi. A prescindere comunque da queste preferenze, ogni appassionato deve munirsi di un sistema di conservazione. Due sono i parametri fondamentali da tenere presente quando si parla di sigari: umidit\u00e0 e temperatura.\nUmidit\u00e0.\n\u00c8 il primo parametro da controllare per conservare dei sigari; esso pu\u00f2 essere facilmente tenuto sotto controllo con un igrometro, digitale o analogico. A questo punto bisogna distinguere tra umidit\u00e0 assoluta del tabacco (U a) ed umidit\u00e0 relativa ambientale (U r); in genere l'umidit\u00e0 assoluta di equilibrio per il tabacco, in ambiente standard, \u00e8 del 12% (*). \u00c8 bene ricordarsi sempre che, invece, la percentuale di umidit\u00e0 relativa deve sempre restare tra il 65% ed il 72% a una temperatura di 18-20 gradi centigradi. Nel caso in cui non si disponga di un humidor climatizzato, che mantiene questi valori in modo automatico, \u00e8 utile tener conto della cosiddetta \"quota 90\", che \u00e8 data dalla somma di temperatura di conservazione e tasso di umidit\u00e0 (U r), per cui se a 20\u00b0 si tiene il 70%, a 25\u00b0 bisogna tenere il 65% e a 30\u00b0 il 60% (e cos\u00ec via), per tenere inalterata la quantit\u00e0 reale di umidit\u00e0 all'interno del sigaro. Questo serve a evitare problemi di combustione e un marcato sapore amaro durante la fumata, segni tipici dell'eccesso di umidit\u00e0 nel sigaro.\nUn sigaro con un'umidit\u00e0 al di sotto del 50% tende a seccarsi, perdendo i suoi oli essenziali che gli conferiscono l'aroma, diventando sostanzialmente piatto e monocorde (una successiva riumidificazione non riuscir\u00e0 pi\u00f9 a riportare gli aromi perduti). Inoltre un sigaro secco facilmente si pu\u00f2 rompere in pi\u00f9 punti, rendendo impossibile la fumata. \u00c8 noto comunque che in Inghilterra si tende a fumare sigari \"dry\" o secchi, che vengono conservati al 60-62% di umidit\u00e0.\nUn sigaro con umidit\u00e0 superiore al 70% tende a ingrossarsi (le foglie di tabacco agiscono come spugne), \u00e8 difficilmente fumabile perch\u00e9 solitamente tira troppo poco e tende a divenire amaro; inoltre, importante per chi considera l'ipotesi di lunghi invecchiamenti, matura molto pi\u00f9 in fretta dei 10-15 anni citati. Anche un'eccessiva umidit\u00e0 (sopra il 75%) pu\u00f2 provocare la rottura della capa, cosa che rende irrimediabilmente infumabile un sigaro. Per la conservazione si usa acqua distillata, con un'aggiunta di glicole propilenico (con rapporto 3 parti di acqua per una di glicole) per rallentare l'evaporazione e prevenire il sorgere di cattivi odori.\nTemperatura.\nL'importanza di questo parametro \u00e8 notevole ma pi\u00f9 indiretta, perch\u00e9 non influisce di solito sulle qualit\u00e0 del sigaro bens\u00ec sulla sua longevit\u00e0. Normalmente essa deve restare tra i 16 ed i 20\u00a0\u00b0C.\nAl di sotto di questa soglia di temperatura il sigaro, troppo freddo, matura molto lentamente (come fosse congelato) e pu\u00f2 presentare qualche difficolt\u00e0 di fumata. Al di sopra dei 20\u00b0 al contrario matura molto velocemente e pu\u00f2 causare danni alla conservazione del sigaro se la temperatura rimane troppo elevata.\nIl Bicho.\nSi tratta di un coleottero abbastanza piccolo, lungo 2,5/3 mm e di colore bruno. L'adulto femmina depone le uova nella pianta del tabacco; queste per potersi schiudere hanno bisogno di una temperatura superiore ai 22-25\u00b0. Se ci\u00f2 accade possono verificarsi notevoli danni ai sigari visto che il piccolo coleottero si nutre del tabacco stesso. Un singolo esemplare pu\u00f2 \"bucare\" 15-20 sigari rendendoli infumabili. \u00c8 noto anche come la \"tarma del sigaro\". I moderni sistemi di lavorazione hanno pressoch\u00e9 eliminato questo problema, che comunque \u00e8 sempre bene tener presente quando si aggiungono al proprio humidor sigari di provenienza non certa. Non va confuso con un acaro di colore bianco lungo circa 1 mm, che a occhio nudo pare un piccolo ragno e - invece - non \u00e8 affatto dannoso e compare solo se l'umidit\u00e0 relativa \u00e8 alta, scomparendo quando questa si abbassa.\nIl cosiddetto \"sick period\".\nIl cosiddetto \"periodo malato\" consiste in un arco di tempo variabile da sigaro a sigaro, che va da circa un mese a circa un anno dopo la fattura. In pratica avviene nel sigaro una microfermentazione che produce ammoniaca: se si fuma in questo periodo il sigaro \u00e8 irrimediabilmente disgustoso per i forti sentori ammoniacali. Quanto pi\u00f9 ligero \u00e8 presente nel sigaro quanto pi\u00f9 questa fase dura, ragion per cui marche dai sapori pi\u00f9 decisi richiedono tempi di maturazione pi\u00f9 lunghi. Pare che questo problema sia relativamente recente: fino a quando, negli anni ottanta del XX secolo, la richiesta \u00e8 stata contenuta i sigari erano lasciati maturare a lungo e immessi sul mercato quando erano gi\u00e0 fuori dal sick period; oggi invece la forte richiesta spinge sul mercato prodotti non ancora pronti, che il consumatore deve aver cura di far invecchiare. Da notare che il problema \u00e8 presente per i sigari cubani e pressoch\u00e9 assente per sigari di altre provenienze.\nCome conservare i sigari.\nPer le ragioni elencate in precedenza un appassionato ha la necessit\u00e0 di munirsi di un \"humidor\" apposito, ovvero un \"umidificatore\". I sigari assorbono gli odori e devono essere tenuti lontani da oggetti molto profumati che potrebbero rovinarne per sempre l'aroma. Anche per questo l'umidificatore \u00e8 sempre rivestito all'interno di legno di cedro in quanto il suo leggero odore si abbina gradevolmente all\u2019aroma del sigaro. Tra gli humidor si possono fare quattro distinzioni fondamentali: statico, dinamico, refrigerato e umido.\nHumidor statico.\nSi tratta di una scatola prodotta appositamente, che all'esterno pu\u00f2 essere di diversi materiali (solitamente di legno), ma che all'interno deve essere rivestita come detto di legno di cedro, a causa della grande capacit\u00e0 igroscopica ovvero di mantenimento dell'umidit\u00e0 di questo legno. L'umidit\u00e0 \u00e8 tenuta sotto controllo con una spugnetta classica, tipo quella da fioraio, di dimensioni variabili a seconda della grandezza dell'humidor. Solitamente vi \u00e8 anche incorporato un igrometro.\n\u00c8 comunque comune utilizzare come humidor statico una classica scatola di sigari con all'interno la spugna umidificatrice. In ogni caso essa deve essere bagnata frequentemente, stando attenti a che rimanga sempre umida soprattutto nei mesi pi\u00f9 caldi, utilizzando preferibilmente acqua distillata. L'humidor statico pu\u00f2 essere anche progettato per essere trasportato: in tal caso \u00e8 di piccole dimensioni, spesso in materiale plastico ed \u00e8 usato per portare una piccola quantit\u00e0 di sigari per un tempo limitato.\nHumidor dinamico.\nL'interno \u00e8 sempre di cedro. Tuttavia diversamente dall'humidor statico, in cui l'umidit\u00e0 \u00e8 tenuta sotto controllo da una spugna bagnata, in quello dinamico vi \u00e8 un sistema elettronico che la gestisce e che \u00e8 possibile regolare per avere la percentuale preferita (alcuni preferiscono sigari pi\u00f9 secchi, altri pi\u00f9 umidi). Ci\u00f2 \u00e8 un vantaggio notevole soprattutto nelle stagioni fredde, quando l'humidor statico tende facilmente verso un'eccessiva umidit\u00e0 (a cui si ripara solitamente tenendo aperto l'humidor); diversamente, l'humidor dinamico produce esattamente un ambiente con la percentuale prescelta, evitando queste situazioni.\nHumidor refrigerato.\nLe versioni pi\u00f9 piccole partono da 1.500 \u20ac, per arrivare a quelle molto grandi che superano i 10.000 \u20ac. \u00c8 la soluzione pi\u00f9 professionale e meno rischiosa per la conservazione dei sigari. L'umidit\u00e0 \u00e8 controllata da sistemi statici (nelle versioni pi\u00f9 economiche) o dinamici, ma in pi\u00f9 vi \u00e8 un vero e proprio impianto di aria condizionata che mantiene la temperatura al livello scelto, che di solito \u00e8 tra i 16\u00b0 ed i 20\u00b0. Questo sistema impedisce la crescita del \"bicho\", e garantisce anche una maturazione costante.\nPu\u00f2 presentare qualche problema di umidit\u00e0 nelle stagioni molto calde, quando per tenere la temperatura entro i 20\u00b0 il compressore dell'aria condizionata deve restare praticamente sempre in funzione, determinando condensa e crollo dell'umidit\u00e0. Per ovviare a questo problema si aggiungono altre fonti di umidit\u00e0 (spugne) nell'armadio. \u00c8 comunque sempre consigliabile, e vale per tutti gli humidor medio-grandi, tenere i sigari nelle proprie scatole. Ci\u00f2 protegge dagli sbalzi di umidit\u00e0 e temperatura ed impedisce che possano mescolarsi gli odori ed i sapori dei sigari diversi, ed \u00e8 particolarmente indicato quando nel medesimo humidor convivono sigari caraibici e Toscano.\nWalk-in humidor.\n\u00c8 una stanza umidificata e condizionata. Il prezzo varia a seconda delle dimensioni della stanza ma \u00e8 comunque molto elevato.\nSi tratta della soluzione ultima e perfetta per la conservazione dei sigari, ovviamente qualora essi siano molti. \u00c8 una vera e propria stanza le cui pareti sono di legno di cedro, in cui \u00e8 installato un sistema di umidificazione e condizionamento dell'aria completamente regolabile. Sono dotate di questo sistema le tabaccherie migliori (poco pi\u00f9 di 10-15 in Italia) ed i pi\u00f9 grandi appassionati e collezionisti di avana.\nL'acquisto in Italia.\nIn Italia i sigari possono essere comprati solo dai rivenditori autorizzati, pertanto sono vietati gli acquisti via internet (si viola il Monopolio sui tabacchi). L'acquisto via internet inoltre ha un altro importante problema: si sono verificati parecchi casi nei quali i sigari si sono rivelati falsi, cio\u00e8 di qualit\u00e0 inferiore, semplicemente inscatolati e fascettati in modo da ingannare l'acquirente. Oltre a questo, spesso sono in vendita su mercati on line scatole di sigari (un classico sono i COHIBA Esplendidos) a prezzi cos\u00ec bassi da essere non giustificabili, che oltre a essere falsi sono anche potenzialmente dannosi alla salute (infatti sono classificati come \"sigari da collezione\", in pratica dei soprammobili fatti per essere esposti e non usati).\nLa degustazione.\nIl taglio.\nIl taglio \u00e8 la prima operazione da compiere nell'accensione: si tratta di rimuovere la \"testa\" del sigaro, tagliando una lunghezza di un paio di millimetri; se il sigaro \u00e8 un figurado, si taglia quanto basta per ottenere un'apertura di circa 5 millimetri. Nel corso della fumata, nel caso in cui la saliva abbia bagnato eccessivamente il sigaro, si pu\u00f2 fare un ulteriore taglio per eliminare la parte troppo umida.\nL'accensione.\nPer accendere si possono usare accendini tipo \"jet flame\" (che rispetto a quelli normali hanno una fiamma molto pi\u00f9 intensa) o fiammiferi, meglio per\u00f2 se lunghi, visto che la fase dell'accensione dura anche mezzo minuto. Si parte scaldando il \"piede\" del sigaro, ovvero la parte terminale che si trova gi\u00e0 tagliata, avvicinando la fiamma in modo che il riscaldamento sia progressivo: dopo qualche secondo si inizia a tirare qualche boccata, ruotando il sigaro in modo che si accenda in modo completo e non solo in parte (problema tipico con i formati pi\u00f9 grandi). Fatto questo si controlla che si sia creato un braciere uniforme, se non \u00e8 cos\u00ec si procede con opportune correzioni. Un'accensione sbagliata, cio\u00e8 non completa o al contrario compiuta in un tempo troppo lungo, pu\u00f2 rovinare la fumata. Si dice che l'accensione tramite accendino possa rovinare l'aroma del sigaro; in realt\u00e0, lo zolfo nel fiammifero non \u00e8 meno alterante del gas dell'accendino, quindi non vi \u00e8 una sostanziale differenza.\nIl tiraggio corretto.\nUn corretto tiraggio, cio\u00e8 una giusta cadenza tra una boccata e un'altra dipende sia dalle preferenze del fumatore che dalle caratteristiche oggettive del sigaro (ad es. un sigaro umido al 72% tira meno bene di uno pi\u00f9 secco, ad es. al 65%). Di base si pu\u00f2 dire che un sigaro non \u00e8 una sigaretta, per cui fare pi\u00f9 di due-tre tiri al minuto comporta il rischio di surriscaldare il sigaro, renderlo amaro e dare come effetti collaterali un senso di nausea e mal di testa. Solitamente si dice che il tiraggio corretto \u00e8 una volta al minuto, ma deve essere il fumatore, guardando il braciere, a capire se bisogna aumentare o diminuire: se il fumo diventa troppo caldo e improvvisamente amaro la frequenza \u00e8 troppo alta.\nSe il sigaro si spegne lo si pu\u00f2 riaccendere, ricordando per\u00f2 che - a distanza di oltre un'ora - il sigaro riacceso ha sentori estremamente sgradevoli, dunque perde la sua ragione di essere fumato. Per tale motivo \u00e8 bene accendere un sigaro solo quando si sa di avere tempo sufficiente a disposizione per gustarlo. In genere la boccata deve essere piuttosto forte e profonda e il fumo non si aspira, ma si tiene in bocca per qualche secondo per poi espirarlo. Quello di non aspirare il fumo \u00e8 un elemento importante del fumare il sigaro: la mescola di tabacchi \u00e8 molto pi\u00f9 forte rispetto a una sigaretta, inoltre il fumo presenta un pH alcalino (l'ambiente polmonare \u00e8 acido) e l'aspirazione sarebbe causa di tosse e altri problemi collaterali quali nausea e giramenti di testa. Inoltre, evitando l'inspirazione, si limita l'esposizione agli effetti nocivi del fumo, riducendo l'impatto (pur sempre presente) sulla salute.\nLa cenere.\nA differenza della sigaretta non \u00e8 necessario far cadere la cenere ogni minuto, essendo questa molto compatta e in grado di rimanere attaccata per diversi minuti. \u00c8 ben nota la \"gara\" tra i fumatori di sigari a chi riesce a fare la maggiore lunghezza di cenere nel proprio sigaro. Da notare che solitamente una cenere compatta si associa a un sigaro di alta qualit\u00e0.\nInoltre, tenere la cenere attaccata al sigaro aiuta a tenere caldo il braciere, poich\u00e9 la cenere stessa funge da isolante termico ed allunga il tempo di accensione quando non si \"tira\".\nDifferenti scuole di degustazione.\nEsistono due scuole di pensiero nella degustazione, quella cubana, per la quale il sigaro sa semplicemente di tabacco e quella europea-americana, che invece applica ai sapori riscontrati le stesse analogie che si trovano nella degustazione dei cibi e dei vini. La seconda scuola fornisce descrizioni del sigaro particolarmente approfondite, che mirano a descrivere nei dettagli tutti i sapori percepiti: a tal proposito sono state create schede di degustazione, che forniscono al fumatore uno spunto per una fumata pi\u00f9 consapevole. Esistono anche corsi specifici per diventare \"catador\", cio\u00e8 degustatore di sigaro. Durante la degustazione di un sigaro, ben stagionato, bisogna utilizzare termini descrittori che riescano ad individuare le percezioni assaporate, che sono frutto del bagaglio subliminale soggiacente e delle sensazioni pianificate al momento.\nRischi per la salute.\nCome nel caso di altri prodotti da fumo, i sigari sono un rischio per la salute di coloro che fumano. In Canada, Europa e Australia essi sono soggetti alle stesse leggi sulle sigarette che impongono ai produttori di mettere un avvertimento su ogni confezione. In genere sono giudicati come una valida alternativa alle sigarette perch\u00e9 il loro fumo non va inalato, la frequenza con cui vanno fumati \u00e8 minore e anche perch\u00e9 risultano assenti componenti tossici come i prodotti di combustione riducendo in questo modo il rischio di contrarre tumori ai polmoni, ma le autorit\u00e0 sanitarie mettono comunque in guardia i fumatori di sigari (come quelli di pipe o cigarillos) sul rischio di contrarre possibili tumori del cavo orale, dovuti al fatto di trattenere il fumo in bocca. Vale la pena sottolineare che l'abitudine di tenere tra le labbra il sigaro dovrebbe essere un vezzo da evitare, perch\u00e9 dal contatto diretto del tabacco con le mucose orali si origina un metabolita intermedio nocivo per la vescica urinaria, identificato nel composto ortaminofenolo."}
{"id": "233584", "revid": "95049", "url": "https://it.wikipedia.org/wiki?curid=233584", "title": "Studi di Cinecitt\u00e0", "text": "Gli Studi di Cinecitt\u00e0 sono un complesso di studi cinematografici di Roma e i pi\u00f9 grandi d'Europa.\nA Cinecitt\u00e0 hanno lavorato molti registi e attori italiani famosi come Federico Fellini, Ettore Scola, Sergio Leone, Luchino Visconti, Anna Magnani, Alberto Sordi, Vittorio De Sica, Sophia Loren, Gina Lollobrigida, Claudia Cardinale, Pier Paolo Pasolini ma anche registi e attori stranieri, tra i quali Martin Scorsese e Francis Ford Coppola.\nNegli studi sono stati girati circa 3000 film, 90 dei quali hanno ricevuto una candidatura all'Oscar, vinta da 51 pellicole.\nNel luglio 2017 gli Studi di Cinecitt\u00e0 sono ritornati sotto il controllo pubblico gestiti e coordinati da Istituto Luce Cinecitt\u00e0, azienda pubblica, totalmente partecipata dal Ministero dell'economia e delle finanze, che ne cura l'ampliamento e la valorizzazione.\nStoria.\nAntefatto.\nDopo una serie di pregevoli lungometraggi che nei primi due decenni del Novecento avevano fatto conoscere la cinematografia italiana nel mondo (primo fra tutti \"Cabiria\" di Giovanni Pastrone rimasto in cartellone a New York per dieci mesi), negli anni venti l'industria cinematografica italiana entr\u00f2 in crisi venendo messa in ombra sia dalla cinematografia americana che da quella tedesca contemporanea.\nNel 1931 Benito Mussolini, che sosteneva fortemente l'importanza del cinema, var\u00f2 una legge volta a penalizzare le importazioni per stimolare la produzione nazionale. Nel 1934 Luigi Freddi, amico di Galeazzo Ciano e perci\u00f2 ben introdotto presso Mussolini, venne incaricato di gestire la Direzione generale della cinematografia, finalizzata sia alla promozione che al controllo della produzione cinematografica italiana. Freddi, che in occasione di un viaggio negli Stati Uniti d'America aveva conosciuto David Griffith e si era appassionato agli aspetti produttivi della cinematografia statunitense, si impegn\u00f2 nella promozione del cinema nazionale supportando la ricerca di capitali e sostenne le grandi produzioni di quegli anni, tra cui \"Scipione l'Africano\" di Carmine Gallone e \"Luciano Serra pilota\" di Goffredo Alessandrini.\nNel 1939 la produzione cinematografica nazionale venne supportata con una nuova legge (la cosiddetta \"Legge Alfieri\"), che concedeva robusti finanziamenti alle produzioni nazionali, sempre nell'ambito di promuovere la produzione italiana a discapito di quella straniera.\nLa nascita.\nNel 1935 un vasto incendio distrusse gli studi cinematografici della societ\u00e0 Cines, situati vicino alla Basilica di San Giovanni, e nello stesso anno la societ\u00e0 venne acquistata dalla SAISC (Societ\u00e0 Anonima Italiana Stabilimenti Cinematografici) di Carlo Roncoroni.\nNel 1936 Roncoroni acquist\u00f2 ben 600 000 mq lungo la via Tuscolana. I lavori ebbero inizio il 30 gennaio 1936 con la posa della prima pietra e dopo soli quindici mesi, il 28 aprile 1937, Mussolini e Giacomo Paulucci di Calboli inaugurarono Cinecitt\u00e0, un complesso composto da 73 edifici, tra cui 21 teatri di posa, centrali elettriche, uffici della direzione su progetto dell'architetto Gino Peressutti.\nPer l'edificazione dei nuovi stabilimenti si utilizzarono operai della vecchia Cines, che poi rimasero nelle squadre di scena, nonch\u00e9 tecnici e ingegneri (che diedero origine al primo film sonoro italiano \"La canzone dell'amore\", di Gennaro Righelli) che fecero scuola a Cinecitt\u00e0 insieme ai grandi direttori della fotografia, sempre provenienti dalla Cines.\nPer raggiungere gli stabilimenti c'era solo la via Tuscolana, al tempo molto stretta, e i dipendenti andavano a piedi o in bicicletta, ma nel dopoguerra fu istituita una linea di autobus che fermava davanti agli studi, come si pu\u00f2 vedere da una scena del film \"Bellissima\". Negli anni cinquanta fu costruita una linea di tram della STEFER che si distaccava dalla tranvia dei Castelli Romani e portava fino a Piazzale di Cinecitt\u00e0. Successivamente nel febbraio 1980 ci fu l'inaugurazione della Linea A della metropolitana di Roma che prevedeva una fermata proprio davanti allo stabilimento (Cinecitt\u00e0).\nAlla testa di Cinecitt\u00e0, fin dalla sua fondazione, ci fu proprio Carlo Roncoroni (amico personale di Luigi Freddi) fino al giorno della sua morte nel 1938.\nDopo la morte di Roncoroni, Cinecitt\u00e0, in deficit di bilancio, venne rilevata dallo Stato.\nLa Seconda Guerra Mondiale e l'epurazione.\nDurante la guerra, nonostante danni e occupazioni, la produzione continu\u00f2 fino al 1943, quando con l'armistizio di Cassibile e con la nascita della Repubblica Sociale Italiana, il cinema fascista si trasfer\u00ec a Venezia nei padiglioni della Biennale e nel Cinevillaggio. Sempre nel 1943 avvenne il grande licenziamento dei 1 200 dipendenti. Negli ultimi due anni di guerra, gli stabilimenti di Cinecitt\u00e0 vennero occupati dai nazisti che li utilizzarono come campo di concentramento per i civili rastrellati nei dintorni di Roma (da ricordare il rastrellamento del Quadraro, che nella notte del 17 aprile 1944 vide rastrellati circa mille uomini, portati prima a Cinecitt\u00e0 e poi deportati in Germania).\nCon la liberazione di Roma, nel 1944, Luigi Freddi si dimette da direttore di Cinecitt\u00e0 e l'esercito tedesco, battendo in ritirata, razzi\u00f2 lo stabilimento portando via gran parte delle attrezzature tecniche, macchine da presa, proiettori, impianti sonori e pellicole. In seguito gli stabilimenti furono requisiti dalle forze alleate che li adibirono a ricovero per gli sfollati che avevano perso la casa a causa dei bombardamenti. Per sopravvivere al freddo gli sfollati bruciarono gran parte dei documenti d'archivio, provocando una grave perdita dal punto di vista storico.\nIl 31 luglio 1944 si costitu\u00ec la Commissione di epurazione delle categorie registi, aiuto registi e sceneggiatori del cinema (composta anche da alcuni di quei giovani registi che erano stati esclusi dal lavoro per non aver aderito al fascismo) i cui membri furono: Alfredo Guarini, Umberto Barbaro, Mario Camerini, Mario Chiari, Mario Soldati e Luchino Visconti. Furono processati coloro che erano maggiormente compromessi con il passato regime o erano noti per avere diretto film di propaganda, tra cui si ricordano Goffredo Alessandrini, Carmine Gallone e Augusto Genina, allontanati dalle scene per sei mesi.\nIl Dopoguerra: Hollywood sul Tevere.\nDopo la guerra l'attivit\u00e0 di produzione riprese molto lentamente e solo nel 1947 venne girato nei suoi studi il primo film del dopoguerra: \"Cuore\" di Duilio Coletti.\nNel 1948 arriv\u00f2 il primo film americano, \"Il principe delle volpi\" della 20th Century Fox e successivamente negli anni cinquanta avvenne l'esplosione di Cinecitt\u00e0, anche grazie all'allora sottosegretario dell'Industria e del Commercio Giulio Andreotti, con le produzioni americane: nel 1951 venne girato \"Quo vadis\" di Mervyn LeRoy e nel 1959 \"Ben Hur\" di William Wyler, tutti film del genere peplum e soprannominati \"sandaloni\" dalla manovalanza locale. Tale boom ebbe origine dalla competitivit\u00e0 economica degli studi romani, ribattezzati popolarmente \"Hollywood sul Tevere\", complice anche un'apposita legge che non consentiva ai produttori stranieri di esportare i guadagni realizzati in Italia, obbligandoli di fatto a reinvestire in loco.\nCinecitt\u00e0 divenne in quegli anni un mitico Eldorado sognato dalle concorrenti per Miss Italia, questo fenomeno venne rappresentato in \"Bellissima\" di Luchino Visconti e in \"Roma\" di Federico Fellini.\nL'industria cinematografica ebbe in quegli anni una discreta rilevanza economica per la citt\u00e0, generando un ampio indotto legato sia alle produzioni che alla commercializzazione dei film.\nDalla fine degli anni sessanta, con la crescita della televisione, la fine delle produzioni colossal di carattere storico e la parallela crisi dell'industria cinematografica italiana, Cinecitt\u00e0 perse gradualmente il primato tecnico e produttivo che aveva avuto.\nStoria recente.\nNel 1978 l'Istituto Luce a Piazza Cinecitt\u00e0 venne ceduto al Comune di Roma e adibito a sede amministrativa dell'allora X Circoscrizione (oggi Municipio VII).\nNel 1982 divenne presidente di Cinecitt\u00e0 Antonio Manca, che successivamente sar\u00e0 a capo dell'Istituto Luce ricoprendo il ruolo di direttore generale dal 1985 al 1990.\nUn anno dopo, a ridosso del Centro sperimentale di cinematografia, dei capannoni adibiti a magazzino vennero devastati da un incendio, per il quale i Vigili del Fuoco lavorarono pi\u00f9 di 24 ore. Andarono in fumo un numero imprecisato di costumi e di materiale di scena, un patrimonio storico e artistico insostituibile.\nNegli ultimi anni i teatri di Cinecitt\u00e0 hanno ospitato i set di alcune grosse produzioni americane come \"Black Stallion\" di Carroll Ballard (1977), \"Il padrino - Parte III\" di Francis Ford Coppola (1990), \"Daylight - Trappola nel tunnel\" di Rob Cohen (1996), \"Il paziente inglese\" di Anthony Minghella (1996), \"Gangs of New York\" di Martin Scorsese, \"Le avventure acquatiche di Steve Zissou\" di Wes Anderson, \"La passione di Cristo\" di Mel Gibson e la serie televisiva \"Rome\" (2005-2007). Le scenografie di \"Rome\" vennero danneggiate da un incendio divampato nell'agosto 2007. Nel 2008 Cinecitt\u00e0 \u00e8 stata messa a disposizione per le riprese del secondo episodio della 30\u00aa stagione della serie di fantascienza britannica \"Doctor Who\", ambientato nell'epoca di Pompei.\nNel complesso, protetta e poco in mostra, dal 2000 era presente la \"casa\", dove fin dalla prima edizione, vennero \"rinchiusi\" i concorrenti dell'edizione italiana del reality show \"Grande Fratello\", poi distrutta da un incendio nella notte tra il 13 e 14 dicembre 2013 e successivamente ricostruita per la nuova stagione del format televisivo.\nNel 2015 gli studi ospitano tra le altre due grandi produzioni internazionali per il remake di \"Ben-Hur\" e \"Zoolander 2\", raggiungendo il record di fatturato ed il ritorno all'utile dopo le imposte.\nNel 2018 una parte del set della serie \"Rome\" \u00e8 stata ulteriormente danneggiata da un nuovo incendio.\nNel dicembre 2019, presso gli studi \u00e8 stato aperto il \"Museo italiano dell'audiovisivo e del cinema\".\nPropriet\u00e0 e gestione.\nNel 1997 la societ\u00e0 Cinecitt\u00e0 \u00e8 stata trasformata da ente pubblico economico in societ\u00e0 per azioni privata, presieduta da Luigi Abete e partecipata da importanti imprenditori privati (tra i quali Diego Della Valle, Aurelio De Laurentiis e la famiglia Haggiag). Nel 2012 la post-produzione di Cinecitt\u00e0, gi\u00e0 diventata nel 2009 Cinecitt\u00e0 Digital Factory di cui soci sono Cinecitt\u00e0 Studios e Medusa Film, \u00e8 stata divisa in due: da una parte il Laboratorio, ceduto a Deluxe Italia Holding, il Digitale e l'Audio a Deluxe Digital Rome. I mezzi tecnici sono ceduti invece a una nuova societ\u00e0, 51% Panalight e 49% Cinecitt\u00e0 Studios. Nel 2017 l'Istituto Luce Cinecitt\u00e0 ha acquistato il ramo d'azienda Cinecitt\u00e0 Studios da Italian Entertainment Group, facendo tornare gli storici studi sotto il controllo pubblico.\nNell'aprile 2021 Chiara Sbarigia ne \u00e8 stata nominata Presidente.\nEventi attuali.\nIl 29 aprile 2011 per iniziativa di Giuseppe Basso, Direttore generale e Amministratore delegato di Cinecitt\u00e0 Studios, si \u00e8 aperto \"Cinecitt\u00e0 si Mostra\", una mostra che ripercorre la storia degli stabilimenti. Dopo il grande successo, Cinecitt\u00e0 si Mostra \u00e8 stata trasformata in mostra permanente, curata da Elisabetta Bruscolini, Direttore Generale del Centro Sperimentale di Cinematografia.\nProgetto e formazione.\nCinecitt\u00e0 fu progettata dall'architetto Gino Perressutti, e ospita oltre ai teatri di posa, agli uffici e alle varie strutture amministrative, anche una struttura formativa a gestione privata: la Roma Film Academy. In passato oltre ad essi venne prevista la creazione di un centro industriale cinematografico integrato che comprendeva stabilimenti di sviluppo, stampa e montaggio: il Centro sperimentale di cinematografia, oggi fondazione con sedi in tutta Italia. Sempre come parte del complesso era stata progettata la Sede Centrale dell'Istituto Luce, oggi sede del VII Municipio di Roma, situata su via Tuscolana tra viale Palmiro Togliatti e via Orazio Pulvillo.\nFurono previsti quattro ingressi: il principale, sulla via Tuscolana, dal quale, nel periodo fascista, avveniva l'ingresso esclusivo dei registi, degli attori, dei produttori e dei gerarchi, e gli altri tre, situati in via di Torre Spaccata, che erano dedicati al passaggio dei tecnici, delle maestranze e delle comparse. Dagli anni '70, i tre ingressi laterali, non essendo pi\u00f9 usati, furono chiusi. Negli anni 2000 l'ingresso principale fu chiuso ai mezzi e lasciato solo come passaggio pedonale.\nStrutture e servizi.\nCinecitt\u00e0 \u00e8 un complesso imponente di edifici e strutture dislocato su una superficie di 400.000 m\u00b2 (40 ha) a circa 9 km dal centro di Roma e \nConta di 19 teatri di posa di dimensione variabili da un minimo di 15 per 30 metri fino ai 40 per 80 metri del Teatro 5. Tutti i teatri di posa sono acusticamente insonorizzati, dotati di climatizzazione, impianti elettrici e di illuminazione, graticci, passerelle, carriponte e botole impermeabili per gli effetti scenici. Ciascun teatro dispone di una serie di locali di servizio: camerini, uffici, sale trucco, attrezzerie, magazzini.\nFanno parte del complesso anche un backlot di 10 ettari e una piscina all'aperto di 7000 mq, profonda 2 m per un volume complessivo d'acqua di 13.500 metri cubi e sormontata da un fondale blue back largo 80 m ed alto 20.\nSono inoltre disponibili strutture tecniche per la post-produzione cinematografica e televisiva (laboratori di sviluppo, stampa e restauro della pellicola cinematografica, laboratori di post produzione digitale, laboratori di post produzione audio, ecc.) e laboratori per l'allestimento delle strutture sceniche (falegnameria, carpenteria, laboratorio di scultura, laboratorio di pittura artistica, ecc.). Il tutto completato dai servizi pi\u00f9 vari: sale per proiezioni cinematografiche e conferenze, servizio di sicurezza per le celebrit\u00e0, mensa, ristorante, parchi, bar, parcheggi.\nTeatri di posa.\nTutti i teatri di Cinecitt\u00e0, nel corso della loro storia, sono stati adibiti alle scenografie sia interne che esterne che successivamente sono state smontate e rimontate a seconda delle esigenze di spazio, praticit\u00e0, costo e durata del tempo necessario per le riprese.\nDi seguito \u00e8 riportato l'elenco dei teatri di posa:\nricostruito in parte in lamiera dopo un incendio che lo aveva devastato.\ndotato di piscina interna allagabile\nil secondo pi\u00f9 grande a Cinecitt\u00e0"}
{"id": "233586", "revid": "2014155", "url": "https://it.wikipedia.org/wiki?curid=233586", "title": "Giulia Domna", "text": "Biografia.\nDomna, figlia di Giulio Bassiano e sorella di Giulia Mesa, gran sacerdote della divinit\u00e0 solare siriaca \"El-Gabal\", nacque ad Emesa (l'attuale Homs, in Siria) attorno al 170.\nTra il 185 e il 187, la notizia di un oroscopo, che presagiva a Giulia Domna un futuro sposo regale, spinse Lucio Settimio Severo, ambizioso proconsole della \"Gallia Lugdunensis\", gi\u00e0 comandante della Legio IIII \"Scythica\" (179), a chiederla in moglie.\nDal matrimonio vennero ben presto alla luce due figli maschi, Lucio Settimio Bassiano (divenuto, dal 195, Marco Aurelio Antonino \"Caracalla\") e Publio Settimio Geta.\nNel 193, in occasione del conferimento ufficiale della dignit\u00e0 imperiale a Settimio Severo, acclamato imperatore dalle truppe di stanza in Pannonia, Giulia Domna ottenne il titolo di \"Augusta\". Furono anche emesse monete a suo nome.\nIl riconoscimento ufficiale di Settimio Severo a Roma non prevenne la guerra civile, poich\u00e9 n\u00e9 Albino n\u00e9 il Niger ne riconoscevano ancora la legittimit\u00e0 imperiale. Settimio, tuttavia, ag\u00ec agilmente in modo da evitare di combattere contemporaneamente entrambi i suoi rivali. Al fianco di suo marito durante questa campagna, i contatti di Domna hanno aiutato Settimio a garantire la lealt\u00e0 della base siriana del Niger in modo rapido e completo. I legami familiari di Domna, tuttavia, non erano i suoi unici contributi all'impresa del marito, poich\u00e9 Settimio sfrutt\u00f2 sia il suo valore propagandistico che il suo intelletto nel processo di assicurarsi la sua posizione imperiale.\nLa costante presenza accanto al marito durante le spedizioni militari, valse all'Augusta la concessione del titolo \"mater castrorum\" (madre degli accampamenti), appellativo di recente coniazione, assegnato per la prima volta a Faustina Minore nel 174. Inoltre, \"Mater Castrorum\" ha fatto qualcosa di pi\u00f9 per Domna: ha pubblicamente riconosciuto il suo ruolo nell'elaborazione della strategia politica e militare che culmin\u00f2 nell'ineguagliabile dominio di Settimio sull'Impero Romano.\nGiulia Domna esercit\u00f2, fin dall'inizio, un forte ascendente sulle decisioni del marito. Era una donna bella, ma anche colta e amante della filosofia. Supportata dal proprio carisma e da una notevole accortezza politica, l'imperatrice prese partecipazione molto attiva all'amministrazione dell'impero, ma ha governato l'Impero Romano dietro le quinte della sala riunioni per molti anni, perch\u00e9 pur accontentandosi di agire a margine della scena politica nel pieno rispetto del \"mos\" romano, da sempre riluttante al conferimento di ruoli ed incarichi ufficiali alle donne.\nTra il 202 e il 205, l'acceso contrasto con Plauziano, prefetto del pretorio e consigliere, sempre pi\u00f9 influente, di Settimio Severo, determin\u00f2 il temporaneo e parziale ritiro dell'Augusta dalla vita pubblica e politica. Il volontario allontanamento dall'ambiente di corte consent\u00ec a Giulia Domna di dedicarsi intensamente a studi filosofici e religiosi ed attorno alla sua figura venne formandosi un circolo di intellettuali, tra i quali si annoverano il medico Galeno e il filosofo Flavio Filostrato. Con la caduta e la morte di Plauziano, fu permesso a Giulia di tornare al potere ed espandere la sua influenza nella corte del marito, e da allora Giulia Domna Augusta, \u00e8 stata l'unica ad assistere l'imperatore Settimio Severo nella gestione dell'impero.\nAppena prima della sua morte, Settimio fece ogni tentativo per assicurarsi che i suoi figli avrebbero collaborato come colleghi imperiali, e chiaramente si affidava a Domna per supervisionare la loro continua collaborazione . Caracalla, tuttavia, non avrebbe accettato alcun pari grado imperiale e, da parte loro, n\u00e9 Geta n\u00e9 la fazione che lo sosteneva a corte avrebbe preso nemmeno in considerazione la rinuncia allo status imperiale che Settimio aveva concesso al suo secondo figlio. Pertanto, il rapporto tra i fratelli si deterior\u00f2 ed entrambi cercarono sicurezza nelle guardie del corpo.\nDopo mesi di alta tensione, gli sforzi di riconciliazione di Domna sembrarono finalmente dare i loro frutti nel dicembre del 211: Caracalla infatti le chiese di organizzare un incontro dove solo lei, lui e Geta sarebbero stati presenti, in modo che potessero concordare una soluzione pacifica alla rivalit\u00e0 esistente . Domna lo fece, e per amor di segretezza programm\u00f2 una sessione di buon auspicio per incontrarsi nei suoi appartamenti privati.\nConfidando nella neutralit\u00e0 di sua madre, Geta arriv\u00f2 senza una guardia. L'arbitrato, per\u00f2, non era quello che aveva in mente Caracalla. Senza che Domna lo sapesse, pianific\u00f2 un'imboscata per suo fratello, cos\u00ec che quando Geta venne a salutare sua madre, fu contemporaneamente attaccato dagli assassini. Geta \u00e8 morto tra le braccia intrise di sangue di sua madre. Seguirono rapidamente altri spargimenti di sangue e la fazione di Geta fu eliminata.\nDurante gli inizi del principato di Caracalla (211-217), la trascuratezza per gli affari interni e la gestione dello stato, dovuta agli interessi prevalentemente militari dell'imperatore, permise una sempre pi\u00f9 diretta partecipazione dell'Augusta alla gestione del potere imperiale. La posizione primaria rivestita da Giulia Domna in ambito pubblico e giurisdizione emerge con evidenza dall'altisonante titolatura \"Iulia pia felix Augusta mater Augusti nostri et castrorum et senatus et patriae\", attestata con certezza a partire dal 211, e cos\u00ec si \u00e8 affermata come al di l\u00e0 del potere dietro al trono.\nEra spesso presente quando l'Imperatore era a corte, e persino teneva la corte imperiale in modo indipendente quando l'imperatore era assente. Le fu affidato il sigillo imperiale, il che implica che la sua lettura e il suo consenso erano necessari prima che qualsiasi documento o ordine fossero resi pubblici. Anzi collabor\u00f2 con Caracalla al governo, dirigendo la cancelleria imperiale, cos\u00ec ogni editto portava anche il nome Giulia.\nDomna consigliava anche suo figlio su questioni finanziarie e, in questa veste, spesso lo rimproverava per aver sperperato le entrate imperiali, e ancor di pi\u00f9 sulle misure impopolari che per necessit\u00e0 dovevano seguire per mantenere la solvibilit\u00e0 finanziaria. Il fatto che Domna potesse farlo e mantenere il suo posto alla corte del figlio sospettoso \u00e8 una testimonianza di quanto fosse preziosa per il regno di Caracalla. Apparentemente la sua competenza nei suoi doveri superava di gran lunga il fastidio che Caracalla doveva sopportare per sfruttare quella competenza.\nQuando Caracalla inizi\u00f2 la sua guerra contro i Parti per il rifiuto della sua proposta di sposare una principessa dei Parti, Domna accompagn\u00f2 Caracalla ad Antiochia, dove stabil\u00ec la sua cancelleria mentre lui avanzava verso la frontiera. In retrospettiva, Caracalla avrebbe dovuto mantenere Domna al suo fianco, poich\u00e9 sebbene potesse (come \u00e8 attestato) aver ereditato la sua intelligenza, chiaramente non eredit\u00f2 n\u00e9 l'abilit\u00e0 militare di suo padre n\u00e9 la sua fortuna, e cos\u00ec si consult\u00f2 con sua madre su questioni militari e come far avanzare il suo attacco. Inoltre, come testimoniato da Cassio Dione (Cassio Dione, \n\"Hist\"., LXXVII, 18, 2; LXXVIII, 4, 2 3), nel periodo della grande spedizione di Caracalla contro l'impero partico, all'imperatrice fu addirittura assegnato un incarico ufficiale, la sovrintendenza della corrispondenza imperiale.\nSecondo Cassio Dione, Caracalla concesse a Giulia un'ampia libert\u00e0 di gestione dell'impero al suo posto durante le sue estese campagne militari (213 al 217). Dal 212 al 217, periodo durante il quale Caracalla fu unico imperatore dopo l'omicidio di Geta, Giulia soleva ricevere petizioni, presiedere ai pubblici ricevimenti, firmare carte e documenti l'impero e gestire la corrispondenza ufficiale; Caracalla incluse inoltre il suo nome accanto al suo nelle sue lettere al Senato romano e all'esercito romano.\nTuttavia, nel 217, la sorte cambi\u00f2 improvvisamente. Appresa la notizia dell'assassinio di Caracalla e dell'acclamazione imperiale di Opellio Macrino, Giulia Domna, presumibilmente gi\u00e0 malata, si lasci\u00f2 morire di fame ad Antiochia, dove soggiornava, nel medesimo anno. Secondo Cassio Dione, in un primo momento Giulia inizi\u00f2 a immaginarsi come l'unica sovrana di Roma e ordin\u00f2 un complotto per usurpare il potere imperiale da Macrino. Ci\u00f2 non funzion\u00f2, poich\u00e9 la notizia di questo complotto raggiunse Macrino, che ordin\u00f2 a Giulia di lasciare Antiochia e Giulia rifiut\u00f2, e alla fine si suicid\u00f2 per paura di perdere il suo potere imperiale. Alla sua morte fu divinizzata e sepolta nel Mausoleo di Adriano, assieme al consorte.\nOpere pubbliche.\nPromosse nel Foro Romano la ricostruzione del Tempio di Vesta, di cui restano oggi visibili i resti."}
{"id": "233592", "revid": "104458", "url": "https://it.wikipedia.org/wiki?curid=233592", "title": "Sci alpino ai XX Giochi olimpici invernali", "text": "Le gare di sci alpino ai XX Giochi olimpici invernali si sono svolte dal 12 al 25 febbraio sulle piste di Sestriere e San Sicario."}
{"id": "233594", "revid": "1543377", "url": "https://it.wikipedia.org/wiki?curid=233594", "title": "Charles Jewtraw", "text": "Biografia.\nJewtraw proveniva da una famiglia modesta e numerosa. D'inverno si allenava sulla pista di pattinaggio gestita dal padre, e durante l'estate lo aiutava nel commercio di blocchi di ghiaccio, molto utilizzati in un'epoca in cui i frigoriferi non erano ancora diffusi. Grazie al sostegno di un mecenate, l'uomo d'affari Jack Mabbit, pot\u00e9 permettersi una preparazione e un'attrezzatura adeguata per emergere ad alti livelli nelle competizioni di pattinaggio di velocit\u00e0.\nNel 1921 e nel 1923 vinse i campionati nazionali statunitensi. Con 9'4 stabil\u00ec il record del mondo sulle 100 iarde. Nel 1924 prese parte alla \"Settimana internazionale degli sport invernali\" di Chamonix, che sarebbe stata riconosciuta a posteriori dal Comitato Olimpico Internazionale come I Giochi olimpici invernali.\nIl 26 gennaio 1924 la prova di pattinaggio sui 500 m apriva il programma di gare della manifestazione. La competizione, riservata unicamente agli uomini, vedeva al via ventisette concorrenti di dieci nazioni diverse. Due per serie, i pattinatori dovevano percorrere un intero giro di pista (400 metri) pi\u00f9 100 metri sulla superficie ghiacciata dello Stadio Olimpico del Monte Bianco. Jewtraw si trov\u00f2 a gareggiare con il canadese Charles Gorman, in una delle serie pi\u00f9 avvincenti (secondo quanto riportato nel \"Rapporto ufficiale\" dei Giochi), e il suo tempo finale di 44\" netti risult\u00f2 alla fine il pi\u00f9 veloce di tutti. Grazie alla sua partenza fulminea, Jewtraw era riuscito ad avere la meglio sui pi\u00f9 noti pattinatori nordici (norvegesi e finlandesi), vincendo cos\u00ec la prima medaglia d'oro olimpica invernale.\nNelle altre prove di pattinaggio in programma Jewtraw non riusc\u00ec a ripetersi. Fu ottavo sui 1500 m e tredicesimo sui 5000 m. La sua medaglia rimase anche l'unica conquistata da un pattinatore non nordico in quell'edizione dei Giochi.\nI Giochi invernali furono l'unica competizione internazionale a cui Jewtraw partecip\u00f2. Dopo aver abbandonato l'attivit\u00e0 agonistica fu assunto come rappresentante da un'importante azienda statunitense di attrezzature sportive, la Spalding Sporting Goods Company."}
{"id": "233595", "revid": "125221795", "url": "https://it.wikipedia.org/wiki?curid=233595", "title": "Chiesa di Santa Chiara (Bari)", "text": "La chiesa di Santa Chiara di Bari si trova nella \"citt\u00e0 vecchia\", nell'omonima strada, nei pressi delle strade San Vito e Tresca.\nFu un tempo sede dell'Ordine teutonico e conservava, infatti, l'immagine sacra della \"Madonna degli Alemanni\".\nStoria.\nSul finire del XII secolo, il numero dei Tedeschi che facevano posta in Puglia lungo il cammino per Gerusalemme, aument\u00f2 considerevolmente dopo che vi si stabilirono gli Svevi. Gerusalemme era meta di pellegrinaggio e crociate, ma anche la nascita dell'Ordine dei Cavalieri Teutonici contribu\u00ec ad incrementare il flusso di queste genti. Attualmente sono conservati i misteri della Vallisa, cio\u00e8, le statue della Passione di Ges\u00f9. Ritornati nel 2006 la processione ebbe inizio da codesto luogo una volta (nel 1994) invece sia negli anni di mezzo e negli anni precedenti la processione aveva inizio dalla chiesa di Santa Teresa dei Maschi sempre nel Borgo Antico o meglio a Barivecchia.\nPrima dell'attuale chiesa dedicata a santa Chiara, era presente la chiesa di Santa Maria degli Alemanni o Santa Maria Theotonicorum, che era annessa alla \"domus\" in Puglia di questo ordine, la quale a sua volta dipendeva dalla casa madre di San Leonardo in Siponto.\nLa domus aveva come precettore un certo Arnold, siamo nel 1239, ed ospitava il \"preceptor domorum in Apulia\", che si chiamava Gunther.\nNel 1492 Papa Innocenzo VIII, in seguito ad una richiesta di Ludovico il Moro, pass\u00f2 la chiesa alle clarisse, ed il nome cambi\u00f2 in Santa Chiara. La chiesa rimase comunque sotto la giurisdizione del cardinale Giovanni Giacomo Sclafenato, protettore dell'Ordine Teutonico, e poi dei precettori di San Leonardo da Siponto.\nIn seguito l'arcivescovo Ricciardi ridusse comunque il numero delle suore da 46 a 31.\nNel 1539 la chiesa fu ristrutturata con donazioni provenienti da Bona Sforza, regina di Polonia e duchessa di Bari, durante il priorato della badessa Sveva. In seguito la chiesa si sleg\u00f2 dai Cavalieri teutonici. Con la badessa Laura Gironda si ebbe una ricostruzione nel 1730.\nIl monastero, dopo essere stato soppresso nel 1809, fu venduto alle monache di \"Santa Maria del Buonconsiglio\" nel 1815; fu occupato dai militari nel 1861 e trasformato in caserma. Nel 1897 fu abbattuta la parte superiore del campanile settecentesco. Divenne poi sede della confraternita di San Luca, fu sottoposta a restauri nel 1934 e nel 1975 fu definitivamente chiusa al culto."}
{"id": "233597", "revid": "331587", "url": "https://it.wikipedia.org/wiki?curid=233597", "title": "Tom Strong", "text": "Tom Strong \u00e8 un personaggio creato da Alan Moore e Chris Sprouse per la linea di fumetti America's Best Comics pubblicata dalla Wildstorm Comics.\nIl personaggio \u00e8 un incrocio tra Tarzan (di cui riprende le origini) e Doc Savage in cui Moore pu\u00f2 cos\u00ec rendere omaggio agli eroi dei pulp magazine (i progenitori diretti dei vari supereroi dei \"comic books\") e alle avventure esotiche e meravigliose (e infatti le sue storie sono ambientate anche nel selvaggio west, in altri universi paralleli, in giungle misteriose ecc.).\nGli spin-off comprendono \"Strong's Terrific Tales\", \"Terra Obscura\" e \"The Many Worlds of Tesla Strong\". Una serie limitata intitolata \"Tom Strong and the Planet of Peril\" \u00e8 stata pubblicata nel 2013 dalla Vertigo.\nNel 2018, Tom Strong \u00e8 apparso nella serie a fumetti \"The Terrifics\" pubblicata dalla DC Comics; in questa serie Tom Strong fa parte di un gruppo con lo stesso nome formato da Mr. Terrific, Metamorpho, Plastic Man e Phantom Girl.\nBiografia del personaggio.\nTom Strong viene cresciuto sull'isola di \"Attabar Teru\" in una cabina con gravit\u00e0 diversa da quella terrestre e con una educazione impartita da un robot creato dal padre che vuole farne un perfetto prototipo di una nuova specie umana (una sorta di superuomo eugenetico). Infatti Tom possiede un fisico (con annessa super forza e super resistenza) e una intelligenza che lo rendono superiore ai comuni esseri umani.\nUna volta cresciuto Tom arriva a \"Millennium City\" diventandone il campione celebrato in tutto l'ABC universe (con tanto di fan club gestito dai suoi aiutanti).\n\u00c8 sposato con Dahlua, originaria dell'isola di Attabar Teru, e ha una figlia di nome Tesla che possiede le sue stesse capacit\u00e0.\nI suoi assistenti sono Pneuman, un robot costruito da suo padre, e King Solomon, scimmia cresciuta artificialmente che possiede caratteristiche umane.\nAlan Moore ha scritto tutti i numeri della serie fino al 22, poi si sono succeduti diversi autori come Joe Casey, Geoff Johns, Brian K. Vaughan e perfino lo scrittore di fantascienza Michael Moorcock amico dello sceneggiatore inglese.\n\u00c8 stato annunciato il suo ritorno per il numero finale (il 36) in cui si trover\u00e0 faccia a faccia con la fine dell'Universo distrutto nelle pagine di Promethea.\nCollegati alla serie regolare sono usciti anche alcuni \"spin off\" come \"Tom Strong's Terrific Tales\", \"The Many Worlds of Tesla Strong\" e \"Terra Obscura\" dedicata al Tom Strong di una terra alternativa.\n, esisteva negli anni trenta un personaggio dei pulp magazine analogo creato sulla falsariga di \"Doc Savage\", il quale ebbe per\u00f2 vita breve.\nLa serie \u00e8 terminata con il numero 36.\nEdizione italiana.\nTom Strong \u00e8 stato pubblicato su America's Best Comics, periodico di 96 pagine edito dalla casa editrice Magic Press Edizioni che conteneva tutte le serie create da Alan Moore per la casa editrice di Jim Lee.\nSono anche usciti 6 volumi che racchiudono tutti i 36 episodi della serie.\n\"I molti mondi di Tesla Strong\" \u00e8 uscito come volumetto a s\u00e9 stante.\nDal giugno 2013 la RW Edizioni ha ristampato sul mensile \"Lion presenta\" per 11 numeri le avventure di Tom Strong dall'episodio 1 al 14."}
{"id": "233598", "revid": "123703022", "url": "https://it.wikipedia.org/wiki?curid=233598", "title": "Pozzo artesiano", "text": "Un pozzo artesiano \u00e8 un pozzo naturalmente effluente: le acque sotterranee arrivano in superficie senza ausili meccanici (pompe sommerse), poich\u00e9 esse tendono a risalire, zampillando, fino alla quota della linea piezometrica (la quale sovente si trova sopra il piano campagna). Il vantaggio nella costruzione di pozzi di questo tipo \u00e8 che, sfruttando i naturali \"bacini artesiani,\" acquiferi in pressione in genere alimentati dall'infiltrazione delle acque meteoriche nel sottosuolo, \u00e8 possibile fare a meno di sistemi di pompaggio, obbligatori, invece, in quelli di diverso tipo.\nSono caratterizzati da una larghezza inferiore, ma una profondit\u00e0 maggiore rispetto a quelli freatici.\nIl termine \"artesiano\" deriva dal nome della regione francese di Artois, dove la presenza di argille consente la formazione di acquiferi multistrato confinati."}
{"id": "233599", "revid": "169529", "url": "https://it.wikipedia.org/wiki?curid=233599", "title": "Argyll", "text": "Argyll (\"Earra-Ghaidheal\" in lingua gaelica scozzese, tradotto come \"zona costiera del Gael\"), a volte chiamata Argyllshire, \u00e8 una delle contee tradizionali della Scozia.\nStoria.\nLa citt\u00e0 storica della regione \u00e8 Inveraray, che \u00e8 anche la sede del Duca di Argyll. \nSuddivisione amministrativa.\nLe citt\u00e0 principali sono Oban, Campbeltown, Lochgilphead e Inveraray.\nArdnamurchan e Morvern e la parte nord dell'Isola di Mull fanno parte della regione. Le isole di Muck, R\u00f9m, Canna e Sanday - le isole Small - sono anch'esse comprese in questa contea tradizionale, anche se governate amministrativamente, dal 1891 al 1996, dall'Inverness-shire. Con l'istituzione delle aree di consiglio, nel 1996, il territorio di Argyll \u00e8 stato unito a gran parte del territorio del Bute a formare la giunta amministrativa di Argyll e Bute, con capitale Lochgilphead."}
{"id": "233600", "revid": "54354", "url": "https://it.wikipedia.org/wiki?curid=233600", "title": "Arco (topologia)", "text": "In matematica, un arco (o cammino) in uno spazio topologico formula_1 \u00e8 una funzione continua dall'intervallo unitario formula_2 in formula_1.\nGli archi sono alla base della definizione del gruppo fondamentale, e quindi della topologia algebrica.\nDefinizioni.\nIl \"punto iniziale\" dell'arco \u00e8 formula_4, mentre il \"punto finale\" \u00e8 formula_5. Se formula_6 e formula_7 sono due punti di formula_1 (anche coincidenti), un \"arco da formula_6 a formula_7\" \u00e8 un arco in formula_1 il cui punto iniziale \u00e8 formula_6 e il cui punto finale \u00e8 formula_7. Se formula_14, si parla di cammino chiuso, o di cappio o di laccio.\nNotiamo che un arco non \u00e8 solamente un sottoinsieme di formula_1, ma una funzione da formula_16 in formula_1: possono esistere archi diversi ma con lo stesso punto iniziale e finale e con la stessa immagine. \nUno spazio topologico in cui per ogni coppia formula_6 e formula_7 di punti esiste un arco avente questi come punti iniziale e finale \u00e8 detto connesso per archi; poich\u00e9 ogni punto \u00e8 contenuto in un massimo sottospazio connesso per archi, ogni spazio topologico pu\u00f2 essere decomposto in modo unico in componenti connesse per archi. L'insieme delle componenti connesse per archi di formula_1 viene denotato con il simbolo formula_21.\nComposizione.\nDue archi formula_22 e formula_23 di formula_6 tali che formula_25 possono essere composti, dando luogo ad un nuovo arco formula_26, che pu\u00f2 essere visto come l'arco ottenuto percorrendo prima formula_22 e poi formula_23: formalmente, formula_29 \u00e8 la funzione da formula_30 a formula_1 tale che\nQuesta operazione non \u00e8 associativa: infatti, formula_33 e formula_34 hanno lo stesso supporto, ma viaggiano a \"velocit\u00e0 diverse\": la prima percorre formula_22 in un tempo \u00bc, quindi formula_23 in un altro \u00bc, e formula_29 in tempo 1/2; la seconda invece percorre formula_22 in tempo formula_39 e le altre due ciascuna in tempo formula_40.\nPer risolvere questo problema si introduce la relazione di equivalenza omotopica tra archi, che permette tra l'altro di riparametrizzare gli archi. L'insieme dei cammini chiusi con punto iniziale formula_41, modulo omotopia, \u00e8 chiamato gruppo fondamentale di formula_1 con base formula_41, ed \u00e8 denotato con formula_44; se formula_1 \u00e8 connesso per archi allora la classe di isomorfismo di questo gruppo non dipende dal punto formula_41 scelto."}
{"id": "233603", "revid": "228587", "url": "https://it.wikipedia.org/wiki?curid=233603", "title": "Barebone", "text": "Il termine barebone (dall'inglese \"bare bone\", letteralmente \"osso nudo\"), in informatica, viene utilizzato per indicare un computer, spesso di dimensioni ridotte, composto da alcuni componenti fondamentali preassemblati.\nIl concetto \"barebone\" si sta affermando anche per quanto riguarda il formato rack, in genere proponendo case 1U o 2U forniti di scheda madre, alimentatore e processore.\nCaratteristiche.\nLa caratteristica di tale tipologia di computer \u00e8 l'adozione di componenti hardware monomarca, in alcuni casi non standard (data la loro dimensione ridotta) e quindi non sostituibili con i normali componenti presenti sul mercato. In alcuni casi le interfacce necessitano di periferiche particolari o adattatori.\nEssi sono generalmente composti da un case, un alimentatore, una motherboard e alcuni connettori di input/output. Raramente sono forniti un hard disk, la memoria RAM e la CPU che vengono di solito lasciati a discrezione dell'acquirente permettendo di risparmiare su eventuale hardware sovradimensionato.\nLe schede madri integrate hanno per\u00f2 lo svantaggio di limitare spesso le possibilit\u00e0 di upgrade futuri date le dimensioni ristrette, i formati proprietari e il numero di slot ridotto.\nProduttori.\nIn commercio si trovano moltissimi tipi di Barebone, legati generalmente ai produttori di schede madri o di processori, con un numero di componenti variabile in base al costo finale e alle dimensioni.\nI principali produttori sono:"}
{"id": "233604", "revid": "21079", "url": "https://it.wikipedia.org/wiki?curid=233604", "title": "Cammino (topologia)", "text": ""}
{"id": "233608", "revid": "124850349", "url": "https://it.wikipedia.org/wiki?curid=233608", "title": "Accademia navale", "text": "LAccademia navale di Livorno \u00e8 un ente di formazione universitaria militare, alle dipendenze dell'Ispettorato scuole della Marina Militare, aperto a entrambi i sessi, che si occupa della formazione tecnica e della preparazione militare degli allievi ufficiali della Marina militare italiana.\nStoria.\nL'unit\u00e0 d'Italia e la costituzione.\nLa Regia scuola di marineria nacque, con decreto del 20 settembre 1868 , dall'unione della \"Regia scuola di marina\" di Genova (istituita nel 1816), della Marina del Regno di Sardegna istituita il 1\u00ba ottobre 1815 e di quella borbonica, la Real Accademia di Marina fondata nel 1715 a Napoli, a seguito dell'Unit\u00e0 d'Italia e dell'istituzione della Regia Marina. Quando l\u2019allora Ministro della Marina, ammiraglio Augusto Riboty, unific\u00f2 le due scuole in un unico Istituto, le suddivise in due Comandi, detti Divisioni. Da quel momento gli allievi seguirono i primi due anni di corso presso la sede di Napoli e gli ultimi due a Genova.\nL'istituzione segue l'auspicio del Conte Camillo Benso di Cavour che aveva propugnato la creazione di un'unica scuola per l'istruzione e l'educazione dei giovani Ufficiali, a Livorno, sede ideale per la sua posizione geografica.\nIl trasferimento a Livorno.\nSolo nel 1878, con la trasformazione della Scuola in Accademia Navale, con legge presentata dall'allora ministro della Marina, l'ammiraglio Benedetto Brin, fu indicata come sede Livorno.\nLa progettazione del complesso di edifici fu affidata al capitano del Genio militare Luigi Pestalozza ed i lavori furono avviati nel 1878; l'ingegnere livornese Angiolo Badaloni segu\u00ec attivamente ogni progetto.\nL'Accademia navale fu inaugurata a Livorno il 6 novembre 1881, alla presenza del Capitano di Vascello S.A.R. il duca di Genova Tommaso di Savoia, e inizialmente occup\u00f2 la sola area del lazzaretto di San Jacopo, nei pressi dell'omonima chiesa.\nIl primo Comandante dell\u2019Accademia Navale fu il Contrammiraglio Andrea del Santo; uno dei primi allievi ufficiali a frequentare l'accademia fu Manlio Garibaldi ultimo figlio maschio di Giuseppe Garibaldi, che infatti acquist\u00f2 una villa nella zona di Ardenza.\nL'Accademia navale ricevette la bandiera d'Istituto nel 1906 dal Re Vittorio Emanuele III che la consegn\u00f2 nelle mani del Comandante dell'Istituto, incarico ricoperto dall'allora Capitano di vascello Thaon di Revel, che sarebbe stato l'artefice della vittoria sul mare durante il successivo primo conflitto mondiale.\nNel 1913 fu poi annessa al complesso dell'Accademia Navale anche l'adiacente area occupata dal preesistente lazzaretto di San Leopoldo.\nFino all'anno accademico 1912-1913 l'Accademia accolse soltanto gli allievi del Corpo di Stato Maggiore. Dall'anno successivo vi entrarono anche gli allievi della Direzione Macchine, mentre quelli delle Armi Navali ebbero accesso a partire dall'anno 1926-1927.\nGli edifici dell'Accademia navale ospitarono a partire dal 1923 anche gli allievi di quella che sarebbe diventata l'Accademia aeronautica. La Regia aeronautica, infatti, istituita come forza armata autonoma, utilizz\u00f2 questa sistemazione provvisoria per i propri allievi ufficiali, in attesa di dotarsi di una propria accademia. Nel 1926, tre anni dopo l'avvio dei corsi, venne deciso il trasferimento a Caserta presso il palazzo reale, mentre attualmente l'istituto ha sede a Pozzuoli.\nLa seconda guerra mondiale.\nNel corso della seconda guerra mondiale, a causa dei bombardamenti che colpirono Livorno tra il 1943 e il '44, l'Accademia navale fu dapprima costretta a trasferirsi a Venezia e, successivamente, dopo soli due mesi, a Brindisi, presso le strutture del Collegio navale \"Niccol\u00f2 Tommaseo\" della GIL, dove rimase fino al 5 giugno 1946, data in cui l\u2019Accademia navale fece il suo rientro a Livorno.\nDal secondo dopoguerra ad oggi.\nLa prima Bandiera con emblema repubblicano, venne consegnata formalmente il 4 dicembre 1948, giorno di Santa Barbara patrona della Marina Militare, dal Presidente della Repubblica Luigi Einaudi.\nDal momento che i bombardamenti avevano pesantemente segnato molti degli edifici della citt\u00e0 ed anche le strutture che ospitavano l'accademia, fu necessario, al termine del conflitto, intraprendere una sostanziale opera di ricostruzione e di potenziamento delle infrastrutture, protrattasi nell'arco di circa vent'anni.\nNel 1966 fu realizzato il \"Palazzo Studi\", attuale sede dei laboratori scientifici e di aule specialistiche.\nIl 3 marzo 1977, trentotto allievi del corso \"Invicti\" dell'Accademia e sei componenti dell'equipaggio morirono a seguito di un grave incidente aereo: un C-130H dell\u2019Aeronautica militare si schiant\u00f2 sul Monte Serra, in provincia di Pisa.\nIl primo bando di concorso per l'arruolamento femminile in accademia usc\u00ec nel gennaio 2000 e, in quell'anno le prime donne furono ammesse ai corsi.\nOggi il corpo principale dell'accademia, al quale si accede percorrendo un viale alberato dall'ingresso del cancello di San Jacopo posto sul lungomare di viale Italia, \u00e8 costituito da un ampio edificio a tre piani formato da tre ali perpendicolari a racchiudere un'ampia \"piazza d'armi\" interna; l'ala principale, prospiciente il mare, \u00e8 sormontata da una torre quadrata con orologio a tre facce e, sul frontone della facciata interna, il motto \"Patria e Onore\". Il lato del cortile interno rivolto verso il mar Ligure non \u00e8 occupato da edifici, ma \u00e8 caratterizzato da un brigantino interrato le cui sovrastrutture sono utilizzate ancor oggi degli allievi dell'Accademia per esercitarsi nella manovra delle vele, anche in vista della campagna addestrativa sulla nave scuola \"Amerigo Vespucci\".\nIl complesso dell'Accademia navale copre, attualmente, un'estensione di circa 215.000 metri quadrati e comprende, tra gli altri, aule, laboratori, dormitori, piscina, palestra, biblioteche, cinema ed auditorium. L'accademia ospita annualmente circa 1250 persone tra allievi ufficiali ed ufficiali che frequentano corsi integrativi e professionali.\nLa biblioteca \u00e8 fornita di oltre 90.000 volumi di matematica, geometria, astronomia, manuali di navigazioni, portolani e opere frutto della stagione delle esplorazioni geografiche del Settecento e primo Ottocento.\nOrganigramma.\nL'organizzazione \u00e8 cos\u00ec strutturata:\nSono anche alle dipendenze dell'ammiraglio comandante:\nIl gruppo navale.\nA disposizione dell'Accademia di Livorno vi \u00e8 il 74\u00ba Gruppo navale addestrativo:\nGli ex dragamine della classe Aragosta inizialmente erano cinque, due dei quali andati in disarmo all'inizio del nuovo millennio e sostituiti da un'altra unit\u00e0 navale della stessa classe in precedenza adattata a \"nave esperienze\", la Mitilo, messa in disarmo nel 2017.\nLa formazione.\nL'ordinamento dei corsi inizialmente era di quattro anni, che era quello vigente nelle due scuole di Genova e Napoli prima che venisse istituita un'unica scuola. Nel 1882 prima ancora del termine del 1\u00ba anno accademico, l'ordinamento venne articolato in cinque anni, subendo una sostanziale modifica nel 1894, quando la durata dei corsi venne portata a tre anni e venne stabilito che il titolo di studio per l'ammissione dovesse essere il diploma di licenza liceale o di istituto tecnico; tale ordinamento rest\u00f2 in vigore fino al 1911, quando la durata del corso normale venne di nuovo portata a quattro anni e venne stabilito che per l'ammissione il titolo di studio di dovesse essere la licenza tecnica inferiore o il ginnasio inferiore. Dal 1913 anche gli ufficiali macchinisti furono preparati ed educati nell'Accademia Navale. Successivamente, nel 1914, l'ordinamento ebbe un ritocco con il prolungamento della durata del corso normale a cinque anni.\nNel 1920 venne stabilito che il titolo di studio per l'ammissione fosse la licenza ginnasiale o il passaggio al secondo anno dell'istituto tecnico o nautico, mantenendo la durata del corso normale di cinque anni. Dall'anno accademico 1923-24 all'anno accademico 1925-26, in seguito ad accordi intervenuti fra il Ministero della marina e il Commissariato dell'aeronautica, l'Accademia navale ospit\u00f2 l'Accademia aeronautica di nuova creazione, destinata alla formazione dei futuri ufficiali dello stato maggiore generale dell'Aeronautica, ruolo naviganti. Nel 1926-27 l'Accademia aeronautica venne trasferita a Caserta, ma la prima classe, nei mesi estivi fino all'anno 1928, venne ospitata dall'Accademia Navale, per continuare un corso di istruzioni marinaresche.\nNel 1926, per effetto della legge che riordinava i corpi della Marina, con la fusione nell'unico Corpo del genio navale gli ufficiali del Genio navale e quelli per la Direzione delle macchine, cessarono le ammissioni degli allievi ufficiali per la Direzione delle macchine e dal 1928 iniziarono le ammissioni degli allievi del Genio navale. Sempre nel 1926 iniziarono altres\u00ec le ammissioni per gli allievi del nuovo Corpo delle Armi Navali, che furono sospese nel 1935 per ricominciare nell'anno 1940. Nel 1929 venne ripristinato l'ordinamento del 1894 con il corso normale articolato in tre anni e titolo di studio necessario per l'ammissione, la maturit\u00e0 classica o scientifica, e per i soli allievi ufficiali di stato maggiore la licenza degli istituti tecnici e venne contemporaneamente stabilito che l'ammissione avvenisse attraverso un tirocinio preliminare della durata di circa due mesi, durante il quale i concorrenti idonei alla visita medica, attraverso esercitazioni militari, marinaresche e sportive e uscite in mare con unit\u00e0 della Regia marina, prendevano i primi contatti con quella che sarebbe stata la loro futura vita in Accademia integrando allo stesso tempo la loro preparazione con lezioni teoriche per le prove relative al concorso di ammissione. Al termine dei tre anni di corso gli allievi venivano nominati aspiranti e, dopo un periodo di imbarco a bordo delle navi, promossi guardiamarina o sottotenenti del Genio navale o delle Armi Navali.\nA partire dall'anno accademico 1947-48 la durata del corso normale venne riportata a quattro anni di cui gli ultimi due con il grado di aspirante, mentre dall'anno accademico 1963-64 venne stabilito che l'ultimo anno del corso normale venisse effettuato con il grado di guardiamarina.\nDal 2013 le durate dei corsi sono state rimodulate come sotto specificato.\nFigure addestrate.\nPresso l'Accademia navale si tengono, infatti, i corsi per la formazione di differenti tipologie di militari. Hanno una durata variabile a seconda del Corpo di appartenenza. Al termine del secondo anno gli allievi ottengono la qualifica di Aspirante guardiamarina. Terminato il terzo anno frequentano un anno di corso applicativo, al termine del quale vengono promossi guardiamarina. Terminano cos\u00ec la fase di formazione di base in istituto e sono avviati a destinazione gli Ufficiali di Vascello, mentre intraprendono il ciclo di formazione avanzata in alcuni rinomati poli universitari nazionali gli Ufficiali del Genio (Laurea magistrale in Ingegneria Navale o Ingegneria Civile e Ambientale) e gli Ufficiali del Corpo Sanitario (laurea in Medicina e Chirurgia). Un secondo anno di corso applicativo in accademia viene invece effettuato per il commissariato e per le capitanerie di porto.\nCorsi complementari.\nCorsi complementari sono:\nI laureati presso l'Accademia navale, oltre ad avere i medesimi riconoscimenti e sbocchi dei laureati presso i normali atenei, possono avere sbocchi professionali specifici, tra i quali:\nI nomi dei corsi.\nFino al 1934 i corsi normali hanno preso il nome dell'allievo \"capo corso\", ovvero primo del corso all'uscita dall'Accademia; a partire dall'anno successivo la scelta del nome del corso \u00e8 invece effettuata dagli Allievi durante la prima crociera estiva, effettuata, sulle navi scuola come, ad esempio, la \"Amerigo Vespucci\". Di seguito \u00e8 riportato l'elenco dei corsi normali svolti all'Accademia di Livorno ed usciti dalla stessa dopo il 1934.\nI lazzaretti.\nA Livorno, dove ora sorge l'Accademia navale, in passato si trovava il lazzaretto di San Jacopo, innalzato a partire dagli anni quaranta del XVII secolo per la quarantena degli equipaggi delle navi provenienti dal Levante le quali, prima della costruzione di questo complesso sanitario, venivano invece dirottate verso l'isola del Giglio e l'isola d'Elba.La struttura, collegata al pi\u00f9 antico lazzaretto di San Rocco mediante un canale (oggi scomparso), fu ampliata nel 1721 e nel 1754. \nPoco pi\u00f9 a sud si trovava invece il lazzaretto di San Leopoldo, eretto nel 1773, su disegno di Ignazio Fazzi, per volont\u00e0 di Pietro Leopoldo d'Asburgo.\nIl lazzaretto era dotato di alcune torrette, una delle quali serviva per il controllo della costa, due cappelle e due cimiteri.\nRimase attivo fino al 1846 e successivamente, prima di essere inglobato nell'Accademia, fu trasformato in un carcere e, in parte, in una caserma militare.\nIl nuovo lazzaretto fu ritenuto uno dei pi\u00f9 vasti e completi d'Europa. Sul portale d'ingresso in pietra panchina, sopra l'arco di gusto baroccheggiante, si legge ancora oggi la targa marmorea che commemora l'utilit\u00e0 dell'opera pubblica per la salute e la navigazione: \"Petrus Leopuldus Arch. Austr. Hung. Boem. R.P. Magnus Etrur. Dux navigationis et salutis publicae vindex hominibus mercibusque graviore pestilentiae suspicione notatis tutius expurgandis remotiorem hanc insulam et porticus designavit construxit ann. MDCCLXXIII\".\nA pianta trapezoidale, il lazzeretto, quasi una cittadella sul mare, era circondato da un fossato a secco e da un'alta muraglia la cui parte inferiore a scarpa era segnata da un cordolo in pietra, tuttora visibile nel lato pi\u00f9 meridionale del complesso. Vi si accedeva mediante un ponte levatoio dalla Porta Leopolda. Le torrette angolari fungevano da difesa e da vigilanza; di queste l'unica parzialmente superstite si affaccia sulla muraglia meridionale prospiciente la Cala Mosca.\nAll'interno, il complesso sanitario era suddiviso in due zone distinte. Una era costituita dal palazzotto delle abitazioni degli ufficiali, tuttora presente, con facciata ad esedra di fronte all'ingresso, da una darsena esagonale chiusa sul mare da una catena. Al centro dell'ingresso della darsena, isolato sull'acqua, sorgeva il mastio di San Rocco (distrutto durante la seconda guerra mondiale), collegato a terra da una passerella in legno. Vi erano anche le vaste tettoie per il deposito delle merci in quarantena, una cappella circolare, un serraglio per gli animali. In questa zona, presso le tettoie venne eretta la statua marmorea del granduca Pietro Leopoldo, nelle vesti di centurione romano e posta in una ricca nicchia marmorea, poi trasferita, su proposta del Vigo, nella piazzetta del sagrato della chiesa di San Jacopo, ove si trova tuttora. L'altra sezione, pi\u00f9 a sud, era detta \"La Gabbia\" ed era a sua volta isolata da un fosso interno dal resto del complesso; qui vi venivano segregati i malati appestati e le merci infette.\nIl lazzeretto era corredato di due cimiteri: uno ad uso dello stesso lazzeretto (1775) e l'altro detto \"della Quarantina\" in uso fino al 1846."}
{"id": "233609", "revid": "371529", "url": "https://it.wikipedia.org/wiki?curid=233609", "title": "Darkthrone", "text": "I Darkthrone sono un gruppo musicale black metal norvegese formatosi a Kolbotn nel 1987.\nDopo aver iniziato come gruppo death metal, si sono spostati verso il black metal a partire dal secondo disco \"A Blaze in the Northern Sky\", pubblicando dischi con una cadenza molto regolare. A partire da \"The Cult Is Alive\" del 2006, hanno cambiato nuovamente stile musicale introducendo massicce influenze punk e heavy metal classico.\nFino ad oggi hanno pubblicato diciassette album di studio (diciotto se si considera tale anche la demo \"Goatlord\"), due raccolte e tre EP.\nBiografia.\n1987 - 1991.\nLa band si forma nel 1987 con il nome Black Death a Kolbotn ed \u00e8 composta inizialmente dal batterista e cantante Gylve Fenris Nagell e dal chitarrista Anders Risberget. Il gruppo, dedito al death metal, compone ben presto il primo demo \"Trashcore\", contenente tracce come \"Pizzabreath\" e \"Black Death's Nuke War\". Subito dopo questo demo, con artwork disegnato dallo stesso Nagell, entra nel gruppo il bassista Ivar Enger, con cui viene registrato il secondo demo \"Black Is Beautiful\".\nA questo punto il gruppo decide di cambiare nome in \"Darkthrone\", prendendo spunto dalla traccia dei Celtic Frost \"Jewel Throne\", contenuta nell'album \"To Mega Therion\" del 1985. Inoltre Nagell cambia il suo nome in Fenriz, ispirandosi al lupo della mitologia norrena Fenrir, mentre Enger si sposta alla chitarra assumendo lo pseudonimo Zephyrous. Tra le sue prime influenze, oltre agli stessi Celtic Frost, la band dichiara il thrash metal, i Deep Purple, i Death SS, i Cryptic Slaughter e i Nihilist (futuri Entombed). Dopo l'entrata di Dag Nilsen al basso, i Darkthrone registrano e pubblicano il demo \"Land of Frost\", contenente cinque tracce, nel marzo 1988, dopo il quale si registra l'uscita di Risberget.\nIl successivo demo \"A New Dimension\" vede l'ingresso in formazione di Ted Skjellum, con lo pseudonimo Nocturno Culto, nel luglio 1988. Nel 1989 vedono la luce altri due demo, \"Thulcandra\" e \"Cromlech\", rispettivamente a marzo e dicembre, mentre Fenriz forma il progetto parallelo Isengard, con cui pubblica il demo \"Spectres Over Gorgoroth\". Nel 1990 vengono ristampati \"Cromlech\" e \"Thulcandra\" in un unico disco, per la prima volta con il logo della band in copertina; una copia del disco giunge all'etichetta britannica Peaceville Records, che in seguito avrebbe pubblicato album di Paradise Lost, Anathema, My Dying Bride e At the Gates. Dopo aver firmato un contratto con la Peaceville, i Darkthrone suonano alcuni concerti assieme ai Cadaver e poi si recano in Svezia per registrare il loro album di debutto assieme al produttore Tomas Skogsberg: \"Soulside Journey\" esce in quello stesso anno e presenta ancora tutte le caratteristiche proprie del death metal. L'album si inserisce all'interno della scena death metal scandinava, accanto a gruppi come Entombed, Edge of Sanity e Tiamat, in netta contrapposizione quindi alla scena black metal che si stava in quel periodo radunando attorno al negozio di dischi Helvete ad Oslo, posseduto da Euronymous dei Mayhem. Secondo le stesse dichiarazioni del gruppo, per\u00f2, gi\u00e0 all'epoca della pubblicazione del debutto tutti i componenti, con l'eccezione di Dag Nilsen, erano stanchi di suonare death metal e avevano gi\u00e0 iniziato ad ascoltare i gruppi black metal norvegesi.\n1992 - 1995: The Unholy Trinity.\nQuesto \u00e8 il periodo nel quale il gruppo realizza e pubblica gli album \"A Blaze in the Northern Sky\", \"Under a Funeral Moon\" e \"Transilvanian Hunger\". La cosiddetta \"Unholy Trinity\" (\"trinit\u00e0 profana\"), che rappresenta per certi versi l'apice creativo dei Darkthrone, la cui influenza sul genere black metal della seconda ondata \u00e8 assoluta, totale.\nPresto infatti la band comincia a frequentare l'Helvete e viene impressionata positivamente dalla scena, tanto da decidere di abbandonare definitivamente il death metal e subendo l'influenza di Mayhem, Hellhammer, Necrodeath, Venom, Bathory e Sarc\u00f3fago. \"Soulside Journey\" viene pubblicizzato con alcuni concerti in Finlandia assieme al gruppo speed metal Prestige; di ritorno dal tour la band decide di cambiare radicalmente stile musicale e inizia a suonare black metal. Inoltre le demo per il secondo disco, registrate poco prima, vengono ritenute inadatte e scartate, e verranno pubblicate solo nel 1996 con il nome di \"Goatlord\".\nInoltre viene deciso, di comune accordo, di lasciare uscire dalla band Nilsen, ancora appassionato di death metal, ma di permettergli di suonare come session player nelle registrazioni del secondo disco.\nNel 1992 vede la luce \"A Blaze in the Northern Sky\", il primo album black della band, caratterizzato da un'estrema violenza sonora e da una produzione volutamente approssimativa. L'album \u00e8 molto influenzato dai Bathory, dai Possessed e soprattutto dai Celtic Frost. Il disco \u00e8 accolto molto bene dalla scena estrema norvegese, ed \u00e8 considerato uno dei migliori della carriera dei Darkthrone, oltre che dell'intero black metal. All'epoca della sua registrazione, la band si era ridotta ai soli Fenriz, Nocturno Culto e Zephyrous, dato che il bassista Dag Nilsen aveva abbandonato il gruppo subito dopo la registrazione del disco. Dopo la pubblicazione del disco i Darkthrone decidono di annullare un tour previsto in Gran Bretagna, rifiutano di rilasciare interviste e soprattutto di suonare dal vivo, decisione che hanno mantenuto fino ad oggi.\nAll'inizio del 1993 esce \"Under a Funeral Moon\", che prosegue sulle linee stilistiche del precedente lavoro e con una produzione sempre pi\u00f9 scarna e approssimativa sancisce la totale conversione allo stile black metal dei Darkthrone, e viene considerato una pietra miliare nello sviluppo dell'intero genere. Nel 1994 Fenriz pubblica, con il suo side project Isengard, la raccolta di demo \"Vinterskugge\", cui segue dopo pochi mesi il quarto disco dei Darkthrone, intitolato \"Transilvanian Hunger\", in cui la band si riduce ai soli Fenriz e Nocturno, dato che Zephyrous lascia la band per problemi personali.\nIl disco riceve moltissime critiche e accuse di neonazismo al duo, dal momento che nelle prime stampe sul retro vengono stampate le frasi \"True Norwegian Black Metal\" e \"Norsk Arisk Black Metal\" (black metal norvegese ariano). A causa di molte critiche da parte dei distributori, l'ultima frase viene eliminata nelle ristampe successive. Inizialmente la band aveva l'intenzione di scrivere un'ulteriore dichiarazione all'interno del disco, ossia:\nIn una dichiarazione pubblica, la Peaceville Records cita questa frase e commenta che, pur non potendo censurare i propri artisti, condanna apertamente questa posizione. I Darkthrone scrivono una scusa formale, chiarendo anche che la parola \"ebreo\" fa semplicemente parte dello slang giovanile norvegese e indica una persona poco sveglia. Il gruppo definisce quindi la questione \"un fraintendimento culturale\". Dopo la pubblicazione del disco, la band e la Peaceville rescindono il contratto.\nInoltre quattro delle otto tracce del disco presentano testi scritti da Varg Vikernes, che all'epoca era stato gi\u00e0 condannato a 21 anni di carcere per l'omicidio del chitarrista dei Mayhem, Euronymous.\nLo stesso titolo fu oggetto di fortissime critiche: la stampa lo ricolleg\u00f2 infatti alla morte di Dead dei Mayhem. Pare infatti che al momento del suicidio Dead indossasse una t-shirt con la scritta \"I Love Transilvania\" e secondo la leggenda il chitarrista dei Mayhem, Euronymous, ritrovato il corpo ne avrebbe mangiato il cervello. Secondo alcuni, dall'unione di questi due fatti sarebbe scaturito il titolo \"Transilvanian Hunger\", che significa \"fame transilvanica\".\nVerso la fine del 1994 Fenriz pubblica il disco \"Caravans from Empire Algol\" con il suo secondo side project, chiamato Neptune Towers e dedicato alle sperimentazioni ambient. Poco dopo entra nei DHG come session player, ma decide presto di abbandonare questo gruppo e nel 1995 suona nel disco \"At the End of the Bow\" dei Ved Buens Ende assieme a componenti di Ulver, Arcturus, Satyricon e DHG.\n1995 - 2000.\nInfine, Fenriz pubblica il secondo e ultimo disco ufficiale con gli Isengard, dal titolo \"H\u00f8stm\u00f8rke\", prima di dedicarsi alla registrazione del quinto disco dei Darkthrone, Panzerfaust che esce nel marzo 1995 per la Moonfog di Satyr Wongraven. Anche questo disco vede la partecipazione di Vikernes, che scrive i testi per la traccia \"Quintessence \". In risposta alle critiche ricevute da \"Transilvanian Hunger\", il gruppo pubblica una frase nel booklet che dice:\nDopo questa uscita sia Fenriz che Nocturno Culto si dedicano a svariati progetti paralleli che fanno s\u00ec che i due non abbiano molto tempo da dedicare ai Darkthrone. In queste circostanze viene pubblicato nel 1996 \"Total Death\", ritenuto spesso inferiore ai suoi predecessori. Fenriz non partecipa alla scrittura dei testi, a cui invece contribuiscono Garm degli Ulver, Ihsahn degli Emperor, Carl-Michael Eide dei Ved Buens Ende e Satyr dei Satyricon.\nSempre nel 1996, esce anche \"Goatlord\", album in realt\u00e0 registrato fra \"Soulside Journey\" e \"A Blaze in the Northern Sky\" e che doveva in realt\u00e0 essere il secondo disco della band con sonorit\u00e0 death metal, prima di essere accantonato e in seguito registrato in stile black metal, e che fu presto stroncato dalla critica e dai fan.\nNel 1997 Fenriz si registra \"Heading for Mars\" assieme ai Valhall, suonando le parti di batteria. Nel 1998 e nel 1999 vedono la luce i due album di tributo \"Darkthrone Holy Darkthrone\" e \"The Next Thousand Years Are Ours\", con la partecipazione di Gorgoroth, Immortal, Satyricon, Emperor e molti altri.\nAnche a causa del crescente disinteresse di Nocturno Culto per il gruppo, durante questi tre anni non si registra alcuna uscita ufficiale, fino al 1999, quando il duo pubblica \"Ravishing Grimness\", superiore al suo predecessore e con una produzione molto pi\u00f9 pulita. Quello stesso anno Fenriz prosegue le sue attivit\u00e0 al di fuori dei Darkthrone: partecipa alla registrazione dell'album degli Ulver \"Themes from William Blake's The Marriage of Heaven and Hell\" e forma il supergruppo Eibon assieme a Phil Anselmo di Pantera e Down, Satyr dei Satyricon, Killjoy dei Necrophagia e Maniac dei Mayhem. Il gruppo ha breve vita, e registra solo la traccia \"Mirror Soul Jesus\", che viene inclusa nella compilation \"Moonfog 2000 - A Different Perspective\".\nNel 2000 vede la luce \"Preparing for War\", compilation che raccoglie le prime demo della band e alcune performance live, e l'anno seguente esce \"Plaguewielder\", che ritorna ad un suono grezzo e influenzato dal thrash metal.\n2000 - oggi.\nNel 2002 Nocturno Culto e Fenriz sono occupati nella scrittura dei pezzi del nuovo album, provvisoriamente intitolato \"Leper Unction\". Il disco, registrato e mixato in sole 26 ore, viene pubblicato nel 2003 con il titolo \"Hate Them\"; il successivo \"Sardonic Wrath\", che esce nel 2004, \u00e8 l'ultimo album con la Moonfoog. Questi due dischi, sebbene ancora in gran parte fedeli al black metal degli esordi, segnano l'introduzione di riff pi\u00f9 melodici derivati dalla NWOBHM.\nIn quello stesso anno Nocturno Culto, per mezzo della sua etichetta Tyrant Syndicate, ristampa tutti i vecchi lavori della band, mentre Fenriz crea la compilation \"Fenriz Presents... The Best of Old-School Black Metal\", con tracce di Sarc\u00f3fago, Mercyful Fate, Burzum, Mayhem, Tormentor, Samael, Destruction, Sodom, Bathory, Celtic Frost, Hellhammer, Bulldozer e Venom. Inoltre Nocturno Culto partecipa al demo dei Vidsyn \"On Frostbitten Path Beneath\".\nNell'agosto 2004, per la prima volta dopo pi\u00f9 di dieci anni, i Darkthrone si esibiscono dal vivo al Wacken Open Air con i Satyricon come band di supporto, suonando \"Kathaarian Life Code\", \"The Hordes of Nebulah\", \"Transilvanian Hunger\" e \"Under a Funeral Moon\".\nA settembre Nocturno Culto forma il supergruppo black metal Helvete, assieme a Nattefrost dei Carpathian Forest, General K dei Disiplin e Faust Eithun di Emperor e Dissection. Dopo la pubblicazione di alcune ristampe su vinile in edizione limitata curate da Back on Black Records, \"Sardonic Wrath\" riceve una nomination nella categoria metal agli Alarm Awards, l'equivalente norvegese dei Grammy Awards. Fenriz e Nocturno Culto rifiutano di partecipare alla cerimonia e chiedono l'annullamento della candidatura, dichiarando:\n Alla fine di quest'anno la band decide di firmare nuovamente con la Peaceville Records.\nNel 2005 Nocturno Culto partecipa come ospite al disco degli Scum \"Gospels for the Sick\", ed esce nel solo Giappone l'EP \"Under Beskyttelse Av M\u00f8rke\". L'anno seguente viene pubblicato un secondo EP intitolato \"Too Old Too Cold\", con la collaborazione di Grutle Kjellson degli Enslaved e una reinterpretazione di \"Love in a Void\" dei Siouxsie and the Banshees. Subito dopo il duo pubblica \"The Cult Is Alive\", caratterizzato da influenze punk e crust punk, che porta alla band molte critiche a causa della presunta commercializzazione del sound.\nDopo un'ulteriore partecipazione di Nocturno Culto al supergruppo Secht, con componenti di Carpathian Forest, Gorgoroth, Taake e Aura Noir, viene pubblicato il 7\" in edizione limitata \"Forebyggende Krig\", contenente una reinterpretazione di \"Bad Attitude\" dei The Testors. Dopo un'apparizione come ospite al disco \"Sadness and Wrath\" degli Svartahrid, Nocturno Culto filma e pubblica il documentario \"The Mysanthrope\", contenente materiale live inedito.\nNel 2007 il gruppo prosegue sulla strada stilistica tracciata da \"The Cult Is Alive\", pubblicando \"F.O.A.D.\" e l'EP \"NWOBHM\", un tributo all'omonimo movimento. Nel 2008 esce \"Dark Thrones and Black Flags\", che ridefinisce ulteriormente il nuovo stile fondendo punk, heavy metal classico e black metal. Nello stesso anno esce \"Frostland Tapes\", una raccolta che riunisce i primi quattro demo della band, i demo di \"Goatlord\" e un concerto registrato nel 1990 in Danimarca, mentre nel 2010 vede la luce \"Circle the Wagons\", che riprende dove \"Dark Thrones and Black Flags\" aveva lasciato.\nNel luglio 2012 i Darkthrone annunciano un nuovo album intitolato \"The Underground Resistance\", che viene pubblicato il 25 febbraio 2013. Il sedicesimo album, \"Arctic Thunder\" , viene pubblicato il 14 ottobre 2016. Il 22 ottobre dello stesso anno, la band annuncia via Facebook l'uscita della compilation \"The Wind of 666 Black Hearts\". L'album, pubblicato il 25 novembre, \u00e8 composto di demo registrate tra il 1991 e il 1992 per brani poi apparsi in \"A Blaze in the Northern Sky\" e \"Under a Funeral Moon\". Il 31 maggio 2019 viene pubblicato il nuovo album di studio intitolato \"Old Star\". Il 25 giugno 2021 \u00e8 la volta di \"Eternal Hails...\", diciottesimo album in studio del gruppo, pubblicato dalla Peaceville Records."}
{"id": "233611", "revid": "77358", "url": "https://it.wikipedia.org/wiki?curid=233611", "title": "Sofisti", "text": ""}
{"id": "233612", "revid": "1005847", "url": "https://it.wikipedia.org/wiki?curid=233612", "title": "Assemblea nazionale costituente", "text": "LAssemblea nazionale costituente (in francese: \"Assembl\u00e9e nationale constituante\"), nota anche come Assemblea costituente del 1789 (in francese: \"Assembl\u00e9e constituante de 1789\"), fu la prima assemblea costituente della storia francese.\nVenne ufficialmente istituita il 9 luglio 1789, dopo che i rappresentanti del Terzo Stato - gi\u00e0 convocati il 5 maggio negli Stati generali, insieme ai rappresentanti del Clero e della Nobilt\u00e0 - si erano proclamati \"Assemblea nazionale\" (17 giugno), impegnandosi solennemente a non separarsi prima di aver dato una costituzione alla Francia (giuramento della Pallacorda, 20 giugno). Ebbe da qui origine un grande movimento rivoluzionario, il cui primo atto simbolico fu la presa della Bastiglia (14 luglio) da parte del popolo parigino insorto a difesa dell'Assemblea.\nNei suoi due anni circa di esistenza i deputati dell'Assemblea costituente discussero e approvarono molte riforme, destinate a mutare radicalmente il volto della Francia. Ebbe inizio con l'Assemblea un'altra societ\u00e0, del tutto innovativa rispetto a quella dell\"Ancien R\u00e9gime\": una societ\u00e0 amministrata e diretta dalla borghesia.\nL'Assemblea nazionale approv\u00f2 come suo atto finale la \"Costituzione\" (3 settembre 1791); il 30 settembre dello stesso anno, avendo adempiuto al suo compito, l'Assemblea nazionale si sciolse e venne sostituita dall'Assemblea legislativa, eletta a suffragio censitario.\nNascita dell'Assemblea costituente.\nL'origine dell'Assemblea nazionale costituente \u00e8 negli Stati Generali, convocati l'8 agosto 1788 per volont\u00e0 dei due ordini privilegiati, ovvero Nobilt\u00e0 e Clero, alle quali il re, in notevoli difficolt\u00e0 economiche, voleva imporre il pagamento delle tasse fino ad allora gravanti unicamente sul Terzo Stato. Istituiti nel Medioevo, gli Stati generali costituivano l'assemblea dei rappresentanti dei tre ordini (Clero, Nobilt\u00e0, Terzo Stato), riunita saltuariamente e con poteri soltanto consultivi per esprimere un parere sull'operato del sovrano.\nL'intenzione dei nobili e degli ecclesiastici, dunque, \u00e8 di fare degli Stati generali uno strumento per ribadire i propri privilegi. Fin dall'inizio, tuttavia, la situazione sfugge loro di mano: la campagna elettorale per scegliere i deputati da inviare agli Stati generali diventa una grande occasione per il Terzo Stato di discutere, acquistare coscienza di s\u00e9 e reclamare tutti i diritti negati.\nAppena insediati, il 5 maggio 1789 a Versailles, gli Stati generali si dividono sulla questione del voto: i combattivi deputati del Terzo Stato, assai pi\u00f9 numerosi di quelli degli altri due stati messi insieme, richiedono che si voti per testa (secondo il principio \"un voto per ogni eletto\") mentre Clero e Nobilt\u00e0 vogliono mantenere la tradizionale votazione per ordine, che consentirebbe loro di mantenere la supremazia nell'assemblea.\nNell'impossibilit\u00e0 di raggiungere un accordo, il 17 giugno i rappresentanti del Terzo Stato si proclamano Assemblea nazionale (il termine \"costituente\" viene ufficialmente aggiunto il 9 luglio) e tre giorni dopo, radunati nella sala della Pallacorda, giurano di non separarsi finch\u00e9 non avranno dato una costituzione alla Francia (giuramento della Pallacorda, 20 giugno). Forzato dalle circostanze, il 27 giugno re Luigi XVI invita i rappresentanti degli altri due ordini a riunirsi con i rappresentanti del Terzo Stato.\n In un primo momento, insorge il popolo parigino, che il 14 luglio 1789 assedia ed espugna la fortezza - prigione della Bastiglia, odiato simbolo dell'assolutismo regio: \u00e8 l'avvio di una seconda fase, definita dagli storici \"rivoluzione cittadina\", fondamentale perch\u00e9 segna l'irruzione delle masse popolari sulla scena politica (non a caso in Francia si festeggia il 14 luglio come data d'inizio della rivoluzione). A distanza di pochi giorni insorgono anche le campagne; questa \"rivoluzione contadina\" si dirige contro i cosiddetti diritti feudali.\nLe due rivoluzioni popolari dell'estate 1789 mostrano sia ai rappresentanti del Terzo Stato che agli altri due stati la diffusa ostilit\u00e0 nei confronti dell\"ancien r\u00e9gime\" e il consenso popolare verso il progetto di dare una costituzione allo stato francese.\nDestra e Sinistra.\nL'Assemblea costituente \u00e8 formata da 1145 deputati. Fra questi: il generale La Fayette, che aveva combattuto nella Rivoluzione Americana; il conte di Mirabeau, nobile ma anti-assolutista; l'astronomo Jean Sylvain Bailly, che sarebbe poi diventato il primo sindaco di Parigi; l'abate Siey\u00e8s, autore dell'opuscolo \"Che cos'\u00e8 il Terzo Stato?\" nel quale veniva identificato il popolo come vera nazione e gli altri due ordini (nobilt\u00e0 e clero) come pesi morti del Paese. Per il momento poco conosciuto, ma destinato a un futuro di leader, \u00e8 Robespierre, giovane avvocato di Arras. La sede dell'Assemblea inizialmente \u00e8 a Versailles, ma dopo che il re, il 6 ottobre 1789, \u00e8 obbligato dai rivoltosi a trasferirsi a Parigi, anche la Costituente si sposta nella capitale, nella sala del Maneggio, dove per quasi 2 anni condurr\u00e0 un'attivit\u00e0 duplice e contemporanea. Viene infatti affidato ad alcune apposite commissioni il compito di stendere la nuova costituzione; nel frattempo nelle sedute ordinarie si svolge una vera e propria attivit\u00e0 di tipo legislativo.\nNel corso delle riunioni si impone pian piano l'usanza di identificare i diversi gruppi parlamentari con i termini \"destra\" o \"sinistra\": a destra si siedono i nobili e i membri del clero che avevano in principio cercato senza risultato di opporsi all'abolizione dell\"ancien r\u00e9gime\", mentre nel centro e a sinistra prendono posto i rappresentanti del Terzo Stato e tutti i deputati contrari ai privilegi, a loro volta distinti fra monarchici e repubblicani, liberali e democratici. La maggioranza dell'Assemblea la detengono comunque deputati contrari all'assolutismo ma di tendenze moderate, fautori di una monarchia costituzionale, diffidenti nei confronti del movimento popolare e delle sue richieste di giustizia sociale ed economica.\nL'abolizione della feudalit\u00e0.\nDopo la presa della Bastiglia, il 14 luglio, scoppiano gravi disordini nelle campagne francesi. Come gi\u00e0 accennato, i contadini, esasperati dalla crisi economica e ancora sotto il giogo feudale, attaccano i castelli dei nobili, bruciano gli archivi in cui sono annotati i diritti signorili, uccidono chi gli resiste. \u00c8 un grande vento di protesta contro \"l'oppressione feudale\".\nPer arginare la rivolta nella notte del 4 agosto 1789 l'Assemblea costituente decreta di abolire immediatamente i diritti feudali, le esenzioni fiscali, la giustizia signorile, le decime. Certo, i signori non vengono espropriati del tutto dei loro diritti, considerati come una propriet\u00e0 privata, e in quanto tale inviolabili; infatti i contadini dovranno riscattare in denaro i loro obblighi. Tuttavia si tratta di una decisione storica, che segna la fine dell\"ancien r\u00e9gime\" e l'avvio di una nuova legislazione fondata sull'uguaglianza civile dei singoli.\nL'Assemblea, approvando a gran voce il decreto, si \u00e8 spogliata volontariamente dei suoi privilegi. Questa scelta rafforza la posizione, all'interno dell'Assemblea, del Terzo Stato che controlla sistematicamente gli altri ordini. Tuttavia alcuni deputati del Terzo Stato non hanno gradito il decreto; il loro leader, il carismatico Dupont de Nemours, appartenente al centro-destra, sostiene che si tratta una violazione dei diritti dei cittadini. Per comprendere questa opposizione bisogna considerare che, oltre ai nobili, anche i borghesi hanno delle propriet\u00e0 terriere che vogliono difendere. Dupont viene comunque messo a tacere dall'assemblea.\nIn conclusione la notte del 4 agosto \u00e8, come osserva lo storico Ernest Labrousse, \u00ab...la grande notte antifeudale per eccellenza...\u00bb, nonch\u00e9 \u00ab...la grande conquista del popolo delle campagne...\u00bb; d'altronde \u00ab...con questi testi che promettono molto di pi\u00f9 di quanto diano, sparisce unicamente o quasi la feudalit\u00e0 formale; in complesso la feudalit\u00e0 reale, la feudalit\u00e0 economica rimane. L'aristocrazia, moltiplicando le rinunce, ha conservato il meglio del patrimonio...\u00bb.\nLa Dichiarazione dei diritti dell'uomo e del cittadino.\nPochi giorni dopo, il 26 agosto 1789, l'Assemblea approva il preambolo della futura legge fondamentale dello stato, la Dichiarazione dei diritti dell'uomo e del cittadino, documento che riassume al suo interno i valori del 1789, affermando in modo chiaro e puntuale i concetti di libert\u00e0 e uguaglianza che avevano fino a quel momento guidato il moto rivoluzionario. Il bersaglio polemico del testo, come d'altronde quello dell'Assemblea e pi\u00f9 in generale della rivoluzione, \u00e8 infatti l\"ancien r\u00e9gime\" basato sul privilegio. Tenendo conto che la propriet\u00e0 \u00e8 definita come un diritto inalienabile e sacro, si capisce comunque che l'uguaglianza proclamata dalla Dichiarazione \u00e8 solo di tipo giuridico e civile, non economico.\nIl testo \u00e8 articolato in una breve premessa e 17 articoli, dei quali i primi 3 sono i pi\u00f9 importanti in quanto sanciscono i principi fondamentali: l'uguaglianza degli uomini (art. 1); l'esistenza di diritti naturali e inalienabili di ogni singolo individuo - libert\u00e0, propriet\u00e0, sicurezza e resistenza all'oppressione -, che nemmeno lo stato pu\u00f2 calpestare (art. 2); la sovranit\u00e0 popolare (art.3).\nLa restante parte della Dichiarazione ha il fine di dare concretezza, nei vari campi della vita associata, a questi principi: si affermano cos\u00ec la libert\u00e0 di religione, di parola e di stampa; la tutela da arresti e da condanne arbitrarie; il divieto di tortura; la presunzione di innocenza finch\u00e9 non c'\u00e8 una condanna definitiva. Il principio della volont\u00e0 generale come fonte della legge, l'equit\u00e0 e il criterio del merito per l'accesso agli incarichi pubblici sono solennemente affermati nell'articolo 6 con queste parole:\n\u00abLa legge \u00e8 l'espressione della volont\u00e0 generale. Tutti i cittadini hanno diritto di concorrere, personalmente o mediante i loro rappresentanti, alla sua formazione. Essa deve essere uguale per tutti, sia che protegga, sia che punisca. Tutti i cittadini essendo uguali ai suoi occhi, sono ugualmente ammissibili a tutte le dignit\u00e0, posti ed impieghi pubblici secondo le loro capacit\u00e0, e senza altra distinzione che quella delle loro virt\u00f9 o dei loro talenti.\u00bb\nConfisca dei beni della Chiesa e risposta del papa.\nUn grande problema che i membri dell'Assemblea devono affrontare \u00e8 quello finanziario, che aveva messo in moto il meccanismo di convocazione degli Stati generali. In primo luogo si decide che, per sanare almeno in parte i gravosi debiti statali, vengano confiscate tutte le terre del clero; Viene cos\u00ec votata il 2 novembre 1789 la legge sulla nazionalizzazione dei beni del clero, che dichiara disponibili per la nazione tutti i beni della Chiesa. Questa decisione \u00e8 ben accolta dalla popolazione, in particolare dalla borghesia, alla quale viene venduto gran parte dell'immenso patrimonio terriero (circa il 6-10% del territorio nazionale).\nLa nazionalizzazione crea per\u00f2 uno stato di tensione fra l'Assemblea rivoluzionaria e la Chiesa cattolica, che si aggrava dopo la decisione presa dai deputati il 13 febbraio 1790 di sciogliere tutti gli ordini religiosi che non sono dediti all'assistenza e all'insegnamento.\nDopodich\u00e9 viene firmata, il 12 luglio, la Costituzione civile del clero che trasforma i sacerdoti in funzionari stipendiati al servizio dello Stato, sottoponendo a rigido controllo la loro attivit\u00e0 e impedendo cos\u00ec ogni interferenza del papa (da cui la condanna da parte di papa Pio VI): infatti la legge attribuiva la nomina dei vescovi e dei parroci alle assemblee elettorali locali e, come tutti gli altri funzionari, anche gli ecclesiastici furono obbligati a giurare fedelt\u00e0 alla nazione, al re e alla Costituzione civile. Per\u00f2 solo 7 vescovi su 130 prestarono il giuramento, mentre il basso clero si divise a met\u00e0 tra preti giurati o costituzionali, che giurano fedelt\u00e0 alla Costituzione, e preti refrattari, che invece si schierano contro.\nAnche se la Costituzione e l'abolizione della feudalit\u00e0 hanno la precedenza nel lavoro dei deputati, vengono comunque decise altre riforme. Sul piano amministrativo, l'Assemblea opera una semplificazione, dividendo il paese in 83 dipartimenti, a loro volta divisi in distretti, cantoni, comuni, retti da organi elettivi (decreto del 22 dicembre 1789).\nSotto un profilo economico l'Assemblea erige le basi per un sistema di stampo capitalistico. Va ricordata a questo proposito la liberalizzazione degli scambi commerciali, con l'abolizione del monopolio della compagnia francese delle Indie orientali e di altre compagnie privilegiate e la soppressione delle dogane interne. Inoltre, con la Legge Le Chapelier, del 14 giugno 1791, vengono abolite le antiche corporazioni dei mestieri e proibiti sindacati e il diritto di sciopero, dando cos\u00ec minori garanzie ai lavoratori e liberando i capitalisti da responsabilit\u00e0 e vincoli.\nLa Costituzione del 1791.\nIl 3 settembre 1791 il re Luigi XVI \u00e8 costretto ad accettare la nuova costituzione, elaborata dall'Assemblea, la quale presenta molti elementi di continuit\u00e0 con la Dichiarazione dei diritti dell'uomo e del cittadino.\nUn elemento di continuit\u00e0 \u00e8 la separazione dei poteri: il potere legislativo viene assegnato ad Parlamento composto da un'unica camera, quello esecutivo al re e al governo, quello giudiziario ad un corpo di magistrati eletti dal popolo. Inoltre i ministri di nomina regia non potevano essere membri dell'Assemblea. Un altro elemento di continuit\u00e0 \u00e8 l'abolizione di ogni forma di discriminazione nei confronti delle minoranze religiose, cosicch\u00e9 protestanti ed ebrei diventano cittadini a pieno titolo.\nLa costituzione non \u00e8 comunque priva di contraddizioni: non viene ad esempio abolita la schiavit\u00f9 nelle colonie francesi (che sar\u00e0 decretata solo nel febbraio del 1794), nonostante tutte le solenni dichiarazioni di uguaglianza e libert\u00e0 dell'uomo e del cittadino espresse precedentemente nelle sedute dell'Assemblea.\nInoltre si adotta un sistema elettivo a base censitaria, dividendo cos\u00ec i cittadini francesi in attivi e passivi. \nUn'altra notevole contraddizione \u00e8 infine l'esclusione dai diritti politici delle donne: per questo motivo le pi\u00f9 attive rivoluzionarie protestano e rispondono con la creazione di club femminili. Tra queste donne coraggiose e colte vale la pena ricordare Olympe de Gouges, che stende provocatoriamente nel 1791 la Dichiarazione dei diritti della donna e della cittadina.\nSul piano dei rapporti famigliari, tuttavia, la Costituzione riconosce diritti alle donne: l'articolo 7 dichiara che il matrimonio \u00e8 un contratto civile, il che implica la parit\u00e0 dei soggetti contraenti. Terminati i suoi compiti, il 30 settembre 1791, l'Assemblea nazionale costituente si scioglie; le succede l'Assemblea legislativa, eletta a suffragio censitario. Nessuno dei deputati dell'Assemblea nazionale costituente entra a far parte di questa nuova assemblea: un decreto votato il 16 maggio del 1791, per iniziativa di Robespierre, aveva sancito la loro non rieleggibilit\u00e0."}
{"id": "233613", "revid": "1031617", "url": "https://it.wikipedia.org/wiki?curid=233613", "title": "Lauro De Bosis", "text": "Fu anche saggista, traduttore, docente universitario negli Stati Uniti e aviatore dilettante.\nIl suo nome \u00e8 per\u00f2 indissolubilmente legato all'impresa propagandistica che lo condusse alla morte, il celebre \"volo su Roma\" del 1931.\nSorprendendo l'efficiente Regia Aeronautica comandata dal gerarca fascista Italo Balbo, lanci\u00f2 sulla capitale migliaia di manifestini antifascisti inneggianti alla libert\u00e0 e alla lotta contro il regime. Sulla via del ritorno a Marsiglia, l'aeroplano su cui viaggiava scomparve in mare, probabilmente caduto e inabissatosi per mancanza di carburante. \n&lt;br&gt;L'Universit\u00e0 di Harvard, dove aveva insegnato letteratura italiana per alcuni anni, gli dedic\u00f2 la cattedra di Civilt\u00e0 Italiana (cultura, storia e letteratura) e un premio conferito annualmente. \nBiografia.\nNato a Roma nel 1901, Adolfo Lauro De Bosis detto solo \"Lauro\", era di famiglia anconetana che, trasferita a Roma per affari, conservava nella citt\u00e0 di origine un'antica torre di guardia posta sulla riva del mare, al di sotto delle rupi del Monte Conero: la Torre Clementina di Portonovo. Questa torre era un luogo di ritrovo per amanti della poesia (vi era stato ospite anche Gabriele D'Annunzio), e anche Lauro vi si recava per cercare ispirazione. \nIl padre di Lauro, Adolfo De Bosis (1863-1924), poeta e dirigente d'azienda, fu il fondatore della rivista \u00abIl Convito\u00bb, nella quale pubblicarono oltre a D'Annunzio anche Giovanni Pascoli e Giosu\u00e8 Carducci, che vi fece comparire per la prima volta la \"Canzone di Legnano\".\n&lt;br&gt;La madre, Lilian Vernon (1865-1952), scrittrice, figlia di un importante pastore metodista, era di origine statunitense ed amante anch'essa della letteratura e della poesia in particolare.\nL'ambiente domestico - di cui fece parte anche la sorella Virginia De Bosis, arabista e islamista assai apprezzata in Italia e all'estero - indirizz\u00f2 Lauro verso la passione per le lettere, e gi\u00e0 da ragazzo scrisse alcuni versi.\nEra l'ultimo di sette figli, tra cui Valente, pilota decorato alla memoria, caduto in un'azione aerea durante la Grande Guerra, la citata Virginia, Percy e Charis (madre dell'ambasciatore Alessandro Cortese de Bosis).\nPoesia, politica e partecipazione alle Olimpiadi.\nDopo aver terminato gli studi classici, Lauro De Bosis si laure\u00f2 in chimica nel 1922 all'Universit\u00e0 di Roma, anche se i suoi interessi erano eminentemente letterari. \nNel 1923 fu rappresentato allo stadio del Palatino l\"Edipo re\" di Sofocle su sua traduzione, pubblicata nel 1924. Ottimo conoscitore della lingua inglese, alla fine del 1924 si rec\u00f2 negli Stati Uniti su invito della \"Italy America Society\" di New York per tenere un ciclo di conferenze sulla situazione politica, storica e letteraria italiana. Da allora la sua vita trascorse tra New York e Roma, dove nel 1925 pubblic\u00f2 una traduzione ridotta de \"Il ramo d'oro\" di Frazer, mentre nel 1926 torn\u00f2 ancora negli Stati Uniti per insegnare italiano alla Harvard University di Cambridge (Massachusetts); in questa Universit\u00e0 gli sono ancora dedicate una borsa di studio e un ciclo annuale di lezioni.\nRimane indignato dalla propaganda dei filofascisti all'estero, che intendono far passare il regime come un governo illuminato.\nDi sentimenti liberali, ma sostanzialmente conservatore, oltre che monarchico, De Bosis matur\u00f2 in questo periodo la sua opposizione al fascismo, che egli aveva inizialmente valutato in termini non negativi, quale baluardo al \u00absovversivismo\u00bb e \u00abrisveglio del sentimento nazionale offeso\u00bb. La sua traduzione dell\"Antigone\" di Sofocle, pubblicata nel 1927, \u00e8 espressione del suo mutato indirizzo politico: Antigone rappresenta infatti la ribellione morale del cittadino alle crudeli leggi dello Stato, raffigurate dal dispotico sovrano Creonte.\nNel 1927 scrisse \"Icaro\", la sua unica opera poetica. Questo dramma in versi, che nel 1928 ottenne la medaglia d'argento (di fatto il primo premio, poich\u00e9 l'oro non fu assegnato) alle Olimpiadi di Amsterdam 1928 nella categoria letteratura drammatica (al tempo i giochi comprendevano anche competizioni artistiche e non solo sportive), e fu pubblicato nel 1930, \u00e8 singolarmente profetico del gesto che concluse la sua vita. Il soggetto gli venne suggerito dalla madre, che conosceva il sonetto \"Icare est cheut icy le jeune audacieux\" (\"Icaro \u00e8 caduto qui il giovane audace\") del poeta francese Philippe Desportes, reso allora attuale dalla recente trasvolata di Lindbergh, ma anche il sonetto \"Icaro\" di Jacopo Sannazaro. Nell'opera di De Bosis, Icaro \u00e8 un poeta che in un gesto eroico sacrifica la vita per la libert\u00e0, negata dal tiranno Minosse. La figura di Icaro era stata trattata e celebrata, in epoca recente, anche dal D'Annunzio, coetaneo ed intimo amico del padre di Lauro, Adolfo, come simbolo di eroismo assoluto e titanismo.\nNel 1928 De Bosis divenne segretario della \"Italy America Society\", nella quale erano tuttavia operanti persone legate al fascismo, e la circostanza gli procur\u00f2 la diffidenza di molti antifascisti italiani emigrati negli Stati Uniti, gi\u00e0 scettici sulla sua politica di fondo, intesa ad alleare contro il fascismo i monarchici, i liberali e i cattolici. Egli si guadagn\u00f2 tuttavia la simpatia del socialista Salvemini.\nIn questo periodo (1928-29) si leg\u00f2 sentimentalmente all'attrice statunitense Ruth Draper, che aveva 17 anni in pi\u00f9 di lui, e continu\u00f2 la sua attivit\u00e0 di traduttore con \"La vita privata di Elena di Troia\" di John Erskine, \"Il ponte di San Luis Rey\" di Thornton Wilder e il \"Prometeo incatenato\" di Eschilo.\nPer quanto riguarda lo stile, De Bosis \u00e8 un poeta dallo stile aulico ed elevato, come i suoi modelli classicisti e dannunziani.\nL'Alleanza Nazionale per la Libert\u00e0.\nNel 1930 prese contatto a Londra con don Luigi Sturzo, e in luglio, a Roma, fond\u00f2 con Mario Vinciguerra una associazione patriottica clandestina denominata Alleanza Nazionale per la Libert\u00e0. L'associazione intendeva sensibilizzare l'opinione pubblica italiana sul valore della libert\u00e0 attraverso la diffusione per posta di volantini antifascisti, invitando i riceventi a diffonderli a loro volta nello stesso modo. L'obiettivo politico era la costituzione di un'alleanza politica della monarchia, del Vaticano e della destra liberale contro il fascismo, dalla quale dovevano essere esclusi repubblicani e socialcomunisti. \nCon tali presupposti, l'iniziativa ottenne l'approvazione e il sostegno di importanti personalit\u00e0 quali Giovanni Antonio Colonna di Cesar\u00f2 (senatore e studioso di antroposofia ed esoterismo, gi\u00e0 vicino al neopagano gruppo di Ur, fondato dal filosofo filofascista Julius Evola), Umberto Zanotti Bianco (politico, filantropo e archeologo), il banchiere Romolo Ferlosio e il gesuita padre Enrico Rosa dell'Azione Cattolica.\nSuccessivamente si rivolse anche ai socialisti riformisti, ovvero coloro che nel PSI e nell'area socialdemocratica si erano ormai staccati dai comunisti, per imboccare la strada contraria alla rivoluzione armata marxista, in stile sovietico (tra essi Gaetano Salvemini). L'Alleanza giunge a comprendere - come affermer\u00e0 Giovanni Spadolini - quella che fu la secessione dell'Aventino, e parte di quello che sar\u00e0 il Comitato di Liberazione Nazionale, con per\u00f2 la notevole differenza dell'esclusione delle due forze militarmente pi\u00f9 forti, cio\u00e8 dei comunisti e di Giustizia e Libert\u00e0, che agivano nella concentrazione antifascista con cui De Bosis ebbe sempre rapporti non ottimali. Non riusc\u00ec mai a convincere i fratelli Rosselli ad unirsi a lui. Anche Sandro Pertini e Piero Calamandrei (parte dell'area socialista esclusa dal gruppo di De Bosis) celebreranno, in futuro, De Bosis come un eroe di libert\u00e0, precursore della Resistenza italiana; le stesse pagine del giornale di GL pubblicheranno articoli di commosso ricordo all'indomani del volo tragico del 1931. \nUn ideale antifascista \"risorgimentale\".\nDe Bosis era idealmente vicino anche alle posizioni di Benedetto Croce (anche se non risulta tra i firmatari del \"Manifesto degli intellettuali antifascisti\") che difatti avr\u00e0 una breve collaborazione con l'Alleanza, laico e liberale, ma non ostile a nessuna forza che avesse potuto combattere efficacemente il fascismo. La divisione \u00e8 infatti un nemico interno, e l'anti-monarchismo e l'anticlericalismo esplicito di alcuni antifascisti vengono usati da Mussolini come propaganda per presentare il fascismo come l'unica alternativa alla rivoluzione comunista. Questi argomenti saranno, come detto, anche quelli del CLN nel 1944, che metter\u00e0 da parte questioni politiche e religiose per dedicarsi innanzitutto alla cacciata del fascismo.\nQuanto al Vaticano, la sua considerazione non era ideologica: senza alcun clericalismo, considerava semplicemente il papato una forza importante ed attiva, da non sprecare lasciandola al fianco del Duce, soprattutto dopo i Patti lateranensi del 1929.\nIn sostanza, l'ideale politico di Lauro era - n\u00e9 pi\u00f9 n\u00e9 meno - che lo stato liberale risorgimentale, quello cavouriano e poi giolittiano, adattato ai tempi: \"\u00abun re ci vuole, ma bisogna che sappia fare il suo mestiere, se no lo mandiamo via\u00bb\", afferm\u00f2.\nSempre secondo il suo biografo, il nipote Alessandro Cortese de Bosis, \u00abin politica era \u00abliberale\u00bb come Croce, nel senso che la parola aveva allora in Italia, cio\u00e8 era un conservatore dell'Italia quale era stata creata dal Risorgimento. Accettava i diritti personali e politici dei cittadini e le istituzioni rappresentative, e la indipendenza del governo secolare dalla Chiesa. Nell'atmosfera di un regime libero tutte le riforme e trasformazioni politiche e sociali erano accettabili purch\u00e9 volute dalla maggioranza e promosse per vie legali\u00bb.\nEgli sosteneva che \u00able forze antifasciste in Italia non potevano prevalere se minacciavano non solo Mussolini ma anche il Re, e cos\u00ec spingevano il Re e l'esercito a stringersi con Mussolini. Era pi\u00f9 pratico - Lauro pensava - utilizzare la monarchia e l'esercito nell'intento di restaurare il regime di libert\u00e0 in Italia\u00bb, anche se riteneva fondamentalmente che Casa Savoia avesse ormai screditato l'istituto monarchico italiano, percepito alla maniera britannica.\nConsiderava invece il cattolicesimo come una delle religioni primitive da lui studiate nell'opera di Frazer. La distinzione crociana fra filosofia (religione superata) e religione (filosofia cristallizzata) \"gli consentiva di trattare la religione come una realt\u00e0 da tenere in conto. Il Papa esisteva in Italia come il Re. Non era un ideale ma, come Lauro usava dire, era una forza, era un interesse e doveva essere uno strumento da utilizzare in una lotta contro il fascismo che altrimenti sarebbe stata senza speranza.\"\nLa fine dell'Alleanza Nazionale e il primo progetto aereo.\nMentre Lauro De Bosis, nell'ottobre del 1930, era nuovamente in viaggio negli Stati Uniti, per compiere un giro di conferenze nelle pi\u00f9 importanti universit\u00e0, l'associazione venne scoperta, e furono arrestati Mario Vinciguerra, il giornalista Renzo Rendi e la madre di De Bosis. De Bosis, poich\u00e9 i suoi amici rischiavano la pena capitale, si fece intervistare da giornali stranieri e sollecit\u00f2 una campagna di stampa per fare pressioni sul regime.\nNel processo, tenutosi il 22 dicembre, i primi due furono condannati a quindici anni di reclusione, mentre sua madre venne assolta, dopo aver scritto una lettera di sottomissione a Mussolini.\nFu divulgata anche una dichiarazione di fedelt\u00e0 al regime fascista che Lauro De Bosis aveva scritto due mesi prima su richiesta dell'ambasciatore italiano negli Stati Uniti, Giacomo De Martino. De Bosis l'aveva redatta unicamente per poter svolgere la sua attivit\u00e0 clandestina con maggiore tranquillit\u00e0, ma la notizia suscit\u00f2 nell'opinione pubblica anche l'idea che egli fosse un agente provocatore fascista. Quello che pi\u00f9 lo amareggi\u00f2 fu di sapere che su circa trenta aderenti all'Alleanza Nazionale, quindici - si scopr\u00ec - erano inflitrati dell'OVRA, la polizia politica del regime.\nDalla Svizzera, dove risiedeva, De Bosis pens\u00f2 inizialmente di farsi arrestare in Italia, per tutelare la sua immagine dalle diffamazioni e condividere la sorte dei suoi amici, poi si trasfer\u00ec a Parigi, dove s'impieg\u00f2 come portiere d'albergo e medit\u00f2 un nuovo piano d'azione. Qui, isolato, frequenta alcuni intellettuali stranieri e Salvemini, che gli propone per\u00f2 di lasciar perdere la monarchia e il papa, che restavano al fianco del regime. De Bosis, per\u00f2, volle fare ancora un tentativo di risvegliare la coscienza risorgimentale dei Savoia e dei monarchici vicini al regime, e la proposta di uno Stato libero e indipendente.\nFinanziato dal giornale liberale belga \"Le Soir\", nell'aprile del 1931 cominci\u00f2 a prendere lezioni di pilotaggio in un campo privato vicino a Versailles e il 24 maggio fece il primo volo. Siccome si sentiva spiato, emigr\u00f2 a Londra e acquist\u00f2 un piccolo aereo da turismo. Il piano prevedeva che a luglio l'aereo, guidato da un pilota inglese, giungesse in Corsica, dove l'attendeva De Bosis che da l\u00ec l'avrebbe pilotato su Roma con un carico di volantini antifascisti da lanciare nella capitale. Ma l'11 luglio l'aeroplano si danneggi\u00f2 atterrando in Corsica e tutti i fogli si sparpagliarono, rivelando il piano di Lauro.\nL'ultimo volo.\nDe Bosis riusc\u00ec a non perdersi d'animo: gli restava la Germania come rifugio. Nonostante fosse monarchico, salut\u00f2 con entusiasmo la nascita della Seconda repubblica spagnola. In seguito, facendosi passare per un inglese di nome Morris, addusse a pretesto il proprio lavoro di agente d'affari per comprare un nuovo velivolo. Acquist\u00f2 allora in agosto un nuovo aereo da turismo, un Klemm L 25, esercitandosi con due istruttori tedeschi. Questi, il 2 ottobre, guidarono l'aereo fino a Cannes e di qui all'aeroporto di Marignane (localit\u00e0 nei pressi di Marsiglia), dove li attendeva De Bosis, che nel primo pomeriggio del 3 ottobre si lev\u00f2 in volo per Roma, giungendo sul cielo della capitale a sera e lanciando circa 400.000 manifestini. Come aveva gi\u00e0 scritto nella relazione anticipata del suo viaggio - scritta nella notte tra il 2 e il 3 e inviata quella stessa mattina all'amico Ferrari e all'editore belga che la far\u00e0 subito pubblicare su \"Le Soir\" -, l\"Histoire de ma mort\" (\"Storia della mia morte\", redatta in lingua francese), in cui presagisce la sua scomparsa e afferma \u00ab\"Varr\u00f2 pi\u00f9 da morto che da vivo\"\u00bb -, erano tre i testi diffusi sulle piazze di Roma e sopra il Quirinale, allora dimora reale: uno era rivolto al re Vittorio Emanuele III, al quale si chiedeva di essere degno dei suoi antenati fautori della libert\u00e0 italiana, per non rischiare di alienare le simpatie che il popolo italiano aveva sempre avuto per i Savoia (Alessandro Cortese De Bosis la paragona a una di 100 anni prima, la famosa missiva indirizzata a Carlo Alberto da Giuseppe Mazzini e firmata \"un italiano\", e ricorda la frase mazziniana secondo cui \"il martirio non \u00e8 mai sterile\"):\nL'altro testo, tratto dal decalogo dell'Alleanza Nazionale, era invece diretto ai cittadini, sia ai monarchici che ai repubblicani, ai quali ricordava i valori risorgimentali e il primato della libert\u00e0:\nIl testo della \"Histoire de ma mort\" cominciava con un'esaltazione del volo e dell'aeroplano di intonazione vagamente futurista, forse un'ulteriore sfida al regime (a cui aveva aderito, tra gli altri, proprio il fondatore del futurismo Marinetti):\nI volantini distribuiti furono 400.000; a parte le due lettere, lancia alcune copie del libro \"Il fascismo in Italia\" di Bolton King. \nEmul\u00f2 cos\u00ec l'impresa che nel 1918 aveva portato D'Annunzio alla ribalta delle cronache dopo il volantinaggio su Vienna e su Trieste, e quelle di alcuni antifascisti: la pi\u00f9 celebre fu un lancio di volantini su Milano del luglio 1930, ad opera di Giovanni Bassanesi e Gioacchino Dolci, organizzato da Randolfo Pacciardi e finanziato da Carlo Rosselli.\nDopo aver sorvolato la citt\u00e0 per circa mezz'ora, De Bosis si diresse verso il mare, dove probabilmente l'aereo, rimasto privo di carburante, precipit\u00f2. Sembra che, ai due tecnici tedeschi, De Bosis avesse detto che egli intendeva recarsi a Barcellona, e questi non avrebbero pertanto riempito tutti i serbatoi dell'aeroplano; nel testamento spirituale afferma di voler volare per gli ultimi chilometri a motore spento, consapevole del rischio di avere solo sette ore e mezzo di esperienza di volo solitario. Il relitto dell'aereo e il corpo del poeta non furono ritrovati, n\u00e9 dalle squadre d'aviazione fasciste di Italo Balbo, che lo inseguirono, n\u00e9 successivamente. Per coprire l'insuccesso, l'aviazione nascose l'esito dell'azione e la morte del poeta. Il volo fece enorme scalpore tra la stampa e la cultura internazionale, ma in Italia venne censurata la notizia.\nNel 1956, nel luogo dove presumibilmente si inabiss\u00f2 il piccolo aeroplano \"Pegaso\", venne calata, da un'imbarcazione, l'urna con le ceneri della compagna Ruth Draper, morta quell'anno, che aveva espresso il desiderio di riunirsi a Lauro."}
{"id": "233614", "revid": "2184720", "url": "https://it.wikipedia.org/wiki?curid=233614", "title": "The Alan Parsons Project", "text": "The Alan Parsons Project (abbreviato APP) \u00e8 stato un gruppo rock progressivo britannico fondato da Alan Parsons ed Eric Woolfson nel 1975 e attivo fino al 1990, periodo in cui ha pubblicato undici album in studio.\nStoria del gruppo.\nAlan Parsons era un ingegnere del suono presso gli Abbey Road Studios della EMI a Londra dove, nel 1969, collabor\u00f2 con Geoff Emerick per \"Abbey Road\" dei Beatles. In seguito continu\u00f2 a collaborare con Paul McCartney e negli anni settanta lavor\u00f2 per i Pink Floyd in \"Atom Heart Mother\" e in \"The Dark Side of the Moon\".\nEric Woolfson era un avvocato di professione, cantante e pianista dilettante che aveva composto svariate canzoni per vari gruppi beat negli anni sessanta e, nel decennio successivo, avrebbe lavorato nel management del cantante di disco music Carl Douglas.\nNel 1974 Parsons e Woolfson si incontrarono ed Eric divenne manager di Alan e, insieme, decisero di fondare un gruppo musicale affiancato da un'orchestra diretta da Andrew Powell e con gli altri musicisti e cantanti come session-man. Pur apparendo nei crediti sempre insieme, Woolfson \u00e8 prevalentemente il compositore dei brani ed anche in alcune occasioni il cantante, mentre Parsons si dedica specialmente alla produzione, a tutti i passaggi come ingegnere e tecnico del suono ed occasionalmente suona qualche strumento o partecipa ai cori. Woolfson inizi\u00f2 dal 1980 a cantare alcuni brani. Altra caratteristica fu quella di usare voci diverse per ogni brano, ricercando ogni volta quella che meglio vi si adattava.\nCon tale nucleo hanno collaborato nel corso degli anni molti cantanti professionisti come Lenny Zakatek, David Paton, Chris Rainbow, Gary Brooker e Colin Blunstone. Alan Parsons ha impiegato le cantanti Lesley Duncan (\"If I Could Change Your Mind\") e Clare Torry (\"Don't Hold Back\"), che avevano gi\u00e0 collaborato con i Pink Floyd, per farle cantare nell'album \"Eve\", primo lavoro con voci femminili.\n\"Tales of Mystery and Imagination - Edgar Allan Poe\".\nAlan ed Eric, con il loro \"The Alan Parsons Project\", cominciano nell'aprile del 1975 ad incidere i brani che andranno a formare, dopo un lungo ed accurato lavoro, \"Tales of Mystery and Imagination - Edgar Allan Poe\" pubblicato nel maggio del 1976. L'album \u00e8 strutturato come un concept con tutti i brani ispirati alle opere di Edgar Allan Poe e riscuote da subito un ottimo successo, specialmente in Europa dove in Germania raggiunge l'undicesimo posto nelle classifiche di vendite, e raggiungendo ad oggi, con le varie riedizioni, una vendita di oltre otto milioni di copie.\n\"I Robot\".\nNel dicembre del 1976, Parsons e Woolfson cominciano a registrare, presso gli studi di Abbey Road, il nuovo album che intitolano \"I Robot\" e dedicano quindi ai racconti di Isaac Asimov ed al futuro tecnologico che attende l'umanit\u00e0. L'album viene pubblicato nel giugno del 1977, in contemporanea all'uscita del film di George Lucas \"Star Wars\" e pochi mesi prima di \"Incontri ravvicinati del terzo tipo\" di Steven Spielberg, raccoglie quindi un immediato successo raggiungendo subito la nona posizione nelle classifiche USA ed aggiudicandosi il disco di platino per aver superato il milione di copie vendute. L'album entra nelle top ten di numerose nazioni toccando il picco del secondo posto in Germania, Spagna e Nuova Zelanda. Sulla scia del successo verr\u00e0 realizzato anche il primo videoclip del Project per il brano \"I Wouldn't Want to Be Like You\".\n\"Pyramid\".\nNel settembre del 1977 Parsons e Woolfson cominciano a registrare per il nuovo album che intitolano \"Pyramid\" ed avr\u00e0 come filo conduttore l'antico Egitto ed il mistero. L'album viene pubblicato nel maggio del 1978 ed ottiene un nuovo successo in termini di vendite.\n\"Eve\".\nNell'autunno del 1978 Alan ed Eric si trasferiscono nel Principato di Monaco, per evitare le fortissime tassazioni imposte dal nuovo governo agli alti redditi, ed allestito un piccolo studio di registrazione, nel loro appartamento di Monte Carlo, cominciano a registrare i brani per l'album successivo che chiamano \"Eve\". Il concept per questo album si lega al tema della donna e della sua rivalit\u00e0 con l'uomo, anche dal punto di vista spirituale. Per completare le registrazione viene utilizzato anche uno studio di Nizza, e l'album viene pubblicato nell'agosto del 1979 riscuotendo nuovamente un forte successo, specialmente in Europa dove in Germania arriva al primo posto nelle classifiche sia l'album che il singolo \"Lucifer\".\n\"The Turn of a Friendly Card\".\nLe registrazioni per l'album successivo si svolgono dall'autunno del 1979 fino all'estate del 1980. La permanenza a Monaco influenza la scelta del concept che tratta del mondo del gioco d'azzardo e dei suoi rischi. Per completare le registrazioni viene utilizzato anche uno studio di registrazione di Parigi, e \"The Turn of a Friendly Card\" viene pubblicato nel novembre del 1980 riscuotendo un grande successo in termini di vendite, superiore ai record raggiunti dagli album precedenti, e che risulter\u00e0 poi inferiore solamente all'album \"Eye in the Sky\". L'album infatti raggiunge la tredicesima posizione nelle classifiche USA e spopola in Europa dove arriva al secondo posto sia in Austria che in Germania.\n\"Eye in the Sky\".\nRientrati in Inghilterra, anche grazie alle tasse notevolmente diminuite, Parsons e Woolfson cominciano ad incidere, presso gli studi Abbey Road a Londra, il nuovo album nella seconda met\u00e0 del 1981 chiamandolo \"Eye in the Sky\". Il tema dell'album sar\u00e0 il Grande Fratello di Orwell anche nella sua accezione divina, e lo stesso Woolfson riferir\u00e0 in alcune interviste che l'idea per il tema gli era venuto, durante una visita al casin\u00f2 Tropicana di Las Vegas, dove il direttore gli illustr\u00f2 l'enorme quantit\u00e0 di telecamere presenti nel casin\u00f2 sia per tutelare la sicurezza ma anche per monitorare le azioni e le giocate compiute dai clienti. La veste grafica viene realizzata dalla Hipgnosis di Storm Thorgerson che per \"Eye in the Sky\" crea come simbolo distintivo l'occhio di Horus, che diventer\u00e0 poi il simbolo del The Alan Parsons Project.\n\"Eye in the Sky\" viene pubblicato nel maggio del 1982 e diviene da subito l'album pi\u00f9 famoso del gruppo, nonch\u00e9 il pi\u00f9 venduto facendo incetta di dischi d'oro e di platino. Nelle classifiche migliora ulteriormente i risultati dell'album precedente arrivando settimo negli USA, primo in Austria, Germania e Spagna, secondo in Italia, terzo in Canada, Paesi Bassi, Norvegia e Nuova Zelanda, quarto in Australia. Sar\u00e0 anche l'ultimo album del Project a ricevere il disco di platino negli USA (dopo \"I Robot\" e \"The Turn of a Friendly Card\"). Il brano \"Eye in the Sky\" viene pubblicato anche come singolo e riscuote un notevole successo arrivando terzo negli USA e primo in Canada e Spagna ed in generale ha ottimi risultati in tutti i paesi europei compresa l'Italia dove arriva quinto.\nL'album contiene tre dei brani pi\u00f9 conosciuti della band: \"Sirius\", \"Eye in the Sky\" e \"Mammagamma\".\n\"Ammonia Avenue\".\nNel arco del 1983 viene registrato il nuovo album \"Ammonia Avenue\" che per il concept si ispira alle grandi fabbriche ed al tema dell'inquinamento. Viene pubblicato nel febbraio del 1984 ed \u00e8 il primo album del Project ad essere stampato anche su CD. L'album non ripete i risultati record del precedente ma conferma l'alto livello raggiunto dal gruppo classificandosi al quattordicesimo posto negli USA, primo in Germania, Paesi Bassi e Svizzera, secondo in Spagna, quinto in Italia, Austria e Norvegia e ricever\u00e0 il disco di platino in Francia.\n\"Vulture Culture\".\nNel maggio del 1984 Parsons e Woolfson cominciano a registrare l'album \"Vulture Culture\" il cui concept sar\u00e0 l'aspra critica alla societ\u00e0 moderna, definita nel titolo \"cultura dell'avvoltoio\", in cui i pi\u00f9 furbi tentano di fare profitto alle spalle del prossimo. Come cantanti, oltre ad Eric Woolfson, vengono scelti Colin Blunstone, David Paton, Chris Rainbow e Lenny Zakatek, l'album viene pubblicato il febbraio del 1985 e mentre nei paesi di lingua inglese viene accolto freddamente, entra in top ten in quasi tutti i paesi europei raggiungendo il terzo posto nei Paesi Bassi, il secondo in Spagna e Svizzera ed il primo posto in Germania.\n\"Stereotomy\".\nDall'ottobre del 1984 all'agosto del 1985 si svolgono le registrazioni per l'album \"Stereotomy\" presso i Mayfair Studios a Londra, quando ancora si sta lavorando alle ultime fasi per la pubblicazione di \"Vulture Culture\", ed il nome del disco viene suggerito ad Eric Woolfson dal racconto di Edgar Allan Poe \"I delitti della Rue Morgue\", in cui la parola stereotomy fornisce al protagonista l'indizio per venire a capo di un mistero. Il concept di questo album \u00e8 molto pi\u00f9 difficile da percepire, e si riferisce ai fattori che influiscono, nel bene e nel male, sulla vita degli uomini, alcol, sesso, fama e voglia di raggiungere gli obiettivi.\n\"Stereotomy\" viene pubblicato nel gennaio del 1986 ed risulta l'album pi\u00f9 rock del Project e Parsons per la prima volta realizza un album completamente in digitale. Come cantanti vengono scritturati John Miles, Chris Rainbow, Gary Brooker, Steve e Graham Dye. Per la prima volta dall'album \"Eve\" del 1979 Eric Woolfson non canta in alcun brano.\nL'album ottiene un buon risultato, ma non riesce a ripetere i successi degli altri album nelle classifiche di vendita, con il quinto posto in Spagna quale miglior posizionamento.\n\"Gaudi\".\nDall'ottobre del 1985 all'agosto del 1986 Parsons e Woolfson registrano i brani da inserire nell'album intitolato \"Gaudi\", utilizzano, oltre ai Mayfair Studios, il nuovissimo studio personale appena costruito a Benenden, presso la sua abitazione, da Alan Parsons e chiamato \"The Grange\". Il concept \u00e8 incentrato sulla vita e sulle opere dell'artista catalano Antoni Gaud\u00ed e viene pubblicato nel gennaio del 1987 non riscuotendo grandi consensi nei paesi di lingua inglese e raggiungendo buone posizioni in classifica nei mercati europei, ed ovviamente arriva primo in Spagna trainato dal titolo familiare agli iberici.\nCome session man vengono chiamati Ian Bairnson alle chitarre, Richard Cottle alle tastiere e sax, Stuart Elliott alla batteria, Lawrence Cottle alla chitarra basso ed Andrew Powell dirige l'orchestra. Come cantanti John Miles, Lenny Zakatek, Geoff Barradale, e dopo l'assenza come cantente in Stereotomy Eric Woolfson.\n\"Freudiana\" e la separazione.\nLa separazione artistica tra Parsons e Woolfson avviene nel 1990, quando il loro ultimo progetto dal titolo \"Freudiana\" fu oggetto di controversia riguardo alla sua destinazione, in quanto Woolfson ne voleva trarre un musical, mentre Parsons era favorevole alla pubblicazione di un album classico. Il disco usc\u00ec ugualmente, sebbene non venne accreditato ufficialmente come un album del gruppo \"The Alan Parsons Project\". Le fasi di registrazione per l'album vanno avanti dagli inizi del 1988 fino all'estate del 1990 e viene pubblicato l'11 ottobre dello stesso anno. I tempi per la realizzazione si allungarono di molto proprio perch\u00e9 dopo aver terminato le registrazioni per il materiale da inserire nell'album, Parsons si dovette rimettere al lavoro per registrare gli ulteriori brani che si erano resi necessari avendo deciso che l'album sarebbe divenuto un musical, che aveva una durata maggiore rispetto ad un classico album.\nEric Woolfson ne trasse comunque effettivamente un musical. In seguito scrisse altri musical che attinsero in parte da album del Project: \"Gaudi\" (dall'ultimo album ufficiale del gruppo), \"Gambler\" (basato sull'album \"The Turn of a Friendly Card\" e contenente anche le hit \"Eye in the Sky\" e \"Limelight\" tratte da altri album) e \"\" (sequel del primo album del \"Project\": \"Tales of Mystery and Imagination - Edgar Allan Poe\").\nDopo la separazione Parsons realizz\u00f2 altri album (senza il nome \"Project\" data la separazione da Woolfson) da solista, ma sempre con l'impostazione di pi\u00f9 musicisti e cantanti a collaborare per ogni album. Concentra in particolare la sua attivit\u00e0 sui concerti, che con Woolfson non era mai riuscito ad organizzare. Quindi con una formazione, generalmente denominata \"Alan Parsons Live Project\", comincia ad effettuare tour mondiali, anche di lunghissima durata, basati sull'esecuzione dal vivo del materiale del Project e dei nuovi brani di volta in volta pubblicati da solista. La formazione \u00e8 cambiata nel tempo con una prima fase alla quale partecipavano tutti gli ex artisti del Project quindi dal 2001 prevalentemente nuovi cantanti e musicisti conosciuti da Alan dopo essersi trasferito in California.\nNel 2006 usc\u00ec in Italia la tripla raccolta \"Days Are Numbers\". In altri paesi questo \"Very Best\" venne pubblicato in edizione singolo, doppio o triplo CD e con titoli differenti. Fra il 2007 ed il 2008, nel corso della stessa operazione discografica, tutti gli album del Project vennero pubblicati in nuove edizioni, rimasterizzate da Parsons con artwork particolarmente curato, foto inedite, riconoscimenti brano per brano, note di commento e soprattutto con l'aggiunta di numerose \"bonus track\" inedite tratte dagli archivi di Woolfson e Parsons. Unica pecca di queste nuove edizioni fu la totale scomparsa dei \"lyrics\", i testi completi delle canzoni.\n\"The Alan Parsons Project That Never Was\" e la morte di Woolfson.\nNel 2009 venne pubblicato \"The Alan Parsons Project That Never Was\", un album solista di Eric Woolfson costituito di brani rimasti inediti, scritti dal compositore scozzese per il gruppo, ma mai inseriti in album ufficiali. Alcuni pezzi vennero proposti nei musical e nei CD della produzione solista di Woolfson. Il 2 dicembre dello stesso anno Eric Woolfson mor\u00ec a causa di un tumore. Alan Parsons rivel\u00f2 di essere stato a conoscenza della malattia del suo partner nel gruppo e di aver tenuto il pi\u00f9 stretto riserbo sulla notizia, per volont\u00e0 dello stesso Woolfson.\n\"The Complete Albums Collection\" e \"The Sicilian Defence\".\nIl 1\u00ba aprile 2014 venne pubblicato \"The Complete Albums Collection\" che include tutti i 10 album originali, per la prima volta in un solo box set, con l'album di debutto del 1976 \"Tales of Mystery and Imagination - Edgar Allan Poe\" e un undicesimo disco \"The Sicilian Defence\", che era stato proposto nel 1979 quale quinto album, quarto dell'Arista Records, ma che fu accantonato e rimase inedito e mai ascoltato.\nIl 6 dicembre 2021 muore il cantante John Miles, dopo breve malattia.\nStile.\nConcept album.\nL'idea alla base della produzione discografica del gruppo \u00e8 il concept album, sviluppata secondo un filo conduttore comune a tutte le canzoni del disco: \nStrutture degli album.\nInizialmente lo schema tipico era costituito da un'introduzione strumentale che sfumava nel primo brano cantato, un brano strumentale come una sorta di ponte all'inizio della seconda facciata dell'LP e un brano finale molto lungo. Non mancano anche introduzioni parlate: l'album di esordio \"Tales of Mystery and Imagination - Edgar Allan Poe\" (1976) presenta un'introduzione narrata da Orson Welles. Sebbene tagliata nella prima versione dell'album, la voce di Welles fu ripristinata nella versione su CD uscita nel 1987.\nIl rock progressivo.\nParsons e Woolfson si destreggiano abilmente nel mondo del progressive rock trasferendo tutte le sue peculiarit\u00e0 nei propri album. Tra le caratteristiche degli album del Project che si ricollegano allo stile del progressive rock vi sono:\nCitazioni.\nIl gruppo viene citato nel film Austin Powers - La spia che ci provava: Il Dottor Male nomina in tale modo la sua operazione per distruggere Washington. Il figlio Scott, che conosce il gruppo, beffeggia suo padre per tale decisione."}
{"id": "233617", "revid": "399", "url": "https://it.wikipedia.org/wiki?curid=233617", "title": "Pozzi artesiani", "text": ""}
{"id": "233618", "revid": "77358", "url": "https://it.wikipedia.org/wiki?curid=233618", "title": "The Alan Parsons project", "text": ""}
{"id": "233621", "revid": "384917", "url": "https://it.wikipedia.org/wiki?curid=233621", "title": "Arsenio Lupin", "text": "Arsenio Lupin (in francese Ars\u00e8ne Lupin) \u00e8 un personaggio letterario ideato da Maurice Leblanc nel 1905. \u00c8 un ladro gentiluomo protagonista di numerosi romanzi dei quali sono state realizzate trasposizioni cinematografiche e televisive. Ha ispirato il famoso manga \"Lupin III\".\nArsenio Lupin \u00e8 un elegantissimo \"ladro gentiluomo\", ruba per s\u00e9 ma anche per i pi\u00f9 bisognosi e sempre e solo ai pi\u00f9 facoltosi. Amante delle donne, del gioco, del lusso e chiaramente del denaro, Lupin \u00e8 caratterizzato da un notevole senso dello humor. \u00c8 un abile trasformista, capace di truccarsi e travestirsi secondo le occasioni in altre persone (personaggi) che interpreta alla perfezione. Arsenio viene inoltre descritto come abile negli sport, soprattutto nelle arti marziali, possiede doti di prestigiatore ed eccelle nell'arte del furto. Molto intelligente e furbo, ironico e audace, possiede grande cultura ed \u00e8 anche un intenditore d'arte oltre che della raffinata arte della seduzione. E soprattutto non ricorre mai alla violenza, o peggio. I suoi avversari sono l'ispettore Justin Ganimard della polizia francese e il detective inglese Herlock Sholmes, personaggio chiaramente ispirato a Sherlock Holmes.\nSembra che Leblanc si sia ispirato per questo suo personaggio alla vita di Alexandre Marius Jacob, anarchico francese e ladro geniale. La prima apparizione di Arsenio Lupin fu sulla rivista \"Je Sais Tout\", un periodico per cui Leblanc scriveva in quel momento.\nElenco delle opere.\nOpere di Maurice Leblanc.\nIl canone originale \u00e8 costituito da 17 romanzi, 39 racconti e 5 pi\u00e8ce teatrali di Maurice Leblanc:"}
{"id": "233622", "revid": "37401", "url": "https://it.wikipedia.org/wiki?curid=233622", "title": "Civilt\u00e0 babilonese", "text": "La civilt\u00e0 babilonese designa uno stato e un'area culturale accadica-semitica venutasi a costituire in Mesopotamia tra il III e il II millennio a.C. Lo stato babilonese, governato dagli Amorrei, nacque intorno al 2000 a.C., contenendo al suo interno la citt\u00e0, al tempo minore, di Babilonia, ovvero la sua capitale. I domini della citt\u00e0 si estesero di molto durante il regno di Hammurabi nella prima met\u00e0 del diciottesimo secolo avanti Cristo, rendendola una grande capitale. Durante e dopo il regno di Hammurabi: ovvero il suo governatore.\nL'espansione babilonese coincise con lo stato accadico dell'Assiria nel nord della Mesopotamia. L'Impero babilonese divenne per breve tempo una potenza maggiore nella regione a seguito del regno di Hammurabi (collocabile tra il 1792-1752 secondo la cronologia media e il 1696-1654 secondo la cronologia breve). L'effimero impero, che soppiantava il precedente impero di Akkad, l'impero neo-sumerico e l'antico regno assiro, si sgretol\u00f2 comunque poco dopo la morte di Hammurabi.\nLo stato babilonese, come quello assiro a nord, continu\u00f2 ad utilizzare come lingua scritta, l'accadico, per uso ufficiale, in quanto era la lingua originaria della sua popolazione, sebbene i fondatori dell'impero, gli Amorrei e poi i successivi Cassiti non fossero accadici, ma parlassero i primi una lingua cananaica, i secondi una lingua isolata, l'amorreo. Inoltre, allo stesso modo dell'Assiria, all'interno della civilt\u00e0 babilonese si continu\u00f2 ad usare la lingua sumera come lingua religiosa che, al tempo della fondazione di Babilonia, non era pi\u00f9 una lingua parlata, essendo stata del tutto soppiantata dall'accadico. Le precedenti tradizioni accadica e sumera giocarono un ruolo importante sia nella cultura babilonese che in quella assira e la regione rimase un importante centro culturale anche nei periodi di dominio straniero.\nSumuabun diede inizio alla prima dinastia babilonese che govern\u00f2 il nuovo stato, con capitale Babilonia. Per secoli fu solo una citt\u00e0 di provincia, poi divenne la capitale dell'impero di Hammurabi (XVIII secolo a.C.), che sottomise tutta la Mesopotamia, dalla parte nord.\nStoria.\nMesopotamia pre-babilonese.\nLa Mesopotamia aveva gi\u00e0 una lunga storia prima dell'emergere di Babilonia. La civilt\u00e0 sumera era sorta nella regione all'incirca verso il 3500 a.C. mentre gli accadi apparvero nel trentesimo secolo a.C..\nDurante il terzo millennio a.C., le culture sumerica e accadica si mescolarono profondamente tra loro, dando il via a un diffuso bilinguismo: a livello linguistico la mescolanza tra sumeri e accadi \u00e8 evidente sia per gli ampi prestiti lessicali sia per convergenze sul piano sintattico, morfologico e fonologico, tanto che alcuni prominenti studiosi si riferiscono a questo periodo della storia dei due popoli come a uno \"sprachbund\" (o \"lega linguistica\").\nL'accadico soppianter\u00e0 il sumerico come lingua parlata in Mesopotamia tra il terzo e il secondo millennio a.C. sebbene il periodo preciso sia oggetto di dibattito, ma il sumerico continuer\u00e0 ad essere utilizzato come lingua della cultura, della religione, della letteratura e come linguaggio formale in Mesopotamia fino al primo secolo dopo Cristo. Dal 3500 fino al XXIV secolo a.C. che segna l'ascesa dell'impero accadico, la Mesopotamia \u00e8 rimasta sotto il dominio di citt\u00e0-stato sumeriche come Ur, Lagash, Uruk, Kish, Isin, Larsa, Adab, Eridu, Gasur, Awan, Hamazi, Akshak e Umma. Ciononostante nelle liste di re di alcuni di questi stati (come ad esempio Eshnunna e l'Assiria) cominciarono a comparire nomi di re accadici gi\u00e0 tra il ventinovesimo e il venticinquesimo secolo avanti Cristo. Il centro religioso di tutta la Mesopotamia era la citt\u00e0 di Nippur che rimarr\u00e0 tale fino ad essere sostituita da Babilonia durante il regno di Hammurabi.\nL'impero accadico (2334-2154) vide gli accadi e i sumeri riuniti sotto un'unica entit\u00e0 politica, con gli accadi che presero definitivamente il potere sui sumeri, giungendo a dominare molto del Vicino Oriente antico. L'impero si disintegrer\u00e0 a seguito degli attacchi dei Guti, del declino economico e di guerre civili interne. A seguito di ci\u00f2 i Sumeri riprenderanno il potere dando vita all'impero neo-sumerico nel tardo XXII secolo, scacciando i Guti dal sud della Mesopotamia. Sembra inoltre che questo impero controll\u00f2, per un periodo, gran parte del territorio dei re accadi dell'Assiria nel nord della Mesopotamia.\nDopo il crollo della terza dinastia di Ur ad opera degli Elamiti e con la conseguente fine dell'impero neo-sumerico nel 2002 a.C. gli amoriti, un popolo semitico nord-occidentale cominciarono a migrare dal nord del Levante alla Mesopotamia, prendendo lentamente il controllo del sud, dove instaurarono una serie di piccoli regni, mentre i nativi assiri ristabilirono la loro indipendenza a nord. Gli stati sumero-accadici del sud non riuscirono a fermare l'avanzata amorita.\nFu all'inizio del II millennio a.C. che l'impero babilonese raggiunse il massimo del suo splendore con il re Hammurabi. Questi espanse enormemente il suo dominio su tutta la bassa Mesopotamia e fece di Babilonia il centro di una rete di alleanze con tutte le citt\u00e0 pi\u00f9 importanti della regione.\nIl re distrusse inoltre la citt\u00e0 di Mari, situata sull'Eufrate, nella Mesopotamia centrale, costruita da popolazioni semite provenienti dal Deserto Arabico.\nNel Palazzo di Mari sono state ritrovate numerose tavolette di scrittura, ma l'innovazione pi\u00f9 importante dell'epoca fu il grande codice legislativo, il Codice di Hammurabi, il cui ritrovamento, oltre a chiarire i vari aspetti della politica e della giustizia babilonese, ha anche permesso di ricostruire la gerarchia sociale dell'impero.\nIl Codice di Hammurabi.\nIl codice di Hammurabi era una raccolta di circa 282 leggi scritte in una stele in pietra. La punizione dipendeva dalla classe sociale. La legge pi\u00f9 famosa \u00e8 \"Se una persona cava l'occhio ad un altro, gli venga cavato l'occhio\", ovvero la legge del taglione, un altro esempio \u00e8 \"se un nobile acceca uno schiavo, il nobile dovr\u00e0 pagare una multa al padrone dello schiavo stesso\".\nDominazione cassita.\nLa situazione mut\u00f2 quando nel 1531 a.C. il re ittita Mur\u0161ili I invase la regione, causando il crollo dello stato amorreo. Allora la regione fu invasa dai Cassiti che stabilirono il loro regno a Babilonia, regno che dur\u00f2 dal XVI al XII secolo a.C.\nLa seconda dinastia cassita venne per\u00f2 abbattuta dagli Elamiti nel 1155 a.C.\nMedio regno.\nNel 1155 a.C. inizi\u00f2 un lungo periodo di indipendenza per Babilonia, sebbene la citt\u00e0 non fosse pi\u00f9 importante come in passato.\nIn questo periodo si succedettero parecchie dinastie: la seconda dinastia di Isin o quarta di Babilonia regn\u00f2 dal 1125 al 1025, la quinta dinastia dal 1025 al 1004, la sesta fino al 985, la settima solo fino al 979, seguita dall'ottava fino al 943, infine la nona dinastia babilonese regn\u00f2 dal 943 al 732.\nDominazione assira.\nNel 732 a.C. Babilonia venne conquistata dall'Impero assiro e sotto tale dominio rimase per circa un secolo.\nI babilonesi si ribellarono contro il dominio assiro sotto Mushezib-Marduk e ancora sotto Shamash-shum-ukin ma Babilonia fu assediata e conquistata da Sennacherib e ancora da Assurbanipal (Kandalanu).\nDurante il regno di Sennacherib, Babilonia rimase in costante stato di rivolta, che ebbe fine solo con la completa distruzione della capitale. Nel 689 a.C. le sue mura, templi e palazzi rasi al suolo e le macerie gettate nell'Arakhtu, il canale che delimitava a sud la prima citt\u00e0 di Babilonia. Tale atto impression\u00f2 la coscienza religiosa della Mesopotamia; il susseguente assassinio di Sennacherib fu considerato un'espiazione di quanto era successo, e il suo successore Assarhaddon si premur\u00f2 di ricostruire la citt\u00e0 vecchia, ricevendo l\u00ec la sua corona, e la rese sua residenza durante il resto dell'anno. Alla sua morte Babilonia fu lasciata dal suo primogenito Shamash-shum-ukin, che alla fine guid\u00f2 una rivolta contro suo fratello Assurbanipal di Assiria.\nUna volta ancora Babilonia fu assediata dagli Assiri e costretta alla resa. Assurbanipal purific\u00f2 la citt\u00e0 e celebr\u00f2 un \"servizio (religioso) di riconciliazione\", ma non arrischi\u00f2 di \"mettere le mani\" su Bel. Nel successivo rovesciamento dell'Impero assiro i Babilonesi videro un altro esempio della vendetta divina.\nL'Impero neo-babilonese.\nNabopolassar guid\u00f2 la rivolta dei Babilonesi contro gli Assiri nel 626 a.C. e ripristin\u00f2 l'indipendenza della citt\u00e0.\nPochi anni dopo, nel 612 a.C., Babilonia riusc\u00ec a conquistare e distruggere Ninive e l'impero assiro. Da questa data il regno neo-babilonese viene chiamato \"impero\".\nNel 605 a.C., i Babilonesi sgominarono gli Egiziani nella battaglia di Carchemish e cos\u00ec si affermarono quale maggior impero mediorientale.\nCon il recupero dell'indipendenza babilonese si inaugur\u00f2 una nuova epoca di attivit\u00e0 architettoniche e Nabucodonosor II rese Babilonia una delle meraviglie del mondo antico.\nFu sotto il governo del re Nabucodonosor (605 a.C.-562 a.C.) che Babilonia divenne una delle pi\u00f9 splendide citt\u00e0 del mondo antico. Nabucodonosor ordin\u00f2 la completa riedificazione dei giardini imperiali, inclusa la ricostruzione dell'Etemenanki e la ricostruzione della Porta di Ishtar, la pi\u00f9 spettacolare delle otto porte che circondavano il perimetro di Babilonia. La Porta di Ishtar sopravvive oggi nel Museo di Pergamo a Berlino. Si crede anche che Nabucodonosor abbia fatto costruire i Giardini pensili di Babilonia (una delle sette meraviglie del mondo antico) che si dice egli avesse costruito per la sua moglie malata Amyitis.\nGerarchia sociale.\nIl re governava, naturalmente, su tutti ed inoltre, era anche il maggiore proprietario terriero e le sue terre erano coltivate dagli schiavi."}
{"id": "233630", "revid": "16073", "url": "https://it.wikipedia.org/wiki?curid=233630", "title": "P-180", "text": ""}
{"id": "233631", "revid": "1543377", "url": "https://it.wikipedia.org/wiki?curid=233631", "title": "Sci nordico ai XX Giochi olimpici invernali", "text": "Nello sci nordico ai XX Giochi olimpici invernali, che si svolsero nel 2006 a Torino (Italia), vennero assegnate medaglie in diciotto specialit\u00e0.\nRispetto all'edizione precedente furono introdotte numerose novit\u00e0 nel programma, in gran parte gi\u00e0 sperimentate ai Mondiali dell'anno precedente. Nella combinata nordica la prima prova della gara a squadre si disput\u00f2 dal trampolino lungo anzich\u00e9 dal trampolino normale. Nello sci di fondo furono soppresse la 30\u00a0km maschile e la 15\u00a0km femminile; per contro, debuttarono due gare sprint a squadre, una maschile (6x1,4\u00a0km) e una femminile (6x1,2\u00a0km). Cambi\u00f2 anche la ripartizione delle gare tra tecnica libera e tecnica classica: la 50\u00a0km maschile e la 30\u00a0km femminile furono a tecnica libera anzich\u00e9 a tecnica classica. Anche le distanze subirono variazioni. Le gare sprint individuali si disputarono sulla distanza di 1,4\u00a0km per gli uomini e di 1,2\u00a0km per le donne, anzich\u00e9 1,5\u00a0km per entrambi; la gara a inseguimento maschile divenne 15\u00a0km + 15\u00a0km anzich\u00e9 10\u00a0km + 10\u00a0km, quella femminile 7,5\u00a0km + 7,5\u00a0km anzich\u00e9 5\u00a0km + 5\u00a0km."}
{"id": "233633", "revid": "12290", "url": "https://it.wikipedia.org/wiki?curid=233633", "title": "Bone (fumetto)", "text": "Bone \u00e8 una serie a fumetti scritta e disegnata da Jeff Smith.\nStoria editoriale.\nPubblicato negli Stati Uniti d'America tra il 1991 e il 2004, narra delle avventure di tre \"bone\" (creature bianche, antropomorfe e dal lungo naso): Fone Bone e i suoi due cugini Phoney Bone (diminutivo di Phoncible P. Bone) e Smiley Bone; i quali, in fuga da Boneville, la loro citt\u00e0, si perdono in un deserto pietroso e raggiungono infine una vallata sconosciuta. Qui vengono coinvolti nello scontro in atto tra gli esseri umani e delle creature pelose note come \"creature ratto\" (in originale \u00ab\"rat creatures\"\u00bb, precedentemente resi con \u00ab\"Rattodonti\"\u00bb), comandati da un misterioso personaggio chiamato l'Incappucciato.\n\"Bone\" ha la particolarit\u00e0 di unire il tratto semplice tipico del fumetto umoristico statunitense con una narrazione continuata che fonde un tono comico con uno maggiormente epico e drammatico. Col proseguire della storia i tratti cupi si fanno via via predominanti. Opere a cui \"Bone\" pu\u00f2 essere accostato, specie nello stile grafico, sono \"Cerebus\" di Dave Sim e \" Pogo\" di Walt Kelly.\nI tre personaggi principali sono inoltre simili a tre corrispettivi disneyani: Fone Bone ricorda sia il Topolino degli anni Trenta e Quaranta, e in parte anche il Paperino pi\u00f9 avventuroso e ottimista; Phoney Bone \u00e8 un Paperone maggiormente pieno di s\u00e9 e meno previdente; Smiley Bone, invece, richiama alla mente un Pippo un po' furbacchione.\nNotevoli in tal senso sono anche altre somiglianze tra il fumetto di Jeff Smith e, pi\u00f9 nello specifico, le storie dei paperi disneyani ideati da Carl Barks: i Bone sono tre cugini, mentre Boneville \u00e8 un corrispettivo di una citt\u00e0 statunitense (al pari di Topolinia o di Paperopoli) dove si usano i dollari e si leggono fumetti e classici della letteratura (come il libro \"Moby Dick\" che Fone Bone porta con s\u00e9).\nL'edizione italiana di \"Bone\", iniziata nel 1996 e conclusa dieci anni dopo, nel 2006, ha incontrato numerose difficolt\u00e0. Pubblicato inizialmente dalla casa editrice Macchia Nera (in un'edizione da edicola e successivamente in una per sole fumetterie), quando l'editore fallisce, \"Bone\" viene portato avanti dalla Lexy Production, la quale riesce a pubblicarne un solo volume prima di chiudere anch'essa. Successivamente il fumetto viene recuperato da Panini Comics, che pubblica gli ultimi tre volumi della saga.\nLa Panini Comics, a partire dal 2007, ha fatto partire una nuova ristampa completa in 10 volumi a colori. Negli Stati Uniti, in seguito alla conclusione dell'opera, ne \u00e8 stata proposta un'edizione in volume unico. Nel 2011 BAO Publishing ha pubblicato l'edizione integrale di Bone in un unico volume.\nNel 2005 \u00e8 stato pubblicato un videogioco episodico, di genere avventura grafica, ispirato al primo volume della serie e intitolato '. Nel 2006 \u00e8 stato anche realizzato un seguito, dal titolo '. Entrambi i giochi sono stati sviluppati dalla Telltale Games.\nCuriosit\u00e0.\nI Rattodonti nel n. 33 di \"Bone\" cominciano a parlare in una lingua militare segreta, il \"Nessen\". Probabilmente Jeff Smith non ha pianificato nessuna lingua artificiale letteraria ma ci ha lasciato solo una frase di questo misterioso idioma: \u00abShoss! Nessen! Nessen! Ik Garen Spek Nessen!\u00bb che significherebbe \u00abSilenzio! Nessen! Nessen! Dobbiamo parlare Nessen!\u00bb\nAltri media.\nNel novembre 2016 il regista Mark Osborne \u00e8 stato scelto per dirigere un film d'animazione basato sul fumetto e prodotto da Warner Bros."}
{"id": "233635", "revid": "784126", "url": "https://it.wikipedia.org/wiki?curid=233635", "title": "Biathlon ai XX Giochi olimpici invernali", "text": "Nel biathlon ai XX Giochi olimpici invernali, che si svolsero nel 2006 a Torino (Italia), vennero assegnate medaglie in dieci specialit\u00e0. Le gare si sono svolte dall'11 al 25 febbraio sulle piste di Cesana-San Sicario.\nGare maschili.\n20 km individuale.\nCesana San Sicario - 11 febbraio 2006\n\u00c8 la disciplina pi\u00f9 lunga e dura tra le specialit\u00e0 del biathlon e si \u00e8 svolta il primo giorno di gara dell'Olimpiade. La vittoria \u00e8 andata a Michael Greis () che ha preceduto Ole Einar Bj\u00f8rndalen () per soli 16 secondi, dopo che questi aveva quasi compromesso la sua gara a causa di alcuni errori ai primi poligoni, poi recuperati con la prestazione sciistica. Il terzo gradino del podio \u00e8 andato a Halvard Hanevold (soprannominato \"bisonte bianco\") che ha preceduto uno dei pi\u00f9 vecchi atleti delle olimpiadi, il russo Sergej \u010cepikov.\n10 km sprint.\nCesana San Sicario - 14 febbraio 2006\nLa prova vede la seconda affermazione tedesca alle olimpiadi di Torino 2006 con la vittoria di Sven Fischer (), detto \"Lo squalo\" grazie alla prova al poligono senza errori. Il tedesco ha preceduto due atleti norvegesi: Halvard Hanevold e Frode Andresen, quest'ultimo molto abile sugli sci. Nella gara inoltre si \u00e8 distinto l'outsider austriaco Wolfgang Perner perch\u00e9 senza errori all'ultimo poligono avrebbe potuto conquistato una medaglia.\n12,5 km inseguimento.\nCesana San Sicario - 18 febbraio 2006\nStaffetta 4x7,5 km.\nCesana San Sicario - 21 febbraio 2006\n15 km in linea.\nCesana San Sicario - 25 febbraio 2006\nGare femminili.\n15 km individuale.\nCesana San Sicario - 13 febbraio 2006\nLa vittoria \u00e8 andata alla russa Svetlana I\u0161muratova, nota per la precedente lunga serie di podi senza alcuna vittoria. La tripletta russa \u00e8 stata scongiurata da Martina Glagow (), giunta terza dietro a Ol'ga Pyl\u00ebva ma prima della quarta Al'bina Achatova (). Le big Liv Grete Poir\u00e9e (), Ann Carine Olofsson () e Kati Wilhelm () (le ultime due con ben 5 errori) non hanno invece brillato come era nelle aspettative degli addetti ai lavori. Alcuni giorni dopo la gara, la russa Pyl\u00ebva per\u00f2 \u00e8 stata trovata positiva ad un controllo anti-doping, venendo quindi squalificata dai giochi e privata della medaglia d'argento. La classifica \u00e8 stata quindi ridisegnata, consegnando l'argento a Martina Glagow () e l'argento a Al'bina Achatova ().\n7,5 km sprint.\nCesana San Sicario - 16 febbraio 2006\n10 km inseguimento.\nCesana San Sicario - 18 febbraio 2006\nStaffetta 4x6 km.\nCesana San Sicario - 23 febbraio 2006\n12,5 km in linea.\nCesana San Sicario - 25 febbraio 2006"}
{"id": "233637", "revid": "1318658", "url": "https://it.wikipedia.org/wiki?curid=233637", "title": "Coming out", "text": "L'espressione inglese coming out (letteralmente in italiano \"venire fuori\") \u00e8 usata per indicare la decisione di dichiarare apertamente il proprio orientamento sessuale o la propria identit\u00e0 di genere.\nQuesta espressione deriva dalla frase inglese \"coming out of the closet\" (\"uscire dal ripostiglio\" o \"uscire dall'armadio\"), cio\u00e8 \"uscire allo scoperto\". In italiano la traduzione letterale sarebbe \"uscir fuori\", ma questa forma non ha prevalso su quella inglese, a differenza di quanto accaduto con lo spagnolo \"salir del armario\" e il francese \"sortir du placard\". Con questo significato, comunque, \u00e8 utilizzato in italiano il verbo \"dichiararsi\" o l'espressione \"uscire allo scoperto\".\nL'espressione abbreviata comunemente usata, \"coming out\", ha un contenuto ironico, in quanto era\u00a0\u2013 e in parte \u00e8 ancora\u00a0\u2013 l'espressione usata per indicare il \"debutto in societ\u00e0\" di una giovane adolescente, di solito al ballo delle debuttanti.\nIn Italia, l'espressione \"coming out\", che indica una scelta deliberata, \u00e8 molto spesso confusa con \"outing\", che indica invece l'esposizione dell'omosessualit\u00e0 di qualcuno da parte di terze persone senza il consenso della persona interessata. Tale errore concettuale \u00e8 tuttavia talmente imperante da essere ormai difficilmente correggibile.\nL'opposto di una persona che ha fatto coming out (definita \"dichiarata\") \u00e8 indicata nel gergo gay col termine \"velato\" o \"riservato\".\nIn Italia i mass media hanno registrato per anni coming out pi\u00f9 o meno tardivi di cantanti, presentatori o attori oltre alla posizione contraddittoria di artisti come il regista Franco Zeffirelli, l'attore Leo Gullotta o di couturier come Valentino, Roberto Capucci e Giorgio Armani che non hanno mai negato il loro orientamento sessuale ma non hanno voluto fare un coming out vero e proprio. Ottavio Rosati che present\u00f2 il significato del coming out con Alessandro Cecchi Paone spiega questa ambivalenza nei termini di una \"omofobia inconscia interiorizzata\" fonte di vergogna anche in soggetti intellettualmente colti e liberati.\nIl coming out per chi lo vive.\nIl coming out, per chi lo vive, \u00e8 un processo generalmente mai concluso e non \u00e8 possibile riferirsi a esso come un avvenimento unico nella vita di un omosessuale, in quanto \u00e8 un processo che si verifica diversamente in vari ambiti, con soggetti diversi e secondo diverse modalit\u00e0. In una societ\u00e0 eteronormativa che vede l'omosessualit\u00e0 come una condizione di diversit\u00e0, ogni qual volta si entra in ambienti nuovi e si conoscono persone nuove si deve decidere se, come e quando esplicitare la propria condizione, infatti la maggior parte degli omosessuali sceglie con attenzione le persone con cui dichiararsi. Di questo processo si tendono a identificare due fasi; la prima, chiamata anche \"coming out interiore\", cio\u00e8 la maturazione della consapevolezza e la seconda, quella pi\u00f9 conosciuta, in cui l'individuo si dichiara alla societ\u00e0.\nComing out interiore.\nIl coming out interiore \u00e8 la prima fase ed \u00e8 il momento in cui un individuo si rende conto di far parte della comunit\u00e0 LGBT+, ne acquisisce consapevolezza e impara ad accettarlo come una parte integrante della propria personalit\u00e0. Quando questo avviene \u00e8 puramente soggettivo e varia a seconda dei casi, non ci sono delle tappe obbligatorie da seguire o un percorso predefinito: c'\u00e8 chi si definisce omosessuale dopo il primo rapporto sessuale, altri dopo una relazione, altri dopo relazioni o rapporti eterosessuali. Questo primo momento \u00e8 di solito caratterizzato da una forte carica emotiva ed \u00e8 fonte di stress. Ci\u00f2 \u00e8 dovuto in parte al fatto che si tratta di un momento in cui l'individuo si mette, o rimette, in discussione, ma soprattutto perch\u00e9 la societ\u00e0 tende alla eteronormativit\u00e0, cio\u00e8 a escludere, negando o vestendo di un'immagine negativa, tutti quei comportamenti che si allontanano dalla eterosessualit\u00e0 o cisessualit\u00e0. Quanto pi\u00f9 \u00e8 forte all'interno di una societ\u00e0 questa spinta a negare la legittimit\u00e0 di comportamenti che si allontanano da quelli considerati \"canonici\", tanto maggiore sar\u00e0 lo stress vissuto dall'individuo, anche per la mancanza di esempi positivi da seguire per riuscire a integrare questi nuovi sentimenti e pulsioni all'interno della propria identit\u00e0. Sono infatti vari i motivi per cui, in un periodo particolare come l'adolescenza in cui si impara a socializzare col mondo, giovani LGBT+ sono portati a nascondere il proprio orientamento sessuale, degli esempi possono essere il credo religioso o fattori culturali, in quanto \u00e8 il significato sociale che vi \u00e8 attribuito a creare disagio, vergogna, paura e rifiuto.\nDichiarazione alla societ\u00e0.\nLa seconda fase vede la dichiarazione con la societ\u00e0 e la scelta di dichiararsi o meno e le varie modalit\u00e0 dipendono da diversi fattori. Alcuni di questi sono l'et\u00e0 e la generazione, il genere, il luogo di residenza, il titolo di studio e la religione. Infatti, per esempio, prima si \u00e8 nati, pi\u00f9 alto sar\u00e0 il livello di eteronormativit\u00e0 che la persona possiede e che condiziona i suoi rapporti sociali. Allo stesso modo, se si \u00e8 nati in una grande citt\u00e0 si ha un controllo sociale pi\u00f9 basso e si ha accesso a molti pi\u00f9 servizi per la comunit\u00e0 LGBT+ rispetto a chi invece nasce in una piccola citt\u00e0. Per finire, considerando la religione, aver ricevuto un'educazione cattolica influisce negativamente sulle tempistiche e sulla stabilit\u00e0 dell'identit\u00e0 acquisita. Guardando infatti ai gruppi non credenti, la percentuale di omosessuali visibili \u00e8 pi\u00f9 alta all'interno di questi gruppi rispetto ai gruppi cattolici.\nQuesta fase, a meno di non essere famosi e di fare coming out attraverso i social media, \u00e8 un processo graduale e mai concluso. Le ragioni del coming out possono essere varie, tra le quali anche politiche (vedi la sezione Storia del coming out) o pratiche, ambendo a vivere liberamente la vita di ogni giorno senza doversi nascondere; alcuni studi hanno provato che il grado di visibilit\u00e0 di una persona in un gran numero di situazioni sia fortemente correlato con una mancanza di stress e di nevrosi. Inoltre, la conclusione di questa fase porta generalmente a una crescita interiore, soprattutto in termini di sicurezza in s\u00e9 stessi.\nEt\u00e0 del coming out.\nPer quanto il coming out verso la societ\u00e0 possa avvenire in un qualsiasi momento della vita dell'individuo, cio\u00e8 quando lo stesso si sente pronto o ne sente la necessit\u00e0, anche il coming out interiore pu\u00f2 avvenire in diversi momenti. Non esiste \"un'et\u00e0 del coming out\": il coming out interiore pu\u00f2 avvenire nell'infanzia, nell'adolescenza o nell'et\u00e0 adulta e ogni periodo della vita dell'individuo presenta problemi e caratteristiche proprie.\nNell'infanzia, il problema pi\u00f9 grande \u00e8 la mancanza di mezzi psichici per affrontare la situazione e la mancanza di mezzi di paragone con cui confrontarsi. Le eccezioni sono poche e quindi mancano generalmente persone adulte con cui aprirsi e parlare.\nDurante l'adolescenza, l'individuo ha pi\u00f9 mezzi psichici del bambino per affrontare la situazione, ma si trova anche in un periodo molto confuso della vita in cui si va incontro a grandi cambiamenti, sia fisici sia psicologici sia sociali. Una famiglia all'antica, poco propensa all'espressione libera dell'individuo, tender\u00e0 a bollare la cosa come \"\u00e8 solo una fase, passer\u00e0\", lasciando all'adolescente l'impressione che i suoi sentimenti non siano e non vadano presi sul serio.\nNell'et\u00e0 adulta, le motivazioni del coming out hanno pi\u00f9 spesso a che fare con il vissuto e i sistemi di valore dell'individuo. Quando il coming out annuncia anche una relazione affettiva tra compagni, la valorizza e richiede meno coraggio perch\u00e9 i partner si sostengono tra loro. A volte nel mondo dell'arte, come nel caso di Jean Cocteau o Giancarlo Menotti, il coming out tra compagni di et\u00e0 diverse \u00e8 velato ufficialmente dai ruoli di pupillo e tutore, sul genere di quello che caratterizza l'alleanza tra Batman e Robin : solo gli intimi danno per scontata la natura erotica del rapporto, secondo la tradizione che caratterizz\u00f2 l'omosessualit\u00e0 nell'antica Grecia dove i ruoli sociali erano permissivi ed elastici ma non richiedevano qualcosa di simile a ci\u00f2 che oggi definiamo \"coming out\". Secondo delle ricerche, per i pi\u00f9 giovani l'et\u00e0 media del coming out si aggira attorno ai 18 anni per gli uomini e 20 per le donne.\nIl coming out come processo.\nDue sociologi che hanno teorizzato il coming out come un processo sono Vivienne Cass e Richard R. Troiden.\nLa teoria di Cass del 1979 riguarda lo sviluppo dell'identit\u00e0 omosessuale. La sociologa ha teorizzato un modello basato su sei stadi, ognuno necessario per accedere al successivo, che pu\u00f2 essere relativamente breve, o anche non arrivare mai a completamento.\nI sei stadi che identifica sono:\nLa teoria di Troiden, sempre del 1979, identifica invece la costruzione dell'identit\u00e0 omosessuale in quattro stadi, evidenziando come il soggetto ha reagito allo stigma sociale che l'omosessuale subisce, indirettamente o direttamente:\nStoria del coming out.\nIl coming out come strumento di emancipazione fu usato nel 1869 dall'omosessuale tedesco Karl Heinrich Ulrichs, ex funzionario tedesco del Regno di Hannover, pioniere del movimento per i diritti di gay, lesbiche e transgender. Dato che egli vedeva nel coming out un mezzo di emancipazione e nell'invisibilit\u00e0 un ostacolo al cambiamento l'opinione pubblica, esortava altri omosessuali a \"uscire allo scoperto\". La sua campagna segn\u00f2 la nascita dell'identit\u00e0 politica degli omosessuali, che si svilupp\u00f2 nelle lotte contro il paragrafo 175 del codice penale tedesco.\nIl successore ideale di Ulrichs nella battaglia contro la discriminazione legale fu Magnus Hirschfeld, medico sessuologo che cre\u00f2, dopo la prima guerra mondiale, l'Istituto per la ricerca sessuale. L'istituto port\u00f2 alla nascita di varie iniziative sociali e politiche contro la criminalizzazione dell'omosessualit\u00e0 e aiut\u00f2 Berlino a diventare la capitale di riferimento per le persone omosessuali, con la nascita di vari locali, riviste e associazioni.\nAltro pioniere fu il poeta Robert Duncan. Nel 1944, usando il suo nome nella rivista anarchica \"Politics\", afferm\u00f2 che gli omosessuali erano una minoranza oppressa.\nNel 1951 Donald Webster Cory pubblic\u00f2 \"The Homosexual in America\", una pietra miliare, nel quale dichiarava: \u00abLa societ\u00e0 mi ha dato una maschera da indossare [...] Dovunque vada, in qualsiasi momento e davanti a qualsiasi sezione della societ\u00e0, io fingo\u00bb. Cory era uno pseudonimo, ma la sua descrizione franca e soggettiva serv\u00ec come stimolo a una emergente autocoscienza omosessuale e a un nascente movimento omofilo. (Gross, p. 15)\nNegli anni sessanta, Frank Kameny fu licenziato dalla sua posizione di astronomo nell'esercito, all'interno del servizio topografico, per comportamento omosessuale. Egli rifiut\u00f2 di far passare il fatto sotto silenzio e combatt\u00e9 apertamente contro il suo licenziamento arrivando ad appellarsi alla Corte Suprema degli Stati Uniti. Kameny, uno dei leader del nascente movimento statunitense per i diritti omosessuali, sosteneva un piano d'azione aggressivo. La pietra angolare della sua convinzione era: \n\u00ab\"We must instill in the homosexual community a sense of worth to the individual homosexual\"\u00bb. \n\u00abDobbiamo instillare nella comunit\u00e0 omosessuale un sentimento di autostima nell'individuo in quanto omosessuale\u00bb. \nAutostima che pu\u00f2 essere raggiunta solo attraverso campagne condotte dagli stessi omosessuali. Il suo motto era: \"Gay is good\" (gay \u00e8 buono, positivo).\nIn Italia famoso fu il caso di Gi\u00f2 Stajano, di Sannicola, provincia di Lecce, nipote del gerarca fascista Achille Starace. Nel 1983 decise di intraprendere il percorso di transizione di genere, prendendo il nome di \"Maria Gioacchina Stajano Starace Briganti di Panico\", abbreviato in \"Gi\u00f2 Stajano\". A tratti i manierismi esibizionistici del personaggio si sovrapposero alla finalit\u00e0 libertaria del classico coming out.\nIl 4 febbraio 2021 in Germania 185 attori e attrici fecero un coming out di massa attraverso il quotidiano S\u00fcddeutsche Zeitung, sostenendo un manifesto, chiamato #ActOut, d'inclusione delle persone LGBT+ nel mondo dello spettacolo teatrale, televisivo e cinematografico nel quale si sentivano costretti. \u00c8 la prima volta che cos\u00ec tante persone famose decidono di fare coming out. Tra gli attori tedeschi coinvolti vediamo, per esempio, Karin Hanczewski, Mark Waschke e Ulrike Folkerts.\nUtilizzo nella comunit\u00e0 LGBT.\nAlcune persone che si identificano come lesbiche, gay, bisessuali, o \"queer\" si sono impegnate in rapporti eterosessuali o hanno avuto relazioni eterosessuali di lunga durata, fino al matrimonio (esempi famosi includono Elton John o il defunto Leslie Cheung). Questo comportamento apparentemente \"eterosessuale\" attuato da persone che si identificano come \"gay\" o \"lesbiche\" ha concorso a creare una finzione tesa all'accettazione dell'ambiente eterosessuale (tenedo conto che queste situazioni vanno distinte da quelle delle persone bisessuali in relazioni di lunga durata con persone del genere opposto).\nAltre persone \"velate\" non hanno contatti eterosessuali e semplicemente desiderano proteggersi dalla discriminazione e dal rifiuto non rivelando il proprio orientamento sessuale. Questa pratica sembra in diminuzione di pari passo con l'accettazione sociale dell'omosessualit\u00e0.\nUtilizzo nelle comunit\u00e0 transgender e transessuali.\nMentre la maggior parte delle persone si riconosce nel sesso assegnato alla nascita, molte persone transgender o transessuali decidono, a un certo punto della loro vita, di vivere secondo il genere con cui si identificano maggiormente, e pertanto scelgono di annunciare la propria identit\u00e0 di genere. Dopo una eventuale transizione, molte persone transessuali decidono, per quanto sia loro possibile, di nascondere il proprio genere di nascita.\nOuting.\nL'atto di rivelare l'orientamento sessuale di una persona non visibile, contro la sua volont\u00e0, \u00e8 chiamato \"outing\". A volte viene utilizzato come arma politica, o per sottolineare la differenza tra lo stile di vita personale e pubblica.\nRivelare l'orientamento sessuale pu\u00f2 trovare seguito penale. Ad esempio, nel 1957 Liberace denunci\u00f2 il Daily Mirror per aver insinuato che fosse gay.\nL'outing, da parte della comunit\u00e0 gay, \u00e8 giustificato solo quando la persona in questione \u00e8 una figura pubblica coinvolta attivamente nell'opprimere o nel negare i diritti proprio del gruppo di persone a cui loro stessi appartengono. Durante l'Affare Eulenburg, Brand, il fondatore del primo periodico omosessuale, \"Der Eigene\", stamp\u00f2 un pamphlet che descriveva come il cancelliere imperiale era stato ricattato per la sua sessualit\u00e0 e aveva baciato Scheefer durante incontri esclusivamente maschili ospitati da Eulenburg, e perci\u00f2, essendo gay, era moralmente tenuto a opporsi pubblicamente al Paragrafo 175, che ufficializzava la persecuzione degli omosessuali.\nComing out e psicoanalisi.\nComing out e outing hanno un rapporto che la psicoanalisi pu\u00f2 chiarire attraverso il concetto di identificazione proiettiva intesa come strategia inconscia per mettere (dislocare) parti di s\u00e9, ad esempio la vergogna,\"dentro\" la psiche di un altro soggetto; a differenza della semplice proiezione (in cui la parte inconscia di s\u00e9, che A attribuisce a B, di fatto non altera lo stato d'animo di B) l'identificazione proiettiva pu\u00f2 avvenire solo tra due persone che sono in contatto. Vediamo un esempio.\nIn Italia nel 1992 lo psicodrammatista e regista Ottavio Rosati che, innamorato di un giovane pittore, aveva concluso un lungo fidanzamento con una teologa romana, fece un suo coming out visivo esponendo nel suo studio di Trastevere un grande olio (\"Adriano\" \"e\" \"Antinoo\" \"alle terme, sorpresi da un eclectus\") ispirandosi a Jacques Lacan che teneva dietro la sua scrivania L'origine del mondo (1886) di Courbet, uno dei quadri pi\u00f9 scandalosi dell'arte moderna. \nLa scelta di Rosati due anni dopo provoc\u00f2 l'interruzione di una sua rubrica su (Rai2) con Alessandro Cecchi Paone che, sulla scia del programma di Francoise Dolto per la RTF, rispondeva alle lettere degli spettatori su problemi psicologici. Nel gennaio del 1993, il \"Radiocorriere TV\" annunciava che \"Lo psicologo di famiglia\" avrebbe analizzato su 'Mattina in famiglia' ci\u00f2 che il settimanale definiva gli \"oscuri meandri dell'omosessualit\u00e0\" mentre in realt\u00e0 la rubrica chiar\u00ec il valore del coming out citando Freud e Jung. \nIn futuro anche Cecchi Paone avrebbe fatto il suo coming out dopo un matrimonio eterosessuale durato sette anni.\nLa storia di questo atipico coming out attraverso un'opera d'arte proibita emerse sul set de \"La moda Proibita\" nel 2018, grazie a una battuta sull'ipocrisia delle celebrit\u00e0, fatta da Roberto Capucci il \"couturier\" che non ha mai nascosto il suo orientamento sessuale ma nemmeno fatto coming out , e sfoci\u00f2 in un nuovo genere di cortometraggio video destinato ai social che Rosati chiama \u201cbricconaggio\". Si tratta di una formula terapeutica tra la psicomagia di Jodorowsky e la catarsi dello psicodramma di Jacob Levi Moreno. Il video era intitolato \"I cani dell'acqua marcia\" in riferimento a una fontana di Trastevere, legata alla \"Gens Marcia,\" dove il regista ha girato la sua performance.\nL'outing del 2018, in forma di cortometraggio destinato ai social, completava il coming out di Rosati del 1992. Nel suo \"bricconaggio\", con i suoi Cocker Spaniel, lanciando due uova colorate come la bandiera GLBT, il regista smaschera Mario Trevi, un analista-filosofo di Roma, sposato a una psichiatra e padre di due figli, che nel segreto del suo studio ai Parioli aveva fatto sesso con Fabio, l'autore del quadro che il regista, suo ex allievo, gli aveva inviato come paziente.\nFabio al momento, era il compagno di Ottavio il quale, prima della scoperta, aveva pagato gli onorari delle sedute. Il bricconaggio viene messo in rete nel 2018, sette anni dopo la scomparsa di Mario Trevi.\nNel video l'interpretazione analitica di questo \"doppio tradimento in uno\" si basa su un commento dello psichiatra Maurizio Stupiggia, esperto di traumi, e su una lettura dello psicodrammatista Francesco Marzano, studioso dei rapporti tra cinema e cultura LGBT. \nL'autore ha sottolineato: \"Questo outing [...] \u00e8 il coming out morale di un mio trauma che, in mancanza di catarsi, si sarebbe trasformato in un complesso autonomo e distruttivo, che Jung definirebbe un \"demone\". Il silenzio, la confusione e la paura mi avrebbero spinto a ripetere inconsciamente a mia volta l'attacco invidioso fatto da Trevi, teso a distruggere una coppia gay che vive il suo amore alla luce del sole\".\nAlcuni commenti de \"I cani dell'acqua marcia\" definirono l'outing del regista come il suo secondo coming out. Il Bricconaggio chiariva che \"gli oscuri meandri dell'omosessualit\u00e0\" del Radiocorriere TV erano \"proibiti\" come le \"zone d'ombra dell'esistenza\" di cui parlava Trevi in un'intervista su La Repubblica.\nIl coming out e la famiglia.\nLe ricerche accademiche sul tema del coming out riguardano vari campi, sia all'interno dell'ambiente familiare sia all'esterno. \nIl coming out con i genitori.\nTra i vari ruoli a cui si pu\u00f2 fare riferimento all'interno della famiglia, non troviamo il ruolo familiare per gli omosessuali, che si costruiscono socialmente al suo esterno. Mancano infatti in molti casi gli strumenti culturali e psicologici per riuscire a gestire una dichiarazione che sconvolge le aspettative di vita che i genitori avevano per i propri figli.\nDa uno studio effettuato in Italia da Bertone e Franchi nel 2008, realizzato tramite interviste e questionari a familiari di giovani gay e lesbiche, emerge che l'et\u00e0 media del coming out con i genitori \u00e8 19 anni. La dichiarazione avviene nei 2/3 dei casi in modo diretto, nei casi restati ci possono essere situazioni di outing, la lettura del diario da parte dei genitori, la scrittura di una lettera da parte del figlio o l'osservazione di materiali sull'omosessualit\u00e0, per esempio film. Da alcuni \u00e8 percorsa anche la strada indiretta, che vede l'inserimento poco alla volta dell'argomento in famiglia o rendendo nota la partecipazione a eventi culturali come i Pride.\nDa tre ricerche realizzate in Italia tra il 1990 e il 2014 emerge che, tendenzialmente, tra i due genitori \u00e8 la madre la prima a venire a conoscenza dell'orientamento sessuale del figlio, mentre tra i due \u00e8 il padre che lo apprende pi\u00f9 facilmente attraverso la madre o scoprendolo da s\u00e9. Guardando lo studio di Baiocco, Baumgartner, Fontanesi, Ioverno, Laghi, Marasco, Santamaria, Willoughby del 2015, vediamo per esempio il 65% degli intervistati che si \u00e8 dichiarato prima con la madre, e il 30% dei padri che ha scoperto da solo l'orientamento sessuale del figlio. Un elemento che emerge dalle ricerche \u00e8 che i genitori reagiscono pi\u00f9 negativamente verso la dichiarazione del figlio del proprio stesso genere. \u00c8 probabile che questo accada a causa della loro reazione narcisistica a non essere stati presi come modelli. D'altra parte, a un livello pi\u00f9 profondo, \u00e8 proprio il genitore ad aver causato o con-causato, con una serie di doppi legami, l'orientamento gay del figlio o della figlia, per esempio lamentandosi del matrimonio o manifestando per il coniuge non amore ma insofferenza.. Nel sociodramma \"L'amore in piazza e la psiche in ordine\" a Campo de Fiori Ottavio Rosati ha proposto che il coming out di un ragazzo gay suscita resistenze nei casi in cui una madre frigida invidia inconsciamente la capacit\u00e0 del figlio di avere con un uomo una relazione erotica migliore della sua: \"L'Anima di lui \u00e8 pi\u00f9 sexy dell'Animus di lei.\"\nGeneralmente le reazioni possono essere raggruppate in due categorie:\nDa un punto di vista psicoanalitico, \u00e8 possibile inoltre considerare una terza categoria: \nPrincipalmente le reazioni positive sono di affermazione di amore incondizionato verso i figli, di solidariet\u00e0 e anche di sollievo che alcuni genitori provano nel sapere qual era il motivo per cui vedevano il figlio provare disagio. \nQuelle negative vedono invece reazioni di shock, sensazioni di fallimento come genitori, di messa in discussione della dichiarazione del figlio pensando che sia malato o pervertito, di pianto, senso di colpa, fino ad arrivare a casi di violenza fisica, maledizione e/o allontanamento da casa. Risposte del genere oggi trovano sostegno e rimedio nella societ\u00e0 che li considera reazioni disumane e iniziano a configurarsi come reati. Sempre pi\u00f9 spesso, grazie alla psicologia e alla divulgazione dei mass media, il vero atto fuori legge oggi in Italia e altri paesi non si configura pi\u00f9 nell'omosessualit\u00e0 ma nell'omofobia. \nTra le reazioni pi\u00f9 problematiche e difficili da riconoscere c'\u00e8 quella del genitore che, sul momento, accetta il coming out del figlio o della figlia senza fare critiche ma poi si estranea dalle implicazioni affettive ed esistenziali come se l'orientamento gay fosse irreale e non torna pi\u00f9 sull'argomento. Una reazione del genere, per quanto sottile e poco visibile, pu\u00f2 portare i figli a un disturbo dell'identit\u00e0, Bisogna vederla e farne una elaborazione psicoterapeutica. Si tratta di una disconferma emotiva del coming out. Nel linguaggio psicoanalitico di Donald Winnicott potremmo dire che il genitore accetta il coming out sul piano di un suo \"Falso S\u00e8\" \"moderno ed emancipato\" ma che non lo accetta emotivamente sul piano del \"Vero S\u00e8\".\nCon le ricerche gli studiosi hanno indicato vari elementi che favoriscono una reazione negativa da parte dei genitori del giovane omosessuale. Essa \u00e8 associata a un basso livello di scolarizzazione, uno schieramento politico conservatore di destra e a una catechizzazione religiosa antiquata e settaria, oltre che alla mancanza di risorse familiari per gestire la situazione stressante e un forte attaccamento alla tradizione inter-generazionale. \nAltri elementi che favoriscono una reazione negativa sono la giovane et\u00e0 del figlio o della figlia e la mancanza di un rapporto stretto con i genitori.\nIl coming out con fratelli e sorelle.\nGli studi riguardanti il coming out con fratelli e sorelle sono scarsi, al contrario degli studi sui genitori. Alcune motivazioni potrebbero essere ricondotte al fatto che i ricercatori associano la loro possibile reazione a quella dei genitori, portandoli cos\u00ec a scegliere un tipo di popolazione di indagine differente, ma anche il fatto che i genitori sono figure certe, nella gran parte dei casi, nella vita di un individuo, mentre i fratelli e sorelle potrebbero non esserlo, come nel caso di figli unici. Un altro motivo \u00e8 perch\u00e9 i genitori possono sanzionare in modo molto pi\u00f9 forte e avere ripercussioni molto pi\u00f9 rilevanti di quelle che potrebbero esserci con un fratello o una sorella.\nLe ricerche evidenziano la grande importanza che fratelli e sorelle hanno nel percorso di coming out, perch\u00e9 rappresentano uno dei rapporti pi\u00f9 duraturi del giovane e hanno una possibile capacit\u00e0 di comprensione pi\u00f9 ampia, visto che fanno parte della stessa famiglia ma sono anche della stessa generazione del giovane, offrendo quindi ascolto, protezione, supporto e affetto; emergono infatti casi in cui il coming out all'interno della famiglia viene fatto prima con fratelli o sorelle e successivamente con i genitori.\nIl momento del coming out \u00e8 caratterizzato da sensazioni di ansia, fedelt\u00e0 e vicinanza, equit\u00e0 e intimit\u00e0, mentre le reazioni successive sono nella maggior parte di accettazione e sostegno.\nUna ricerca del 2014 di St\u00e9phanie Haxhe e Salvatore D'Amore ha evidenziato tre motivi principali per cui i loro intervistati hanno trovato pi\u00f9 facilit\u00e0 nel coming out con i fratelli e sorelle piuttosto che con i genitori:\nIl coming out con i parenti.\nI parenti possono avere una duplice funzione, essendo da un lato una possibile fonte di pressione di conformit\u00e0 al modello eterosessuale, dall'altro un sostegno al momento del coming out all'interno del nucleo familiare.\nChiara Bertone e Marina Franchi, sociologhe italiane, in una loro ricerca hanno indagato questo tema. I dati sono stati raccolti in Italia e dalla ricerca emerge che solo una piccola parte di giovani si sono dichiarati ai parenti e mostra una grande selettivit\u00e0 nella scelta dei parenti verso i quali dichiararsi, e quali invece da evitare.\nCi\u00f2 che influenza la scelta di dichiararsi o meno riguarda:\nNonostante questi elementi, si evidenzia una preferenza di confidenza per quanto riguarda le relazioni orizzontali, quindi come con i cugini o cognati, piuttosto che nelle relazioni verticali, come con i nonni.\nNelle situazioni di convivialit\u00e0 con i parenti viene scelta spesso la strada del silenzio, anche a causa della mancanza dei codici di comunicazione necessari, che rischia di sfociare con l'imbarazzo. Come riportato dalle due sociologhe da una delle interviste che hanno realizzato a una madre:\nIl coming out oggi.\nOggi le persone gay, lesbiche, bisessuali e transgender sono pi\u00f9 out che mai, soprattutto in alcuni paesi occidentali.\nIl coming out nella comunit\u00e0 omosessuale \u00e8 visto come politicamente sano, a volte persino un dovere o una necessit\u00e0, argomentando che pi\u00f9 le persone gay sono visibili, pi\u00f9 \u00e8 difficile essere oppressi da moralisti e bigotti. Uno dei maggiori periodici gay si chiama non a caso Out Magazine. Altri, invece, credono che fare coming out nel modo tradizionale e \"aperto\" non sia sempre l'opzione pi\u00f9 appropriata dal punto di vista personale o culturale. Un'alternativa potrebbe essere il cosiddetto \"coming home\" (ritorno a casa), cio\u00e8 presentare il partner dello stesso sesso a famiglia e amici come un amico stretto, tacendo l'identit\u00e0 omosessuale. Alla fine, \u00e8 il singolo individuo a dover decidere quale opzione sia pi\u00f9 adatta.\nJudith Butler critica la metafora dell'in/out (dentro/fuori, nascosto/visibile) perch\u00e9 crea un'ambiguit\u00e0 che finge che il cosiddetto armadio (closet, dentro al quale ci si \"nasconde\") sia oscuro, marginalizzante e falso, mentre essere visibili riveli un'identit\u00e0 vera ed essenziale.\nDiana Fuss spiega:\nInoltre, \"essere out\", nel gergo gay, \u00e8 proprio non essere out; essere out significa essere finalmente fuori dall'esteriorit\u00e0, dal senso di esclusione e dalle deprivazioni che un tale stato impone; oppure, detto in un altro modo, essere out diventa in realt\u00e0 un essere in\u00a0\u2013 nel regno della visibilit\u00e0, del parlare liberamente e del culturalmente intelligibile.\nLauren Smith (2000) riassume:\nTuttavia, Butler si presenta ugualmente come lesbica in occasioni pubbliche e sostiene che:"}
{"id": "233638", "revid": "944090", "url": "https://it.wikipedia.org/wiki?curid=233638", "title": "Bob ai XX Giochi olimpici invernali", "text": "Le gare di bob ai XX Giochi olimpici invernali di Torino in Italia si sono svolte dal 18 al 25 febbraio 2006 sulla pista Cesana Pariol, nel territorio comunale di Cesana Torinese, a circa 90 \u00a0km di distanza da Torino. Erano in programma tre competizioni: il bob a due uomini e quello donne ed il bob a quattro uomini."}
{"id": "233639", "revid": "484362", "url": "https://it.wikipedia.org/wiki?curid=233639", "title": "Outing", "text": "La parola inglese outing indica la pratica di rendere pubblico l'orientamento sessuale o l'identit\u00e0 di genere di una persona in assenza del suo consenso.\nIn Italia il termine a volte viene erroneamente utilizzato come sinonimo di \"coming out\" e cio\u00e8 per indicare un soggetto che rivela volontariamente il proprio orientamento sessuale o la propria identit\u00e0 di genere.\nIl termine pu\u00f2 anche essere utilizzato con un'accezione pi\u00f9 ampia, assumendo il significato di rendere pubblico un fatto personale di qualcuno che vorrebbe mantenerlo segreto. Per esempio, si potrebbe fare outing su qualcuno rivelando l'orientamento politico (outing politico), oppure svelando il credo religioso (outing religioso).\nOrigine del nome.\nIl termine deriva dall'avverbio \"out\", \"fuori\", contenuto in \"coming out\" (\"\"uscir fuori\", sottinteso \"dall'armadio di una eterosessualit\u00e0 fittizia\" o supposta\"), usato come verbo transitivo (\"to out\"), quindi \"buttar fuori\" (dall'armadio) qualcuno, contrapposto al \"venir fuori\" spontaneo.\nNegli USA l'outing \u00e8 stato utilizzato (e soprattutto praticato nei fatti), a partire dal 1990 circa, dal giornalista Michelangelo Signorile come arma politica di difesa contro quegli omosessuali conservatori che, per allontanare da s\u00e9 i sospetti di omosessualit\u00e0, si rivelano particolarmente fanatici nella deprecazione e addirittura nella persecuzione pubblica dell'omosessualit\u00e0.\nIn Italia \"outing\" \u00e8 spesso confuso con coming out, che indica invece l'atto di qualcuno che dichiara volontariamente - e non in modo forzato, quindi - di essere omosessuale.\nSempre in Italia, il movimento di liberazione omosessuale non ha mai fatto uso dell'outing, sia per ragioni politiche (la rivelazione non si limiterebbe a costringere la persona \"outed\" a cessare gli attacchi omofobi, ma potrebbe comportarne la rovina sociale e la messa al bando) sia per motivi legali, dato che in base alla legge italiana potrebbe configurare il reato di diffamazione. La differenza sostanziale \u00e8 che negli USA non si ha diffamazione se si \u00e8 in grado di provare l'affermazione, in Italia invece il giudice valuta solo se l'affermazione sia diffamante in s\u00e9 e per s\u00e9, indipendentemente dal fatto che sia vera o no, a meno che il querelante consenta \"ampia facolt\u00e0 di prova\", cosa che in questi casi non avviene praticamente mai.\nIn italiano non esiste una traduzione del verbo \"to out\", che pertanto viene sostituito con verbi analoghi, di solito con il colloquiale \"sputtanare\": \"Il signor X \u00e8 stato sputtanato\" (= \"outed\") \"dal suo ex amante\".\nChi fa outing su qualcun altro viene chiamato \"outer\".\nLe persone outed sono spesso figure pubbliche quali i politici o celebrit\u00e0.\nIl termine \u00e8 derivato dall'espressione \"coming out\" (rivelare le proprie preferenze sessuali), e fu coniato dal \"Time\". Taylor Branch us\u00f2 il termine \"outage\" nel 1982, Michelangelo Signorile preferisce il termine \"reporting\" (dire, riportare, descrivere, in italiano), e Gabriel Rotello suggerisce \"equalizing\" (equiparare), spiegando che: \nI motivi dell'outing.\nMentre si potrebbe decidere di rivelare segreti o dettagli privati della vita degli altri per molte ragioni, anche per piacere personale o per avere un guadagno commerciale, il movente dell'outing \u00e8 la pressione politica e il reportage giornalistico. L'outing non dovrebbe solamente rivelare l'ipocrisia di coloro che sono, come ha detto Brench, nascosti negli \"armadi del potere\", ma anche una maggiore consapevolezza della presenza di persone gay e di problemi politici, mostrando cos\u00ec che essere gay o lesbiche non \u00e8 \"cos\u00ec incredibilmente grottesco che non se ne dovrebbe mai parlare.\" (ibid, p.\u00a078)\nRichard More nota che \"alcune persone hanno paragonato l'outing al Maccartismo\u2026 e fare outing per vendetta \"\u00e8\" fare maccartismo: un outing del genere d\u00e0 i gay in pasto ai cani, che di conseguenza ne vengono rafforzati\u2026 Ma il tipo di outing che ho sostenuto non invoca, non mobilita, e non conferma ritualmente i valori anti-gay; anzi va contro di loro, cerca di disfarli. Lo scopo dell'outing, inteso cos\u00ec come io l'ho difeso, non \u00e8 di causare vendetta, non \u00e8 di punire, e non \u00e8 lo sviare l'attenzione dal proprio stato degradato. Il suo scopo \u00e8 di evitare il proprio degrado.\" In questi termini, l'outing \u00e8 \"sia permissibile sia una conseguenza attesa del vivere moralmente.\" (ibid p.\u00a077)\nInoltre, fare outing non vuol dire gettare al vento dettagli privati. Come Signorile domanda, \"Come pu\u00f2 essere una cosa privata l'essere gay, quando l'essere \"etero\" non lo \u00e8? Il sesso \u00e8 privato. Ma facendo outing noi non mettiamo in discussione la vita sessuale di nessuno. Diciamo solo che sono gay.\" (p.\u00a080) \"Le persone comuni hanno subito l'outing per decenni. La gente ha sempre fatto outing sul postino, sul lattaio e sul single che vive in fondo al quartiere. Se ce ne \u00e8 uno, lo scopo dietro l'outing \u00e8 solo di far vedere quante tra le persone pi\u00f9 in vista della nostra societ\u00e0 sono gay, cos\u00ec che quando qualcuno far\u00e0 outing sul lattaio o sul single, tutti diranno \"E allora?\" (p.\u00a082)\nL'outing come strumento politico.\nUno dei primi ad avere l'idea di fare outing su personaggi gay omofobi, non dichiarati e ipocriti fu Michelangelo Signorile, come documenta nel suo libro \"Queer in America\". All'inizio degli anni novanta Signorile fu duramente criticato da molti appartenenti alla comunit\u00e0 gay e alla stampa eterosessuale, ma molte delle sue tattiche sono oggi viste come tecniche giornalistiche e politiche legittime, che hanno rivelato l'ipocrisia dei potenti che mettono a repentaglio l'uguaglianza per gli americani GLB (gay, lesbiche e bisessuali).\nAlcuni attivisti dei diritti gay, comunque, difendono l'outing come tattica. L'attivista britannico Peter Tatchell dice che \"la comunit\u00e0 gay e lesbica ha il diritto di difendersi contro le figure pubbliche che abusano del loro potere e della loro influenza per appoggiare politiche che infliggono sofferenze agli omosessuali.\" Nel 1994 il gruppo di attivisti di Tatchell OutRage! fece i nomi di quattordici vescovi della Chiesa Anglicana che erano omosessuali o bisessuali, accusandoli di ipocrisia per aver sostenuto il punto di vista della Chiesa, che giudica ogni atto omosessuale come peccaminoso mentre allo stesso tempo non osservavano questo divieto nelle loro vite personali.\n\"L'outing \u00e8 l'autodifesa gay,\" dice Tatchell. \"Le donne lesbiche e gli uomini gay hanno un diritto, e un dovere, smascherare gli ipocriti e gli omofobi. Non facendo outing sui vescovi gay che appoggiano politiche che danneggiano gli omosessuali, avremmo protetto quei vescovi e di conseguenza gli avremmo permesso di continuare ad infliggere sofferenza ai membri della nostra comunit\u00e0. La collusione tra omofobia e ipocrisia non \u00e8 eticamente difendibile dai cristiani, n\u00e9 da nessun altro.\"\nSeguendo lo stesso ragionamento, si potrebbe fare outing su un legislatore contrario alla libert\u00e0 di scelta in tema di interruzione di gravidanze che ha fatto abortire la propria figlia.\nIl sostegno all'outing.\nLe persone che hanno subito l'outing includono Pete Williams, Chad Allen, Chastity Bono, Florian Philippot e Richard Chamberlain.\nLe persone che hanno appoggiato l'outing includono Victoria Brownworth, giornalista del \"Daily News\" di Philadelphia; Micheal McWilliams del \"Detroit News\"; Charles Kaiser, che ha lavorato nel \"New York Times\", a \"Newsweek\" e nel \"Wall Street Journal\", e che ora \u00e8 professore alla Pinceton University; la giornalista Ann Northrup, ex produttrice del \"CBS Morning News\"; il produttore esecutivo di \"Village Voice\" Richard Goldstein; il giornalista di \"Voice\" Michael Musto; Frank Bruni del \"Detroit Free Press\"; il corrispondente a New York del \"Los Angeles Times\" Victor Zonana; Marvin Libman, attivista repubblicano gay conservatore, e autore; Donna Minkowitz dello staff di \"Voice\"; Larry Gross, professore di Comunicazioni all'Annenberg School of Communications all'Universit\u00e0 della Pennsylvania; Jeffrey Schmalz un redattore del \"The New York Times\"; l'ex redattore di \"QW\" Maer Roshan; l'ex redattore di \"Advocate\" Richard Rouilard; l'attuale redattore di \"Advocate\" Jeff Yarbrough; il parlamentare Gerry Studds; lo storico Martin Duberman; il filosofo Richard Mohr; il romanziere Armistead Maupin; l'artista Terry Sweeney; il produttore di \"In the Life\" per la televisione pubblica John Scagliotti; Hank Plante di KPIX-TV a San Francisco; Lindsy Van Gelder, redattore di \"Allure\"; Gabriel Rotello, ora un giornalista al New York Newsday; i giornalisti freelance Marshal Alan Phillips, Michael Bronski, Susie Bright, e Rex Wockner. (ibid, p.163-164)\nIl presidente dell'RNC (congresso nazionale repubblicano) Ken Mehlman \u00e8 stato bersaglio delle campagne di outing, ma fino ad ora non si \u00e8 mai dichiarato gay. Conspiracy Planet - Media Whores - Washington Blade Spikes 'Ken Mehlman Is Gay' Story.\nNon \u00e8 chiaro se il parlamentare statunitense Barney Frank abbia subito l'outing o si sia dichiarato da solo, dato che i due eventi sono accaduti contemporaneamente. Frank per\u00f2 dichiara di essersi dichiarato volontariamente:\nIn lingua originale:\nCi si riferisce spesso alle opinioni di Barney Frank a proposito dell'outing chiamandole \"The Barney Frank Rule\", la legge di Barney Frank.\nBarney Frank, parlamentare gay (partito democratico del Massachusetts), ha detto che appoggia questa pratica solo in circostanze limitate.\nCritiche.\nAlcuni movimenti per i diritti gay continuano a disapprovare l'uso dell'outing come tattica politica, sostenendo che anche i conservatori anti-gay hanno il diritto alla privacy sulla loro vita personale, che andrebbe rispettato. Steven Fisher, un portavoce della Campagna per i Diritti dell'Uomo, il gruppo di pressione pi\u00f9 grande negli Stati Uniti per quanto riguarda i problemi di gay e lesbiche, commentando l'outing di Schrock, ha detto che \u00e8 contro l'uso dell'\"orientamento sessuale come arma\". Christopher Barron, direttore politico di Log Cabin Republicans, un gruppo che rappresenta gay e lesbiche repubblicani, ha detto: \"siamo in forte disaccordo con la campagna per l'outing, ma siamo molto amareggiati che il presidente Bush abbia sostenuto l'emendamento sul matrimonio federale, contro le famiglie.\"\nRoger Rosenblatt nel gennaio del 1993 disse nel suo saggio \"Who Killed Privacy?\" (chi ha ucciso la privacy?) sul \"New York Times Magazine\" che la pratica di fare outing su omosessuali [sic] implica contraddittoriamente che gli omosessuali abbiano il diritto a scelte private ma non a vite private. (ibid, p. 80)\nLa storia.\nGermania.\nIl Wissenschaftlich-humanit\u00e4res Komitee (Comitato scientifico-umanitario) di Magnus Hirschfeld ha discusso dell'outing nel 1902 e decise di non appoggiarlo. Comunque, quando Adolf Brand, fondatore di \"Der Eigene\", ha contribuito allo scandalo Harden-Eulenburg facendo outing su \"ipocriti\" come Friedrich Dasbach, politico del partito antiriformista Centro, e Bernhard von B\u00fclow, Hirschfeld testimoni\u00f2 a favore degli outers. Questo danneggi\u00f2 il supporto, i fondi e il numero dei membri del suo comitato. Brand fu condannato per diffamazione ai danni di von B\u00fclow e condannato a 18 mesi di carcere e concluse che \"la societ\u00e0 rispettabile non pu\u00f2 sopportare la verit\u00e0\". All'inizio degli anni trenta Ernst R\u00f6hm sub\u00ec l'outing da parte della stampa di sinistra, e ci\u00f2 fece modo che Brand scrisse che \"in alcuni momenti, comunque, quando qualcuno--come un insegnante, un prete, un rappresentante, o un uomo di stato--vorrebbe danneggiare nel modo pi\u00f9 grave gli intimi contatti d'amore di altri con un controllo degradatore--in quei momenti il suo amore e la sua vita smettono di essere un affare privato e non pu\u00f2 pi\u00f9 pretendere di essere protetta da l\u00ec in poi dallo scrutinio pubblico e da sviste sospette.\" (ibid, p.\u00a085)\nPersonalit\u00e0 che hanno subito l'outing.\nOuting politico.\nUn esempio recente di punizione politica fu l'outing del 2004 di Edward Schrock, un parlamentare repubblicano della Virginia, da parte dell'attivista dei diritti gay Michael Rogers. Rogers ha pubblicato una storia sul suo sito internet in cui rivela che Schrock ha usato un servizio di sesso telefonico interattivo per incontrare altri uomini con cui avere rapporti sessuali. Schrock non ha negato le accuse e ha annunciato il 30 agosto 2004 che non si candider\u00e0 per la rielezione.\nRogers ha dichiarato che ha fatto outing su Schrock per punirlo per la sua ipocrisia: Schrock ha votato per il Marriage Protection Act (legge sulla protezione del matrimonio) e ha anche firmato come sostenitore il Federal Marriage Amendament (emendamento federale sul matrimonio). \"\u00c8 arrivato il momento per questi gay omofobi di uscire allo scoperto o di subire l'outing,\" ha detto Rogers. \"Schrock \u00e8 il primo: ce ne saranno degli altri.\"\nOuting nel clero.\nLa recente ondata di casi di abuso sessuale tra le file della Chiesa cattolica ha portato all'outing di molti membri del clero cattolico. L'outing pi\u00f9 recente che ha colpito la chiesa \u00e8 avvenuto a New York dove un prete del New Jersey, Bob Hoatson ha accusato il cardinale Edward Michael Egan, arcivescovo dell'Arcidiocesi di New York, non solo di nascondere il dilagare degli abusi sessuali tra il clero a lui sottoposto, ma anche di essere un omosessuale praticante; di ci\u00f2 Hoatson dichiar\u00f2 di avere prova personale. La questione \u00e8 ancora irrisolta; verr\u00e0 chiarita col processo all'arcivescovo.\nIl sacerdote e teologo polacco Krzysztof Charamsa, nel pubblicare il suo libro \"La prima pietra. Io, prete gay, e la mia ribellione all'ipocrisia della Chiesa\" ha fatto contemporaneamente un coming out e un outing denunciando l'ipocrisia e l'omofobia del clero cattolico. Nella lettera a papa Francesco con cui ha fatto il suo coming out, Charamsa denuncia una situazione che causa un misto di ipocrisia, colpa e pedofilia al servizio del potere e della ricattabilit\u00e0 dei membri del Vaticano. \nIn un'intervista a Il Messaggero, Charamsa ha fatto un outing sociologico: \"Le intenzioni di papa Bergoglio erano buone [\u2026] voleva davvero che la chiesa iniziasse a studiare le minoranze sessuali. Ma il sistema lo ha mangiato e dominato e oggi io vengo ancora considerato un 'pervertito animale' [\u2026] Il coming out \u00e8 un dovere morale per un omosessuale, \u00e8 un passo indispensabile per essere felice\".\nOuting tra psicoanalisi e psicocinema.\nUn caso di outing con drammatiche implicazioni \u00e8 quello del regista e psicoanalista Ottavio Rosati, autore del programma di Rai3 Da Storia nasce Storia, che nel 1993 concluse \"a malincuore\" un suo lungo fidanzamento con una giovane teologa perch\u00e9 si era innamorato di Fabio, un ragazzo gay di cui produceva una Carmen nella riduzione di Peter Brook. Sull'esempio dell'analista Jacques Lacan che teneva in mostra davanti al divano dei pazienti \"L'origine del mondo\" di Courbet (ritenuto il quadro pi\u00f9 scandalosa del mondo) Rosati fece il suo coming out esponendo nel suo studio di psicodramma un grande quadro, \"Adriano e Antinoo alle terme con Eclectus\", opera di Fabio che era diventato il suo compagno e viveva con lui.\nMolti anni dopo la fine del rapporto con Fabio, il regista \u00e8 tornato sull\u2019episodio mentre era in analisi con Stefano Carta e ha completato il suo coming out con un outing video che chiam\u00f2 \"Bricconaggio\" , \"I cani dell\u2019Acqua Marcia\" (2018), con due Cocker Spaniel inglese (la Commedia e la Tragedia) che Rosati porta fuori dall\u2019Orto Botanico di Roma, dopo aver fatto una catarsi, per lavarli e dissetarli in una fontana dell\u2019Acqua Marcia di via Corsini.\nIl cortometraggio-outing rivela con una forte carica emotiva, un doppio tradimento. Rosati un giorno aveva scoperto che il suo ex analista didatta, il prof. Mario Trevi, amante, anche sul piano ideologico, de \"le zone d\u2019ombra dell\u2019esistenza\", aveva rapporti sessuali con Fabio, durante le 'sedute di analisi' che erano pagate da Rosati. La cosa ebbe un esito traumatico per il regista, tradito sia dal suo ex didatta che dal compagno, e distrusse la relazione. Fabio lasci\u00f2 la pittura per lavorare all'estero nella Computer-Generated imagery. \nNel suo Outing del 2018 Rosati sostiene che in questo caso la seduzione del paziente nello studio di Trevi, costituisce l'attacco invidioso di un uomo gay, \"velato\", sposato e con figli, contro una coppia gay pi\u00f9 giovane che invece aveva avuto il coraggio di fare\u00a0coming out. \nI \"Bricconaggi\" di Rosati, dal punto di vista del film biografico, non rientrano nella \"fiction\" ma nella \"faction\" in quanto fedeli fatti anche se, come psicoterapia si pongono tra la\u00a0\"Psicomagia\"\u00a0di\u00a0Jodorowsky\u00a0e la catarsi dello \"Psicocinema\" di\u00a0Moreno\u00a0padre dello\u00a0psicodramma.\nL\u2019outing de \"I cani dell\u2019Acqua Marcia\" comprende i commenti del prof. Maurizio Stupiggia, specialista di traumi all'universit\u00e0 di Genova, e del giovane psicodrammatista Francesco Marzano, che introduce i nuovi termini della cultura\u00a0GLBT. Per Rosati questo corto contribu\u00ec alla soluzione di un lungo\u00a0PTSD e lo liber\u00f2 da sintomi come farsi imbrogliare sui resti alle casse dei cinema e perdere in modo compulsivo le carte di credito nei bancomat e il portamonete per strada. L'outing (che il regista fa sette anni dopo la morte di Trevi) denuncia l\u2019omofobia\u00a0interiorizzata di un padre di famiglia ufficialmente 'eterosessuale' e, in chiave junghiana, la collega all\u2019archetipo di\u00a0Arpocrate, dio del silenzio e della falsit\u00e0. \nSul piano teorico-clinico Rosati fa riferimento al pensiero di\u00a0Melanie Klein\u00a0per quel che riguarda la distruttivit\u00e0 dell'attacco invidioso nella posizione 'schizo-paranoide' e al concetto di Vero e Falso S\u00e8 di\u00a0Donald Winnicott\u00a0sostenendo che, in casi simili, l'outing non costituisce una vendetta o denuncia ma un omaggio allo spirito beffardo di Pasquino. Questa operazione auto-riparativa, valida anche su basi etiche, psicologiche e narrative, libera il paziente (o meglio l'autore del \"bricconaggio\") dal noto fenomeno per cui la vittima di un trauma emotivo rischia di sentirsi in colpa al posto di chi lo ha ferito.. \nLa catarsi continua nella scheda IMDb de\u00a0\"I cani dell'acqua marcia\"\u00a0dove Rosati riporta un biglietto di Trevi, allargando il discorso sull'outing\u00a0ai doppi legami e alle manipolazioni latenti nel testo. Il regista le definisce \"molto sottili ma ipnotiche e degne di un\u00a0mentalista\u00a0non di un analista\".. \nInsieme all'outing del cortometraggio il regista mise in scena alla scuola Ipod un sociodramma con le musiche de La Traviata e mise in rete lettere e mail in quanto componenti della struttura dell'outing nel suo \"atomo sociale\".\nIl bricconaggio del 2019, non fa solo l\u2019outing dell'orientamento sessuale di Trevi ma pure del tradimento di Fabio, come paziente, e Ottavio, come allievo. A chi protesta che fare outing significa dare \"la verit\u00e0 in pasto ai cani\", Rosati risponde che considera Julian Assange il suo vero didatta: \"Voglio troppo bene ai miei cocker, Winnie e Duffy, per nutrirli con croccantini falsi e adulterati e, quando posso, li disseto e li lavo con acqua corrente. L\u2019acqua Marcia a Roma \u00e8 tra le migliori\".\nOuting nel cinema e nella televisione.\nSul piano del grande cinema di denuncia il film \"Il caso Spotlight\" (2015) con la regia di Tom McCarthy, premio Oscar 2016 per il miglior film e la migliore sceneggiatura originale, ha reso nota a tutto il mondo l'indagine realizzata in America da \"The Boston Globe\": un tipo di outing che non riguarda una normale identit\u00e0 gay nascosta ma un crimine basato sulla manipolazione traumatica dei bambini. Il giornale aveva rivelato come l'arcivescovo Bernard Francis Lew avesse insabbiato molti casi di pedofilia commessi nelle loro parrocchie da sacerdoti cattolici contrari all'omosessualit\u00e0. Il suo unico provvedimento fu quello di spostarli da una parrocchia all'altra, senza avviare n\u00e9 proporre al Vaticano alcuna ricerca psichiatrica, psicosociale, socioculturale su quanto era accaduto. Il film ha contribuito al dibattito sul problema omosessualit\u00e0 e cattolicesimo anche perch\u00e9, dopo la denuncia e le proteste, l'arcivescovo Lew nel 2002 \u00e8 stato allontanato da Boston e nominato arciprete della Basilica di Santa Maria Maggiore a Roma dove \u00e8 morto nel dicembre del 2017 senza mai rilasciare nessuna dichiarazione n\u00e9 intervista sugli abusi cui era stato co-responsabile.\nLa serie di Rai3 Da Storia nasce storia, derivata da \"Psychodrame\" di Roberto Rossellini e Jacob Levi Moreno, nel 1991 presenta in TV un outing gay di denuncia, alla Jean Genet.\nIn un'intervista alla rivista Gay OUT, del 2014 il famoso attore Robert de Niro esplora la vita di suo padre pittore e scultore diventato noto soprattutto dopo la morte. Si tratta di un outing postumo in vista dell'uscita del documentario televisivo \"Remembering the artist Robert De Niro Sr.\". \nDe Niro afferma: \"Mio padre aveva probabilmente conflitti sulla sua sessualit\u00e0... Inevitabile probabilmente, essendo di quella generazione, e specialmente a Syracuse, una piccola citt\u00e0 dello stato di New York\" .\nVa infine sottolineato che alcuni film a tematica GLBT confondono il significato corretto di \"coming out\" e \"outing\". \n\"Out\" \u00e8 un cortometraggio d'animazione statunitense del 2020 scritto e diretto da Steven Clay Hunter; prodotto dai Pixar Animation Studios e distribuito da Walt Disney. La prima storia della Pixar con protagonisti gay: due ragazzi impauriti che he con l'aiuto di un gatto magico, riescono a fare coming out davanti ai genitori e si baciano.\nImpatto ed efficacia.\nL'efficacia dell'outing come tattica politica dipende dalla volont\u00e0 dei media di raccontare che una persona ha subito l'outing. L'avvento di internet ha reso molto pi\u00f9 facile l'outing di personalit\u00e0 pubbliche. Vent'anni fa Michael Rogers avrebbe dovuto convincere un giornale o qualche altro media a rischiare un'azione legale per raccontare le sue accuse a Schrock. Oggi pu\u00f2 pubblicarle da solo sul suo sito internet e gli altri media potranno poi dire che lui l'ha fatto.\nSignorile sostiene che l'outing di Pete Williams \"e le sue conseguenze non hanno poi intaccato la politica dei militari contro i gay. La pubblicit\u00e0 che l'outing ha generato ha dato molta risonanza a questa linea di condotta nel 1992, forzando il problema nella campagna presidenziale,\" facendo promettere pubblicamente ad ogni candidato democratico e al candidato indipendente Ross Perot di porre una fine al bando. (ibid, p.\u00a085)\nAuto outing.\nOuting ha dato vita all'espressione \"outing oneself\" (\"fare outing su se stesso\"): consiste nell'annunciare che si ha una sessualit\u00e0 alternativa a quella pubblicamente dichiarata, non con orgoglio e piacere ma solo per precedere qualcuno che sta per farlo in modo aggressivo. L'esempio pi\u00f9 recente di auto outing \u00e8 quello del governatore del New Jersey Jim McGreevy, che ha annunciato di essere un \"Gay American\" nell'agosto del 2004. McGreevey era consapevole del fatto che il suo nome stava per essere fatto in una causa di molestie sessuali da Golan Cipel, il suo ex consigliere della sicurezza, con cui si presume McGreevey abbia avuto una relazione sessuale."}
{"id": "233640", "revid": "126257", "url": "https://it.wikipedia.org/wiki?curid=233640", "title": "Illeonito", "text": ""}
{"id": "233643", "revid": "1632387", "url": "https://it.wikipedia.org/wiki?curid=233643", "title": "Lingua francoprovenzale", "text": "Il francoprovenzale o franco-provenzale o arpitano (nome autoctono: \"francoproven\u00e7\u00e2l\", \"arpitan\", \"arpetan\", \"patois\") \u00e8 una lingua romanza parlata in Francia (Forez, media valle del Rodano, Giura e Savoia), nella maggior parte della Svizzera romanda e in Italia (Valle d'Aosta, alcune valli piemontesi e in due comuni della Valmaggiore nella Puglia arpitana: Faeto e Celle di San Vito). Assieme al francese e all'occitano, appartiene alle lingue gallo-retiche, sottogruppo delle lingue galloromanze. \nL'arpitano (o francoprovenzale) fa parte delle 12 lingue minoritarie storiche riconosciute e tutelate dalla legge italiana n. 482 del 1999.\nDescrizione.\nDenominazione della lingua.\nNon esiste una denominazione unitaria della lingua presso i locutori dell'arpitano (salvo la parola \"patois\"), sia perch\u00e9 tale lingua \u00e8 caratterizzata da una forte frammentazione dialettale, sia perch\u00e9 la relativa area geografica di diffusione non ha mai costituito un'unit\u00e0 politica a s\u00e9 stante.\nPrima del riconoscimento attraverso la legge 482 e le azioni di tutela che ne sono seguite, le popolazioni alpine spesso non avevano la consapevolezza del fatto che i dialetti, o patois, avessero dignit\u00e0 di lingua: la lingua madre era chiamata \"parlare a nostro modo\" (\u00abparl\u00e0 a nosta m\u00f2da\u00bb, \u00abparl\u00e0 da nous-aouti\u00bb, \u00abbardzaquee a notra moda\u00bb)\nLa definizione \"franco-provenzale\" venne coniata nel 1873 dal glottologo italiano Graziadio Isaia Ascoli per accomunare tutti quei dialetti galloromanzi che in base a criteri dialettologici non erano riconducibili n\u00e9 alla lingua francese, n\u00e9 a quella occitana (che a quell'epoca era chiamata \"provenzale\").\nVisto che questo terzo gruppo di dialetti presentava analogie sia col francese, sia con il \"provenzale\", Ascoli lo chiam\u00f2 \"franco-provenzale\". Questo termine, impostosi rapidamente nella letteratura specialistica, \u00e8 tuttavia ambiguo e tende a creare l'impressione che si riferisca ad una zona grigia di transizione o ad un ammasso di dialetti ibridi, piuttosto che ad una variet\u00e0 linguistica indipendente.\nPer ovviare a questo problema si tende oggi a parlare di \"francoprovenzale\" (con o senza trattino) oppure ad utilizzare la dizione \"arpitano\". Questo neologismo, creato da Joseph Henriet, fondatore del Movimento Politico \"Harpitanya\", attivo in Valle d'Aosta negli anni Settanta, \u00e8 stato creato a partire dalla radice ARP (dal preindoeuropeo ar-pe = \"sotto le rocce\").\nDiffusione attuale.\nLa Valle d'Aosta rappresenta la regione dell'area francoprovenzale (o arpitana) in cui questa lingua, nella variante valdostana, \u00e8 maggiormente diffusa su larga scala e praticata a livello di madrelingua anche presso le giovani generazioni. Ad eccezione della citt\u00e0 di Aosta, dove il \"patois\" \u00e8 utilizzato quasi esclusivamente in ambito culturale e politico, nel resto della regione, a partire dai comuni adiacenti al capoluogo regionale fino alle alte vallate laterali, il \"patois\" costituisce oggi un aspetto di fondamentale importanza in ambito di identit\u00e0, per quanto riguarda la popolazione autoctona, e di integrazione nella maggior parte e nei pi\u00f9 svariati ambiti della vita quotidiana, abbracciando tutte le fasce d'et\u00e0. Una scuola \u00e8 ugualmente attiva in Valle d'Aosta (\"\u00c9cole populaire de patois\"), nell'ambito delle attivit\u00e0 del BREL (\"Bureau r\u00e9gional pour l'ethnologie et la linguistique\"), che offre dei corsi di \"patois\" valdostano e \"bains de langue\" (soggiorni brevi di immersione linguistica).\nAnche in Valmaggiore (nei monti della Puglia) la situazione appare nel complesso abbastanza incoraggiante poich\u00e9, secondo i pochi dati disponibili, circa i due terzi degli abitanti sembrerebbero fare uso attivo della lingua francoprovenzale, mentre tutta la popolazione residente avrebbe competenza passiva. Le due comunit\u00e0 che compongono la minoranza pugliese sono per\u00f2 molto piccole numericamente (alcune centinaia di persone in tutto) oltrech\u00e9 isolate e in costante calo demografico, tanto che almeno in certi \u00e0mbiti specifici risulta piuttosto frequente l'uso dell\u2019italiano o dei dialetti italoromanzi parlati nei dintorni.\nIl francoprovenzale \u00e8 invece unicamente oggetto di studio e/o di attivit\u00e0 organizzate nel resto dell'area, in Italia, cos\u00ec come in Francia e in Svizzera, dove la pratica quotidiana \u00e8 ormai relegata alle fasce di et\u00e0 pi\u00f9 alte. Non manca per\u00f2 qualche eccezione: ad esempio nel comune di Evol\u00e8ne, in Svizzera, si registra un utilizzo pi\u00f9 diffuso del \"patois\" anche presso le generazioni pi\u00f9 giovani.\nCaratteristiche linguistiche.\n\"Agnus Dei\" in patois.\nTratto dalla messa in patois celebrata in occasione della settima \"F\u00eate internationale des patois\", svoltasi ad Aosta il 4 e 5 settembre 2010.\nAferesi ed epitesi dei nomi propri.\nQuesto fenomeno si riscontra perlomeno nei dialetti della Valle d'Aosta: i nomi propri che cominciano per vocale nelle lingue ufficiali subiscono aferesi in arpitano. La cosa non accade per\u00f2 con i nomi bisillabici.\nI nomi propri che terminano con e muta in francese, e che sono quindi ossitone, subiscono l'epitesi vocale, nel senso che la e muta si sente per rendere la parola piana.\nEsempi: \nConcours Cerlogne.\nIn collaborazione con il Centre d'\u00e9tudes francoproven\u00e7ales \"Ren\u00e9 Willien\" di Saint-Nicolas, il BREL (\"Bureau R\u00e9gional pour l'Ethnologie et la linguistique\", l'Ufficio regionale per l'etnologia e la linguistica della Regione autonoma Valle d'Aosta) organizza il Concours de Patois (concorso di dialetto) Abb\u00e9 Cerlogne. A partire dalla prima edizione del 1963, il concorso coinvolge ogni anno numerosi alunni (circa 2.000) delle scuole materne, elementari e medie della Valle d'Aosta ed ultimamente anche scolaresche della Savoia, del Vallese, delle valli arpitane del Piemonte e delle comunit\u00e0 di lingua madre Francoprovenzale tutt'oggi in uso a Celle di San Vito e Faeto in provincia di Foggia. \nEsso si propone di iniziare gli allievi alla ricerca di documenti in \"Arpitano\" appartenenti alla tradizione orale, attorno ad un tema annuale riguardante la civilt\u00e0 alpestre, nonch\u00e9 di creare nelle nuove generazioni l'interesse per il dialetto. Il Concours Cerlogne inizia con due giornate di preparazione ed aggiornamento destinate agli insegnanti interessati. Durante l'anno scolastico, insegnanti e alunni svolgono ricerche presso i loro genitori e parenti. Il materiale (vecchi documenti, foto, oggetti, testimonianze orali, ecc.) viene raccolto, analizzato e il risultato della ricerca viene presentato sotto forma di album illustrati, cdrom, cassette audio e video. I lavori del Concours Cerlogne sono conservati e consultabili presso il Centre d'\u00e9tudes francoproven\u00e7ales. Il concorso si conclude nel mese di maggio con una festa di tre giorni che si svolge ogni anno in un diverso comune della Valle d'Aosta."}
{"id": "233644", "revid": "18323", "url": "https://it.wikipedia.org/wiki?curid=233644", "title": "Percosse", "text": "In diritto penale si definisce percosse il delitto previsto dall'art. 581 del ai sensi del quale: \"Chiunque percuote taluno, se dal fatto non deriva una malattia nel corpo o nella mente, \u00e8 punito, a querela della persona offesa, con la reclusione fino a sei mesi o con la multa fino a 309 euro.\"\n\"Tale disposizione non si applica quando la legge considera la violenza come elemento costitutivo o come circostanza aggravante di un altro reato.\"\nIl fatto tipico costituente il reato di percosse.\nAl fine di ottenere la configurazione del reato di percosse, oggetto del fatto dovr\u00e0 essere il percuotere un individuo, ovvero colpirlo o esercitare qualsiasi forma di violenza sul suo corpo.\nNel caso in cui un soggetto sia vittima sia di lesioni di carattere fisico che di carattere psichico non vi saranno i presupposti per la configurazione del reato previsto dall'art. 581 c.p."}
{"id": "233646", "revid": "126257", "url": "https://it.wikipedia.org/wiki?curid=233646", "title": "Illeopardito", "text": ""}
{"id": "233649", "revid": "126257", "url": "https://it.wikipedia.org/wiki?curid=233649", "title": "Imbavagliato (araldica)", "text": ""}
{"id": "233651", "revid": "126257", "url": "https://it.wikipedia.org/wiki?curid=233651", "title": "Leopardito", "text": ""}
{"id": "233654", "revid": "126257", "url": "https://it.wikipedia.org/wiki?curid=233654", "title": "Bailonato", "text": ""}
{"id": "233656", "revid": "126257", "url": "https://it.wikipedia.org/wiki?curid=233656", "title": "Baglionato", "text": ""}
{"id": "233661", "revid": "1929803", "url": "https://it.wikipedia.org/wiki?curid=233661", "title": "Snowboard ai XX Giochi olimpici invernali", "text": "Le gare di snowboard ai XX Giochi olimpici invernali, che si svolsero nel 2006 a Torino (Italia), si disputarono dal 12 al 23 febbraio sulle piste di Bardonecchia.\nGare maschili.\nHalfpipe.\nBardonecchia - 12 febbraio 2006\nSnowboard cross.\nBardonecchia - 16 febbraio 2006\nSlalom Gigante parallelo.\nBardonecchia - 22 febbraio 2006\nGare femminili.\nHalfpipe.\nBardonecchia - 13 febbraio 2006\nSnowboard cross.\nBardonecchia - 17 febbraio 2006\nSlalom Gigante parallelo.\nBardonecchia - 23 febbraio 2006"}
{"id": "233665", "revid": "1272592", "url": "https://it.wikipedia.org/wiki?curid=233665", "title": "Citt\u00e0 di Westminster", "text": "La citt\u00e0 di Westminster \u00e8 uno dei borghi di Londra, situata a nord del Tamigi e a ovest della \"city of London\".\nPer motivi storici Westminster gode anche dello status di citt\u00e0 (\"city\"), che aveva acquisito gi\u00e0 nel 1540, quando era ancora separata dalla Citt\u00e0 di Londra. L'espansione del tessuto urbano port\u00f2 alla graduale fusione delle due citt\u00e0 e di altri distretti, fino alla creazione della contea di Londra (1889) e successivamente della Grande Londra (1965).\nNell'uso comune, il termine \"city\" viene usato solo per la piccola Citt\u00e0 di Londra, sebbene il centro cittadino dell'odierna Londra si estenda anche e soprattutto a Westminster, nel quale si trova Charing Cross, considerato il punto centrale della metropoli.\nIl borgo comprende non solo l'insediamento originario di Westminster, dove oggi si trovano le sedi delle maggiori istituzioni del Regno Unito, il Parlamento (nell'omonimo palazzo), il Governo (Downing Street con i ministeri di Whitehall), la Monarchia (Buckingham Palace), l'Alta corte di Giustizia (le Royal Courts of Justice), ma anche gran parte del cosiddetto West End londinese, con luoghi famosi come Piccadilly Circus, Trafalgar Square e Hyde Park.\nA Westminster, in Regent Street ha sede anche l'Universit\u00e0 di Westminster, fondata nel 1838, con il nome di \"Royal Polytechnic Institution\".\nA Westminster si trovano anche una delle chiese principali della Chiesa d'Inghilterra (l'Abbazia di Westminster) e la chiesa madre della Chiesa cattolica d'Inghilterra (la Cattedrale di Westminster).\nL'odierno \"borough\" \u00e8 nato nel 1965, con la fusione dell'allora pi\u00f9 piccolo borgo metropolitano di Westminster con altre due aree centralissime di Londra, i precedenti borgo metropolitano di Saint Marylebone e borgo metropolitano di Paddington. Oggi quindi il distretto si estende sopra un'area decisamente superiore a quella che, tradizionalmente, era occupata dall'antico insediamento di Westminster.\nIn altre parole, la \"storica\" citt\u00e0 di Westminster \u00e8 oggi solo un quartiere del pi\u00f9 ampio \"borough\" che ha preso il suo nome, che a sua volta \u00e8 un distretto importantissimo e centrale del grande tessuto urbano di Londra.\nInfine, nel \"borough\" sono presenti molte sedi di numerose aziende, come BBC, Pret a Manger, Rolls-Royce plc e Marks &amp; Spencer."}
{"id": "233666", "revid": "126257", "url": "https://it.wikipedia.org/wiki?curid=233666", "title": "Imbeccato (araldica)", "text": ""}
{"id": "233667", "revid": "1305772", "url": "https://it.wikipedia.org/wiki?curid=233667", "title": "Ms. Pac-Man", "text": "Ms. Pac-Man \u00e8 un videogioco arcade del 1981 pubblicato da Midway Games. Secondo titolo della serie \"Pac-Man\", \u00e8 stato convertito per numerosi home computer e console, oltre a essere incluso in diverse raccolte di giochi tra cui \"Namco Museum\".\nIl titolo, non realizzato ufficialmente da Namco, introduce il personaggio di Ms. Pac-Man. \"Ms. Pac-Man\" \u00e8 considerato uno dei pi\u00f9 popolari cabinati degli anni 1980, in particolare in America settentrionale.\nTrama.\nI quattro soliti fantasmi (antagonisti del precedente capitolo) sono tornati e vogliono vendicarsi. Pac-Man \u00e8 stato imprigionato e dovr\u00e0 essere salvato da Ms. Pac-Man.\n \u00e8 la moglie di Pac-Man, nonch\u00e9 la madre di suo figlio. Essa viene rappresentata quasi come Pac-Man nei giochi arcade, se non fosse per un fiocco rosso in testa, rossetto, ciglia lunghe e neo sul viso.\nAl termine di determinati livelli vengono mostrate delle scenette di intermezzo, \"Act I\", \"Act II\" e \"Act III\", dove Pac-Man e Ms. Pac-Man prima si incontrano mentre sfuggono ai fantasmi, poi lei insegue lui, infine si vede la cicogna che porta il loro Pac-bambino.\nMs. Pac-Man ricomparir\u00e0 come coprotagonista in altre opere come la serie animata \"Pac-Man\", dove ha anche arti, naso e capelli castani.\nModalit\u00e0 di gioco.\nIl gioco si basa sugli stessi punti che fecero la forza di \"Pac-Man\", ovvero tentare di mangiare tutte le palline prima che i quattro fantasmi che si aggirano nel labirinto mangino te.\nTra le modifiche apportate nel nuovo titolo, oltre all'aspetto del protagonista, troviamo:\nRispetto a \"Pac-Man\" viene quindi tolta ai giocatori esperti la possibilit\u00e0 di applicare tattiche di gioco ripetitive che gli permettevano di andare avanti praticamente a oltranza.\nIl gioco soffre, come d'altronde il suo predecessore, di un bug che impedisce di proseguire oltre il 255\u00ba livello. Nel livello 256 infatti il labirinto scompare, cos\u00ec come i puntini da mangiare rendendo il gioco ingiocabile.\nStoria.\nDopo il grande successo di \"Pac-Man\" iniziarono a spuntare un po' dappertutto hack, kit di miglioramento, e cloni vari; ci furono denunce e procedimenti legali che venivano lanciate da industrie videoludiche di tutto il mondo contro le case di quei prodotti che sembravano troppo simili al loro.\nProprio in quei tempi la General Computer Corporation (\"GCC\") propose alla Midway Games, casa che aveva distribuito \"Pac-Man\" nel continente americano, la produzione di un nuovo kit di miglioramento, dicendo di aver vinto il procedimento legale contro la Atari e che necessitavano soltanto del nulla-osta della Midway Games.\nLa Midway sugger\u00ec per\u00f2 un seguito del tutto nuovo piuttosto di un semplice kit di miglioramento. Cos\u00ec la GCC inizi\u00f2 a lavorare su quello che sar\u00e0 il futuro \"Ms. Pac-Man\". Infatti il gioco ebbe ben due nomi provvisori: inizialmente fu chiamato \"Mrs. Pac-Man\" ma, a causa della difficolt\u00e0 da parte di alcune impiegate della Midway di accettare un nome simile, venne cambiato in \"Miss Pac-Man\". Notando per\u00f2 il 3\u00b0 intermezzo in cui Pac-Man e signora davano il benvenuto a Baby Pac-Man, il nome cambi\u00f2 verso la forma definitiva di \"Ms. Pac-Man\"."}
{"id": "233668", "revid": "220472", "url": "https://it.wikipedia.org/wiki?curid=233668", "title": "Claudio Chiaverotti", "text": "Biografia.\nChiaverotti studia da odontotecnico, frequenta la facolt\u00e0 di giurisprudenza, decidendo poi di dedicarsi completamente alle sceneggiature di fumetti.\nNel 1986, esordisce scrivendo i testi per alcune strisce comiche di \"Sturmtruppen\", i soldatini tedeschi di Bonvi.\nNel 1989, approda alla Bonelli ed entra a far parte, a pieno titolo, dello staff che realizza le storie di \"Dylan Dog\", eroe creato da Tiziano Sclavi nel 1986. Il suo primo contributo alla testata \u00e8 il numero 34 della serie regolare, \"Il buio\", disegnato da Piero Dall'Agnol, mentre la sua ultima storia risale a dicembre 2020, il n. 411, \"Il terzo giorno\", disegnata da Piero dell'Agnol. Oltre ai quasi cinquanta albi di Dylan, scrive gli \"Speciale Dylan Dog\" nn. 8, 10, gli \"Almanacco della Paura\" 1992, 1995, 1997, il \"Maxi Dylan Dog\" 1998 e i \"Dylan Dog Gigante\" nn. 3, 4, 5. \nNel giugno 1998, diviene il creatore di \"Brendon\", di cui scrive e sceneggia anche le storie, fumetto fantasy che narra le avventure di un cavaliere di ventura in una terra post-apocalittica.\nContribuisce a \"Zona X\", oltre che scrivere quindici numeri di \"Martin Myst\u00e8re\" e il n. 6 di \"Martin Myst\u00e8re Extra\".\nNel 2015, sempre per Bonelli, crea e scrive \"Morgan Lost\", serie in edicola dall'ottobre dello stesso anno."}
{"id": "233669", "revid": "729019", "url": "https://it.wikipedia.org/wiki?curid=233669", "title": "Short track ai XX Giochi olimpici invernali", "text": "Le gare di short track ai XX Giochi olimpici invernali si sono svolte dal 12 al 25 febbraio al Palazzo a Vela di Torino.\nPartecipanti.\nHanno preso parte alle competizioni atleti provenienti da 24 distinte nazioni:"}
{"id": "233670", "revid": "126257", "url": "https://it.wikipedia.org/wiki?curid=233670", "title": "Imboccato (araldica)", "text": ""}
{"id": "233674", "revid": "31886", "url": "https://it.wikipedia.org/wiki?curid=233674", "title": "Antiche unit\u00e0 di misura del circondario di Girgenti", "text": "Sono qui riportate le conversioni tra le antiche unit\u00e0 di misura in uso nel circondario di Girgenti e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva si divide in 16 tomoli.\nIl tomolo di Girgenti ecc. ha per lato la corda di canne 23 e palmi 6 aboliti di Girgenti.\nIl tomolo di Camastra ha per lato la corda di canne 22 e palmi 4 aboliti di Palermo.\nIl tomolo di Canicatti ecc. ha per lato la corda di canne 23 e palmi 6 aboliti di Palermo.\nIl tomolo di Castrofilippo ecc. \u00e8 di canne quadrate 562 1/2 abolite di Palermo.\nIl tomolo di Lampedusa \u00e8 il legale avente per lato la corda di canne 16 legali.\nIl tomolo di Licata \u00e8 di canne quadrate 562 1/2 abolite di Girgenti.\nIl tomolo di Naro ha per lato la corda di canne 18 e palmi 6 aboliti di Palermo.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNegli usi di consuetudine locale la salma \u00e8 la legale divisa in 16 tomoli.\nLa salma per orzi e legumi usata in tutti i comuni del circondario \u00e8 di 20 tomoli rasi.\nLa salma per cicerchie di Porto Empedocle \u00e8 di 32 tomoli rasi.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa botte di Girgenti ecc. si divide in 64 lancelle, la lancella in 10 quartucci legali.\nLa botte per mosto di Aragona \u00e8 la stessa di Girgenti. La botte per vino di Aragona si divide in 20 quartare, la quartara in 30 quartucci legali.\nLa lancella per mosto di Camastra si divide in quartucci legali 19 1/2. La Lancella per vino in quartucci legali 14 1/2.\nLa botte per mosto di Campobello si divide in 48 lancelle. La botte per vino in 40 lancelle, la lancella in 14 quartucci legali.\nLa botte di Canicatti si divide in 8 vetture, la vettura in 75 quartucci legali.\nLa botte da mosto di Castrofilippo si divide in 40 lancelle, la lancella da mosto in 15 quartucci legali.\nLa botte da vino di Castrofilippo si divide in 40 lancelle, la lancella da vino in 14 quartucci legali.\nLa botte per mosto di Cattolica, e la botte da vino si dividono in 8 carichi, il carico da mosto e da vino si divide in 5 lancelle o brocche, la lancella da mosto in quartucci legali 17 1/2, la lancella da vino in 14 quartucci legali.\nLa botte di Comitini si divide in 32 quartare, la quartara in 20 quartucci legali.\nLa botte di Lampedusa si divide in 12 barili, il barile in 40 quartucci legali.\nLa botte per mosto e la botte per vino di Licata si dividono in 12 barili, il barile per mosto ed il barile per vino di Licata si dividono in 4 lancelle.\nLa lancella per mosto \u00e8 di quartucci legali 13 3/4. La lancella per vino di quartucci legali 11 3/4.\nLa botte per mosto di Naro \u00e8 di quartucci legali 773 1|3. La botte per vino di Naro \u00e8 di quartucci legali 600.\nLa botte per mosto di Ravanusa si divide in 40 lancelle, la lancella per mosto in quartucci legali 15 1/3.\nLa botte per vino di Ravanusa si divide pure in 40 lancelle, la lancella per vino in quartucci legali 15.\nLa salma di Siculiana si divide in 8 barili, il barile in 2 quartare, la quartara in 2 lancelle, la lancella in 10 quartucci legali.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNella consuetudine locale il rotolo si divido in 12 once alla grossa.\nLa libbra si usa egualmente dai farmacisti e dagli orefici.\nGli orefici dividono la libbra in 12 once, l'oncia in 30 trappesi, il trappeso in 16 cocci o denari.\nTerritorio.\nNel 1874 nel circondario di Girgenti erano presenti 22 comuni divisi in 14 mandamenti."}
{"id": "233675", "revid": "126257", "url": "https://it.wikipedia.org/wiki?curid=233675", "title": "Imbrigliato (araldica)", "text": ""}
{"id": "233678", "revid": "110157", "url": "https://it.wikipedia.org/wiki?curid=233678", "title": "Hemishofen", "text": "Hemishofen (toponimo tedesco) \u00e8 un comune svizzero di 460 abitanti del Canton Sciaffusa."}
{"id": "233682", "revid": "830579", "url": "https://it.wikipedia.org/wiki?curid=233682", "title": "Travis Smith", "text": "\u00c8 un designer grafico noto soprattutto per aver creato l'artwork di numerosi album discografici di gruppi heavy metal. Il suo primo lavoro in questo settore fu la copertina dell'album \"Bleeding\" degli Psychotic Waltz (1996); il risultato fu giudicato piuttosto innovativo e accattivante, e ne conseguirono numerose richieste da parte di altre band (soprattutto metal e indie). A partire dal 2000, Smith ha iniziato a dedicarsi a quest'attivit\u00e0 a tempo pieno. Fra le sue copertine pi\u00f9 note, oltre a quella di \"Bleeding\", si possono citare quelle di \"Elements of Anger\" (Sadus), \"Adagio\" (Solitude Aeternus) , \"The Sound of Perseverance\" (Death) oltre che \"The Fragile Art of Existence\" dei Control Denied.\nGruppi.\nTravis Smith ha collaborato con gran parte dei gruppi della scena \"heavy metal\" degli anni novanta e 2000. In alcuni casi (per esempio Opeth, Katatonia) la collaborazione si \u00e8 sviluppata su pi\u00f9 album. Un elenco non completo dei gruppi per cui Smith ha realizzato l'artwork per uno o pi\u00f9 album include:\nStile e tecnica.\nDato il particolare contesto in cui lavora, non sorprende che le opere di Smith siano in genere gotiche (o addirittura horror). Sono solitamente realizzate a partire da materiale fotografico dello stesso Smith, rielaborato attraverso strumenti software standard come Adobe Photoshop, QuarkXpress e Adobe Illustrator."}
{"id": "233684", "revid": "1543377", "url": "https://it.wikipedia.org/wiki?curid=233684", "title": "John Davison Rockefeller", "text": "Influente imprenditore e industriale statunitense, fu il riformatore mondiale dell'industria petrolifera, che port\u00f2 ad una espansione senza precedenti: in questo settore fond\u00f2 la Standard Oil, una delle pi\u00f9 grandi compagnie di sempre.\nFu anche un filantropo: al suo ritiro definitivo dagli affari, don\u00f2 gran parte del patrimonio in beneficenza e ai suoi familiari, tenendo per s\u00e9 24 milioni di dollari e donando all'incirca 540 milioni di dollari prima della sua morte.\nAi tassi attuali di inflazione, Rockefeller avrebbe accumulato una fortuna che va dai 336 ai 692 miliardi di dollari, cifra grazie alla quale pot\u00e9 controllare da solo oltre l\u20191,5% del PIL degli Stati Uniti d'America. Secondo alcuni storici \u00e8 stato il primo uomo il cui patrimonio super\u00f2 il miliardo di dollari e il singolo uomo pi\u00f9 ricco mai vissuto.\nBiografia.\nOrigini e formazione.\nJohn Davison era il secondo figlio di William Avery Rockefeller e Eliza Davison. I genealogisti ritengono che gli antenati dei Rockefeller fossero ugonotti, francesi appartenenti alla famiglia Roquefeuille, che, per sfuggire all'inclemenza dell'editto di Fontainebleau, nel XVII secolo si ripararono in Germania, dove il cognome si trasform\u00f2 in Rockenfeller. Nel 1723 emigrarono nel Nuovo Mondo. Il padre era un presunto medico che si vantava di avere inventato e confezionato farmaci in grado di curare tutte le malattie, compreso il cancro. Nelle dichiarazioni di William c'era ben poco di vero e lo stesso John Davison non mancava mai di ammettere che suo padre non fosse altro che un ciarlatano. Per via di questo bizzarro lavoro, il padre di John era spesso lontano da casa e l'abitazione stessa dei Rockefeller cambiava di continuo: la famiglia si spost\u00f2 prima a Moravia e poi a Oswego (1851), sempre nello Stato di New York, quando John era ancora un ragazzo; nel 1853 la famiglia si sposta a Cleveland, in Ohio. Durante le assenze del padre la madre si sforzava per cercare di mantenere in ordine la casa e darle un aspetto rispettabile.\nA Cleveland frequent\u00f2 la Central High School e si iscrisse anche alle Erie Street Baptist Church, di cui a ventuno anni divenne amministratore fiduciario. Nel 1855 fin\u00ec la scuola e si iscrisse a un corso di affari al Folsom Mercantile College. In seguito fu assunto come contabile in una piccola societ\u00e0, la Hewitt &amp; Tuttle. Nel 1858 fond\u00f2 la sua prima societ\u00e0, la Clark &amp; Rockefeller. In quegli anni Cleveland era una delle cinque principali citt\u00e0 degli Stati Uniti per la raffinazione del petrolio (dopo Pittsburgh, Filadelfia, New York e il nord-ovest della Pennsylvania); il giovane John fiut\u00f2 le potenzialit\u00e0 di questo settore e nel 1865 invest\u00ec in una raffineria di petrolio. In quegli anni divenne particolarmente celebre per essere riuscito a ottenere dai trasportatori delle ferrovie un particolare tipo di accordo chiamato \"rebate\", con il quale Rockefeller si impegnava a garantire ai trasportatori commesse per il trasporto di un determinato numero di barili di petrolio in un anno in cambio di un prezzo di favore per ogni barile. Questo accordo gli caus\u00f2 le antipatie di Charles Pratt e Henry H. Rogers, i due maggiori raffinatori di Cleveland in quegli anni.\nLa Standard Oil e il monopolio negli Stati Uniti.\nFond\u00f2 un Partenariato con Andrews e successivamente assieme a questi, a Henry Flager e Stephen Harkness fond\u00f2 la Standard Oil. Gli affari della raffineria andavano molto bene e Rockefeller decise di reinvestire la quasi totalit\u00e0 degli utili in una politica di espansione e potenziamento delle strutture; nel giro di sei settimane riusc\u00ec a comprare ventidue raffinerie su ventisei a Cleveland, arrivando quasi sempre ad acquisirne il totale controllo ed estromettere i vecchi proprietari. Gli unici a resistere furono i suoi rivali Pratt e Rogers, che tuttavia quando si resero conto che cercare di competere con Rockefeller era inutile, vendettero in gran segreto anche le loro attivit\u00e0 al magnate, diventando suoi soci. Rogers sarebbe diventato una personalit\u00e0 chiave nella costruzione del \"trust\" della Standard Oil e Charles Millard Pratt (il figlio di Charles Pratt) il segretario.\nIn quegli anni Rockefeller era visto tra gli imprenditori del settore petrolifero come una specie di squalo e il suo potere finanziario e commerciale era tale che quando qualcuno rifiutava una sua offerta di acquisto riusciva a mandarlo in bancarotta e prendersi comodamente la sua attivit\u00e0 all'asta del tribunale fallimentare.\nCon questo sistema la Standard Oil acquis\u00ec gradualmente il controllo della produzione e raffinazione di petrolio negli Stati Uniti. Tuttavia, a causa della legislazione presente nei vari Stati della federazione, una societ\u00e0 aveva grossi problemi nel gestire attivit\u00e0 al di fuori dello Stato in cui essa veniva costituita. Rockefeller fu quindi costretto a spaccare formalmente la Standard Oil in tante societ\u00e0 pi\u00f9 piccole, ognuna delle quali operava in uno o massimo due Stati degli Stati Uniti, anche se queste compagnie avevano in gran parte una dirigenza comune.\nNel 1882 gli avvocati di Rockefeller crearono una nuova forma di partenariato, a cui diedero il nome di Standard Oil Trust; questo nuovo assetto produsse alcuni benefici, come il notevole abbassamento del costo della rete commerciale del petrolio con conseguente notevole calo dei prezzi dei vari prodotti, ma anche lo svantaggio di concentrare la gestione della pi\u00f9 importante fonte energetica del mondo nelle mani di un solo uomo. La maggior parte dei giornalisti e dei politici focalizz\u00f2 l'attenzione soprattutto sul problema del possibile monopolio dalla Standard Oil e si avviarono notevoli manifestazioni \"antitrust\", sostenute anche da alcuni imprenditori estromessi dal giro dalla politica espansionistica di Rockefeller.\nIl ritiro, l'anti-monopolio e la morte.\nNel 1896 il cinquantasettenne Rockefeller decise di ritirarsi dalla gestione delle sue attivit\u00e0 a causa del suo stato di salute, lasciandole agli amministratori e al figlio John Davison Rockefeller Jr. Tuttavia evit\u00f2 di comunicare all'esterno della societ\u00e0 il suo ritiro, conserv\u00f2 il titolo di presidente (un titolo puramente nominale e onorifico nell'organigramma dell'azienda) e conserv\u00f2 tutte le sue quote azionarie, restando di fatto il principale azionista della Standard Oil.\nNel 1911 la Corte suprema degli Stati Uniti d'America sanc\u00ec l'illegalit\u00e0 del monopolio di Rockefeller \u2212 che controllava il 64% del mercato \u2212 e ordin\u00f2 ai dirigenti di spaccare la compagnia. Fu cos\u00ec che nacquero trentaquattro compagnie separate. Tra queste le maggiori (e tuttora esistenti) sono:\nRockefeller rimase azionista di tutte queste compagnie con quote di minoranza. Mor\u00ec per cause naturali all'et\u00e0 di novantasette anni e fu sepolto a Cleveland.\nDiscendenza.\nI suoi discendenti hanno continuato a occupare importanti posizioni nel mondo degli affari e della politica. Suo figlio, nonch\u00e9 principale erede, John Davison Rockefeller Jr. (1874\u22121960), oltre a rilevare le attivit\u00e0 del padre, si interess\u00f2 anche di politica estera, simpatizzando per le teorie wilsoniane. Un suo nipote, Nelson Rockefeller, \u00e8 stato governatore dello Stato di New York e vicepresidente degli Stati Uniti con Gerald Ford."}
{"id": "233686", "revid": "13833", "url": "https://it.wikipedia.org/wiki?curid=233686", "title": "Arpitano", "text": ""}
{"id": "233688", "revid": "126257", "url": "https://it.wikipedia.org/wiki?curid=233688", "title": "Immaschito", "text": ""}
{"id": "233690", "revid": "287204", "url": "https://it.wikipedia.org/wiki?curid=233690", "title": "Nut (arrampicata)", "text": "I nut (o dadi) sono blocchetti di metallo di varie forme e dimensioni, che vengono utilizzati come mezzi di assicurazione e/o progressione durante l'ascensione di una parete di roccia. Sono muniti di cavetto metallico o di un anello di cordino, entrambi di adeguato carico di rottura.\nDescrizione.\nRispetto ai chiodi, sono di utilizzo pi\u00f9 rapido e vengono rimossi pi\u00f9 facilmente dal secondo di cordata; non richiedono l'uso del martello in quanto vengono semplicemente incastrati in fessure/buchi e sono pi\u00f9 rispettosi dell'integrit\u00e0 della parete ascesa. Il loro posizionamento deve essere attentamente valutato per impedire lo sfilarsi del nut dalla cavit\u00e0 utilizzata. A questo scopo, spesso pu\u00f2 rivelarsi utile un secondo nut, anche di minima tenuta, ma contrapposto e che mantenga in trazione il primo per mantenerlo fisso in posizione corretta.\nI pi\u00f9 usati sono in lega leggera, di forma tronco conica, regolare o spesso lievemente asimmetrica, per rafforzare la tenuta alla trazione, e allo sfilarsi dalla parete, con una componente di rotazione, durante un eventuale strappo.\nI nut furono introdotti dagli arrampicatori americani negli anni sessanta. Questi li utilizzavano nelle fessure regolari del granito delle Montagne Rocciose, e ancor oggi l'utilizzo ottimale dei nut \u00e8 appunto in fessure profonde e regolari. Devono il loro nome di \"dadi\" alle prime forme artigianali realizzate per l'appunto passando un cordino all'interno dei dadi normalmente utilizzati per bloccare le traversine dei binari ferroviari."}
{"id": "233692", "revid": "767487", "url": "https://it.wikipedia.org/wiki?curid=233692", "title": "Funtore (matematica)", "text": "In matematica, \u00e8 spesso utile tradurre problemi geometrici o topologici in fatti algebrici o insiemistici, che spesso risultano di pi\u00f9 facile risoluzione. Questo passaggio viene fatto normalmente tramite un funtore.\nDefinizione.\nUn funtore \u00e8 una mappa fra categorie che ne conserva le strutture.\nPi\u00f9 precisamente, un funtore covariante dalla categoria \"C\" alla categoria \"D\" \u00e8 una mappa che associa:\nin modo tale che valgano le seguenti propriet\u00e0: \nUn funtore controvariante \u00e8 definito in maniera analoga, ma inverte i morfismi, cio\u00e8 se \"f\": \"X\"\u2192 \"Y\", allora \"F\"(\"f\"): \"F\"(\"Y\")\u2192 \"F\"(\"X\"). Ogni funtore covariante da \"C\" a \"D\" induce un funtore controvariante tra le categorie \"C\"* (cio\u00e8 la categoria duale di \"C\") e \"D\".\nPropriet\u00e0.\nData una categoria \"C\" ed un suo morfismo \"f\" in \"Hom(A,B)\", questo \u00e8 detto:\nDalla definizione segue facilmente che ogni funtore preserva sezioni e retrazioni, ed in particolare gli isomorfismi.\nIn generale un funtore non riflette gli isomorfismi. Pi\u00f9 precisamente, dato un funtore \"F\" dalla categoria \"C\" alla categoria \"D\", se \"F\"(\"f\"): \"F\"(\"X\")\u2192 \"F\"(\"Y\") \u00e8 un isomorfismo della categoria \"D\", il morfismo \"f\" della categoria \"C\" non \u00e8 necessariamente un isomorfismo. \"S\"i consideri, ad esempio, il funtore dimenticante U dalla categoria degli spazi topologici alla categoria degli insiemi: ogni funzione continua (morfismo della prima categoria) che sia biettiva viene mandata in se stessa vista come semplice funzione biettiva di insiemi, che \u00e8 quindi un isomorfismo nella categoria degli insiemi; tuttavia, una funzione continua biettiva non \u00e8 in generale un omeomorfismo (isomorfismo nella categoria degli spazi topologici).\nUn funtore che riflette gli isomorfismi \u00e8 detto conservativo. Un esempio \u00e8 dato dal funtore dimenticante dalla categoria dei gruppi alla categoria degli insiemi."}
{"id": "233693", "revid": "798140", "url": "https://it.wikipedia.org/wiki?curid=233693", "title": "Paul \u00c9luard", "text": "Biografia.\nPaul Grindel, che adotter\u00e0 il nome d'arte \u00c9luard nel 1916 riprendendolo dalla nonna materna, nasce da Cl\u00e9ment-Eugene Grindel, un contabile socialista, e da Jeanne-Marie Cousin, una sarta per signora. Frequenta le scuole a Saint-Denis, Aulnay-sous-Bois e nel 1908 a Parigi dove nel frattempo la famiglia si \u00e8 trasferita. Prosegue gli studi a Parigi fino al 1912, quando a causa di un attacco di emottisi deve entrare nel sanatorio di Clavades a Davos in Svizzera dove rimarr\u00e0 per quattordici mesi.\nIl poeta scrive versi ispirandosi al vitalismo di Whitman e alla musicalit\u00e0 di Verlaine che pubblica insieme ad alcune composizioni sparse su riviste oltre a due poemetti: \"Premiers Po\u00e8mes \"e \"Dialogues des inutiles\". Nel febbraio del 1914 Paul viene dimesso dal sanatorio e quando ad agosto scoppia la guerra, \u00e8 arruolato con destinazione ai servizi ausiliari. Diventa su sua richiesta fante in prima linea e nel febbraio del 1917 sposa Gala. Ammalatosi nuovamente nel maggio dello stesso anno, viene definitivamente assegnato ai servizi ausiliari.\nNel maggio del 1918 nasce la figlia C\u00e9cile e nel maggio dell'anno seguente viene smobilitato. Risale al 1916 la raccolta di versi \"Le Devoir\" che ripubblica ampliata nel 1918 con il titolo \"Le Devoir et l'Inqui\u00e9tude\" e i \"Po\u00e8mes pour la paix\". Nel 1919 partecipa alla vita del movimento dadaista e stringe rapporti di amicizia con i rappresentanti della contestazione artistica francese. Dadaisti, avanguardisti e surrealisti influenzano non poco l'attivit\u00e0 del poeta.\nNel 1920 pubblica \"Les animaux et leurs hommes, les hommes et leurs animaux\".\n1923, colto da una crisi interiore, Paul abbandona improvvisamente Parigi e per sette mesi non d\u00e0 notizie di s\u00e9, tanto da essere considerato morto. In realt\u00e0 egli compie un lungo viaggio per mare da Marsiglia al Pacifico per fuggire alle contraddizioni che lo tormentavano. Ritorna a Parigi nell'ottobre del 1924 e presto riprende la sua attivit\u00e0 nell'avanguardia. Continua a scrivere versi e nel 1925 pubblica \"152 proverbes mis au go\u00fbt du jour\", in collaborazione con P\u00e9ret e \"Au d\u00e9faut du silence\". Nel 1926 aderisce al Partito comunista e con la pubblicazione di \"Capitale de la douleur\" viene riconosciuto come il \"pi\u00f9 poetico rappresentante della scuola surrealista\". Da quel momento vive in modo appassionato la vita del gruppo con mostre, incontri, proteste, libri, riviste, riunioni surrealiste.\nNella seconda met\u00e0 del 1928 Paul ha una ricaduta del suo male ed \u00e8 ricoverato per diversi mesi in un sanatorio dei Grigioni ma appena \u00e8 dimesso continua, a fianco alla sua militanza surrealista, l'opera di poeta pubblicando, nel 1929 \"D\u00e9fense de savoir\". In questo periodo la sua vita con Gala attraversa un momento di profonda crisi. Il 21 maggio 1930 conosce a Parigi una giovane alsaziana, Marie Benz, conosciuta come \"Nusch\" (in tedesco, noce). Marie diventer\u00e0 la sua seconda moglie.\nGli anni che vanno dal 1930 al 1938 vedono \u00c9luard impegnato contro la repressione della societ\u00e0 mentre si fa sempre pi\u00f9 vicina la violenza della dittatura fascista che porta all'avvento di Hitler in Germania e alla vittoria di Franco in Spagna. Il poeta \u00e8 sempre presente nell'offrire contributi non solamente poetici ma umani e politici. In questo periodo egli si allontana dal partito anche se non partecipa integralmente alle critiche che i surrealisti, e non sottoscrive il manifesto di protesta surrealista per il primo processo di epurazione politica di Mosca nel 1936 e non aderisce alla Federazione internazionale dell'arte rivoluzionaria fondata da Breton.\nPubblica in questi anni molti libri tra i quali \"A toute \u00e9preuve\" nel 1930, \"Le vie imm\u00e9diate\" nel 1932, \"La rose publique\" nel 1934, \"Facile\" nel 1935, \"Les yeux fertiles\" nel 1936, \"Les mains libres\" nel 1937, \"Cours naturel\" nel 1938. Nel settembre del 1939, allo scoppio della seconda guerra mondiale, \u00c9luard viene richiamato come tenente per prestare servizio nell'intendenza ma nel giugno del 1940, data che segna il crollo della Francia davanti a Hitler, egli viene smobilitato e pu\u00f2 rientrare a Parigi.\nNel 1942 chiede nuovamente l'iscrizione al partito comunista francese e fa parte del movimento clandestino, contrassegnando il suo contributo alla resistenza con edizioni di libri di versi e di giornali alla macchia e trasmissioni radiofoniche clandestine. \u00c8 del 1942 la sua famosa poesia \"Libert\u00e9\". Nel febbraio del 1944 \u00c9luard rientra a Parigi ancora occupata dai tedeschi e il 25 agosto dello stesso anno avviene la liberazione.\nIl 28 novembre, \u00c9luard, che si trova in Svizzera, riceve la notizia della morte improvvisa di Nusch e ne rimane profondamente scosso. Solamente alla fine dell'anno ricomincia a riprendersi e si butta pi\u00f9 che mai nell'impegno politico e nella poesia.\nNel 1949, in occasione della sua permanenza in Messico, dove partecipa al \"Convegno internazionale per la pace\" incontra Dominique Lemor che sposa nel 1951. Ma nei primi giorni del settembre 1952, \u00c9luard ha un improvviso attacco di angina pectoris e muore il 18 novembre dello stesso anno, in seguito a una nuova crisi cardiaca."}
{"id": "233697", "revid": "287204", "url": "https://it.wikipedia.org/wiki?curid=233697", "title": "Ravel (disambigua)", "text": ""}
{"id": "233699", "revid": "1516566", "url": "https://it.wikipedia.org/wiki?curid=233699", "title": "Immortalit\u00e0 (araldica)", "text": "Immortalit\u00e0 \u00e8 un termine utilizzato in araldica per indicare il rogo della fenice."}
{"id": "233700", "revid": "585241", "url": "https://it.wikipedia.org/wiki?curid=233700", "title": "Dialetto intemelio", "text": "Con il termine (ligure) intemelio si definisce l'insieme delle diverse variet\u00e0 della lingua ligure parlate e diffuse tra il Principato di Monaco e la cittadina ligure di Taggia. Gli studi scientifici pi\u00f9 accurati in merito sono stati realizzati dal professor Werner Forner, dell'Universit\u00e0 di Siegen, in Germania.\nVarianti.\nVarianti dell'intemelio, oltre che in Liguria, sono parlate in Piemonte, Francia e Principato di Monaco. Si tratta dei dialetti:"}
{"id": "233701", "revid": "247222", "url": "https://it.wikipedia.org/wiki?curid=233701", "title": "Leano Morelli", "text": "Biografia.\nVive la primissima infanzia circondato dalle montagne del Parco nazionale dell'Appennino Tosco-Emiliano e all'et\u00e0 di sette anni si trasferisce con la famiglia a Milano dove, crescendo, ha modo di entrare in contatto con gli ambienti musicali del capoluogo lombardo. Conseguita la maturit\u00e0 scientifica, s'iscrive all'Universit\u00e0 alla facolt\u00e0 di scienze politiche, senza mai laurearsi.\nCon l'ausilio della sola chitarra comincia a scrivere le prime canzoni componendo testi e musiche. Il suo primo abbozzo di canzone, \"E intanto tu non torni,\" rester\u00e0 in attesa per anni fino a essere completata per l'album del 2012 che segna il suo ritorno.\nTimidissimo e introverso, aspetta mesi prima di proporre il suo lavoro alle case discografiche (episodio raccontato ironicamente dall'artista nel pezzo \"Avanti\"): la Philips d\u00e0 fiducia al cantante che, nel 1976, incide il primo 45 giri dal titolo \"Nata libera\", brano che il cantautore presenta al Festival di Sanremo. Eliminata da un pezzo di Orietta Berti, \"Nata libera\" col tempo diventer\u00e0 la pi\u00f9 famosa canzone di Leano Morelli. Dedicata a una ragazza olandese che aveva conosciuto e che girava il mondo col sacco a pelo, durante l'estate diventa uno degli inni delle neonate radio libere che ne sanciscono il successo.\nNel 1977 l'artista torna a Sanremo con \"Io ti porterei\", quarta canzone classificata dietro i tre gruppi sul podio, . Insieme a \"Nata libera\" diviene il pezzo trainante del suo primo omonimo album con cui Morelli vince a Monticello Terme il Premio Nazionale di migliore paroliere italiano, battendo personaggi come Guccini, De Andr\u00e8, Finardi. In quel 33 giri desta un certo scandalo un altro pezzo che diventer\u00e0 uno dei classici dell'autore emiliano, \"Un amore diverso\", canzone il cui titolo fa pensare all'omosessualit\u00e0 anche se in realt\u00e0 Morelli tratta solo di un amore vissuto in modo diverso con due donne.\nNel 1978 pubblica il singolo \"Se un giorno non mi amassi pi\u00f9\" che accede nella classifica dei 45 giri: questo nuovo exploit convince la sua casa discografica a inserire lo stesso singolo come lato B di una nuova canzone che partecipa al Festivalbar: con \"Cantare gridare sentirsi tutti uguali\", raggiunge le alte vette della classifica, secondo posto, ed entra nella top 100 dei dischi pi\u00f9 venduti dell'anno raggiungendo la diciottesima posizione in classifica. Durante l'estate il brano furoreggia nei juke-box delle spiagge della penisola diventando un po' l'inno dei giovani.\nNello stesso anno incide il secondo LP, \"Leano Morelli\" (arrangiato da Ruggero Cini) e va in tourn\u00e9e per tutta Italia. Nel 1979 partecipa nuovamente al Festivalbar con \"C'\u00e8 mancato poco\" e incide il suo terzo album \"Roma Londra Milano\", dal nome delle tre citt\u00e0 che ruotano attorno al disco. I pezzi infatti sono nati praticamente a Milano, mentre l'album \u00e8 stato registrato in parte a Londra e in parte a Roma. In quest'ultimo lavoro, Morelli alza il tiro con una ricerca musicale molto pi\u00f9 approfondita nel tentativo di superare gli usuali schemi melodici nazionali. L'eterogeneit\u00e0 delle tre citt\u00e0 di riferimento si riflette anche nei contenuti, perch\u00e9 nel disco ci sono canzoni assai differenti l'uno dall'altra, sia come tematiche sia sotto il profilo musicale: si spazia dalla ballata al reggae (\"La guerra dei sessi\"), a ritmiche roccheggianti. Avvalendosi di collaboratori notevoli, gli arrangiamenti di Martyn Ford (che ha collaborato con personaggi come Paul McCartney) agli Air Studios di George Martin (il produttore dei Beatles), Morelli realizza uno degli album italiani migliori dell'anno. Manca tuttavia un singolo trainante. Morelli dir\u00e0 che il brano migliore dell'album \u00e8 \"Ci scommetto quel che vuoi\". Questa volta, a differenza del primo album, un brano sull'omosessualit\u00e0 di un conoscente, \"Non dico di no,\" affrontata in modo molto naif e disincantato non si presta a facili incomprensioni.\nL'album \"Roma Londra Milano\" staziona nelle zone alte della classifica, ma il grande successo che la casa discografica preventivava non arriva. Morelli si ritrova anche, obbligato per contratto, a partecipare l'anno seguente a Sanremo, senza tuttavia avere un pezzo adatto pronto e presenta nel 1980 \"Musica Regina\", che si rivela un fiasco. Quest'esperienza mette la fine al suo rapporto con la PolyGram.\nNel 1981 Tonino Ansoldi d\u00e0 fiducia al cantautore emiliano e Morelli partecipa per l'ultima volta a Sanremo con \"Angela\" che avvia la collaborazione con Manrico Mologni. Morelli partecipa di diritto alla finale; la canzone rimane un po' in ombra in quella che \u00e8 considerata una delle edizioni del Festival col pi\u00f9 alto livello artistico in assoluto; classici come \"Per Elisa\" di Battiato e \"Ancora\" di De Crescenzo sono state presentate proprio quell'anno.\nNel 1984 esce il quarto album, \"Dovevi amarmi cos\u00ec\", prodotto da Alessandro Colombini. Il disco, molto personale e intimista, ottiene scarso successo commerciale e conclude di fatto la prima stagione artistica di Leano Morelli, a cui seguir\u00e0 una pausa di un decennio, che il cantante definir\u00e0 \"agonistica\". Canzoni come \"Ibrahim\" e \"Piccola stufina di Mosca\" affrontano, bench\u00e9 di riflesso e filtrate dall'esperienza personale dell'artista, tematiche pi\u00f9 politiche come la repressione di Assad padre e la fine del sogno comunista in Unione Sovietica.\nNel 1994 esce l'album di inediti, \"Sfumature\", pi\u00f9 volte annunciato. Gi\u00e0 nel 1990, durante il programma televisivo \"Una rotonda sul mare\", Leano annunciava a Red Ronnie che stava lavorando al nuovo album. Nella primavera del 1992 la stampa lo dava gi\u00e0 per imminente segnalando anche un duetto con l'amico Francesco Salvi nel brano \"Maionese\", scritto e gi\u00e0 precedentemente inciso dall'artista di Luino. Questo nuovo lavoro (stampato anche in musicassetta) sar\u00e0 il primo album del cantautore emiliano a uscire in formato compact disc. Oltre a sei pezzi nuovi, fra cui spiccano la title-track e \"Un amore che cos'\u00e8\", sono presenti cinque successi del passato appositamente rivisitati. Rimarr\u00e0 fuori invece il duetto con Salvi ritenuto dalla casa discografica non omogeneo con il resto dell'album. Nel 1995 l'etichetta DV-More Record pubblica l'antologia \"Il meglio\".\nPer la stessa etichetta incide nel 1997 \"Leano Morelli canta i successi dei Nomadi e Guccini\", dove \u00e8 autore di una interpretazione di \"Un pugno di sabbia\" apprezzata dal pubblico e inserita in varie raccolte.\nNel 1998 \"Leano Morelli canta i successi di Fabrizio De Andr\u00e9\".\nNel 2003 la Duck Record pubblica l'antologia \"Nata Libera (il meglio)\".\nLeano Morelli vive a Milano. Partecipa ogni anno come ospite d'onore al Festival Show, che si tiene d'estate nelle province del Nord-Est.\nNel 2012 pubblica il suo nuovo album di inediti \"Percorsi\" in collaborazione con il poeta e scrittore Icaro Ravasi, tra cui spiccano i singoli \"E intanto tu non torni\", \"Percorsi di vita\" e \"Pezzi\".\nNel 2015 insieme a Vincenzo Ferrara, noto editore discografico della WRN Music e titolare della VF Produzioni di Milano, incide il suo nuovo singolo \"L'ultima canzone\" e anche il remake di \"A noi ci piace fare i cuccadores\"."}
{"id": "233703", "revid": "126257", "url": "https://it.wikipedia.org/wiki?curid=233703", "title": "Impennato (araldica)", "text": ""}
{"id": "233704", "revid": "104265", "url": "https://it.wikipedia.org/wiki?curid=233704", "title": "Ingiuria", "text": "L'ingiuria \u00e8 l'offesa all'onore e al decoro di una persona. Per la legge italiana un tempo era illecito penale, poi ridotto a illecito civile.\nNel diritto romano.\nIl reato discende dalla persecuzione penale della \"contumelia\" del diritto romano. La sola invettiva tra presenti, punita pi\u00f9 severamente, era una fattispecie dell\"'iniuria\", che, gi\u00e0 prevista dalla Legge delle XII tavole, trov\u00f2 poi la sua regolazione in una \"lex Cornelia de iniuriis\".\nOrdinamento italiano.\nDa delitto contro la persona a illecito civile.\nL'ingiuria era contemplata dall'art. 594 del codice penale: l'offesa all'onore o al decoro di una persona presente era punita con la reclusione fino a sei mesi o con la multa fino a 516 euro. La stessa pena si sarebbe applicata a chi avesse commesso il fatto mediante comunicazione telegrafica o telefonica, o con scritti o disegni, diretti alla persona offesa, mentre la pena era della reclusione fino a un anno o della multa fino a 1.032 euro se l'offesa fosse consistita nell'attribuzione di un fatto determinato. Le pene erano poi aumentate qualora l'offesa fosse stata commessa in presenza di pi\u00f9 persone.\nLa fattispecie faceva parte dei \"delitti contro l'onore\", un gruppo di reati classificati al Capo II del codice penale italiano (artt. 594-599) per la comune caratteristica di offendere attingendo il valore sociale della persona offesa.\nLa norma incriminatrice \u00e8 stata abrogata dal d.lgs. 7/2016, emanato dal Governo Renzi, che ha disposto la depenalizzazione dell'ingiuria, per la quale \u00e8 prevista una mera sanzione pecuniaria civile.\nQuesta pu\u00f2 essere irrogata solo dal giudice civile all'interno di una causa di risarcimento per danni promossa dalla persona offesa. \nLa sanzione va da 100 a 8.000 euro nel caso di ingiuria semplice, mentre per l'ingiuria aggravata la sanzione va da 200 a 12.000 euro.\nLa presenza della persona offesa costituisce l'elemento di discrimine rispetto alla diffamazione, ancora prevista come fattispecie delittuosa.\nLa fattispecie delittuosa.\nBene giuridico tutelato.\nIn senso soggettivo la dignit\u00e0 \u00e8 il sentimento e l'idea che ciascuno ha di s\u00e9. Per decoro si intende il rispetto e la stima di cui ciascuno gode presso il gruppo sociale. Ambedue i concetti possono essere ricompresi all'interno della \"reputazione\", che fino al 2016 riceveva tutela penalistica e successivamente, invece, va incardinata nell'ambito della tutela dal danno morale.\nConsumazione e tentativo.\nL'illecito \u00e8 a consumazione istantanea ed il momento consumativo si identifica comunemente con la percezione dell'offesa da parte del soggetto passivo dell'espressione offensiva dell'onore e del decoro. Il tentativo \u00e8 ritenuto in dottrina ammissibile, ad esempio, nell'ipotesi di uno scritto diretto all'offeso che, idoneamente spedito o presentato per la trasmissione, venga fermato prima del recapito.\nRitorsione e provocazione.\nL'articolo 599 del codice penale, limita anche per questa fattispecie la punibilit\u00e0, ad esempio \u00ab\"se le offese sono reciproche, il giudice pu\u00f2 dichiarare non punibili uno o entrambi gli offensori\"\u00bb, ed esclude la punibilit\u00e0 per offese arrecate \u00ab\"nello stato d'ira determinato da un fatto ingiusto altrui, e subito dopo di esso\"\u00bb.\nLa cosiddetta \"ritorsione\" \u00e8 quindi causa di non punibilit\u00e0 speciale per il delitto di ingiuria, e trova verosimilmente fondamento in ragioni di mera opportunit\u00e0 che inducono lo Stato a rinunciare a punire uno o entrambi gli offensori per comportamenti di uguale o simile gravit\u00e0.\nLa cosiddetta \"provocazione\", comune sia all'ingiuria che alla diffamazione, \u00e8 invece variamente configurata in dottrina quale causa di esclusione della colpevolezza, ovvero causa di giustificazione o, infine, quale causa di non punibilit\u00e0 in senso stretto.\nAi sensi dell'art 596 del codice penale l'autore dell'ingiuria non \u00e8 ammesso a provare la verit\u00e0 dei fatti (esclusione della prova liberatoria) se non in casi espressamente previsti."}
{"id": "233705", "revid": "125618066", "url": "https://it.wikipedia.org/wiki?curid=233705", "title": "Massimo Montanari", "text": "Biografia.\n\u00c8 docente ordinario di Storia medievale presso la Scuola di Lettere e Beni Culturali dell'Universit\u00e0 di Bologna, dove insegna anche Storia dell'alimentazione e dirige il Master europeo \"Storia e cultura dell'alimentazione\". Insegna anche all'Universit\u00e0 di Scienze Gastronomiche di Pollenzo.\n\u00c8 ritenuto, a livello internazionale, uno dei maggiori specialisti di storia dell'alimentazione. Ha dedicato le proprie attenzioni di studioso soprattutto a due filoni di ricerca, tra loro strettamente integrati: la storia agraria e la storia dell'alimentazione, intese come vie d'accesso preferenziali per una ricostruzione della societ\u00e0 medievale nel suo insieme: strutture economiche e sociali (rapporti di lavoro, di potere, di propriet\u00e0), aspetti concreti e materiali della vita quotidiana, valori culturali e mentalit\u00e0. Nell'ambito di tali ricerche hanno avuto speciale risonanza i suoi studi sulla storia dell'alimentazione, intesa come storia a tutto campo che coinvolge i piani dell'economia, delle istituzioni e della cultura.\nE' il presidente del comitato scientifico promotore della candidatura de \"La cucina di casa italiana\" quale patrimonio culturale immateriale UNESCO. "}
{"id": "233710", "revid": "767487", "url": "https://it.wikipedia.org/wiki?curid=233710", "title": "Ramsen (Svizzera)", "text": "Ramsen (toponimo tedesco) \u00e8 un comune svizzero di 1\u00a0371 abitanti del Canton Sciaffusa."}
{"id": "233714", "revid": "767487", "url": "https://it.wikipedia.org/wiki?curid=233714", "title": "Buch (Svizzera)", "text": "Buch (toponimo tedesco) \u00e8 un comune svizzero di 316 abitanti del Canton Sciaffusa."}
{"id": "233715", "revid": "124843799", "url": "https://it.wikipedia.org/wiki?curid=233715", "title": "Lingua croata molisana", "text": "La lingua croata molisana (denominazione propria \"na\u0161 jezik\", \"la nostra lingua\"; forma avverbiale \"na-na\u0161u\" o \"na-na\u0161o\", \"al modo nostro\"; altre denominazioni: \"slavisano\", slavo molisano, lo slavo; in croato \"moli\u0161kohrvatski\") \u00e8 una lingua slava meridionale parlata in Italia, nella regione del Molise.\nDistribuzione geografica.\nIl croato molisano \u00e8 un idioma slavo minoritario parlato in tre comuni della provincia di Campobasso distanti circa 30 chilometri dal Mare Adriatico: Acquaviva Collecroce (\"Kru\u010d\"), Montemitro (\"Mundimitar\") e San Felice del Molise (\"Fili\u010d\"). In passato era parlato anche a Palata, Mafalda, Tavenna, San Biase, Montelongo e San Giacomo degli Schiavoni, nonch\u00e9 in altri centri dell'Abruzzo (a nord almeno fino a Cappelle sul Tavo) e dell'Appennino campano (almeno fino a Ginestra degli Schiavoni e a Villanova del Battista).\nSecondo \"Ethnologue\", nel 2012 era parlato in tutto da un migliaio di persone.\nClassificazione.\nLinguisticamente il croato molisano appartiene al gruppo dialettale stocavo-icavo (con alcune caratteristiche del ciacavo).\nSecondo \"Ethnologue\" la classificazione del croato molisano \u00e8 la seguente:\nStoria.\nLe minoranze croate che nel XV secolo si stanziarono in Molise per sfuggire all'invasione dei turchi che risalivano la penisola balcanica, sono il residuo di colonie in origine molto pi\u00f9 estese nell'entroterra adriatico e nelle aree montane, dalle Marche fino all'Appennino campano: in particolare, la loro venuta interess\u00f2 anche molte localit\u00e0 abruzzesi tra i fiumi Pescara e Trigno, in quanto gruppi assai numerosi di slavi risultano essere stati presenti a Cappelle sul Tavo, in provincia di Pescara, nonch\u00e9 nel medio-basso chietino, a Vasto, Cupello, Mozzagrogna, Casacanditella (dove tuttora vige nel dialetto il toponimo \"li schiavun\u00eb\"), Torrevecchia Teatina e Schiavi d'Abruzzo, localit\u00e0 quest'ultima che deriverebbe il suo nome proprio dalla probabile origine degli abitanti (\"schiavo\" era talvolta inteso come sinonimo di \"slavo\"); si sa inoltre che con decreto di Ferdinando I del 1488 furono cacciati da Lanciano per la loro turbolenza. Pi\u00f9 a sud una presenza slava assai cospicua era attestata a Ginestra degli Schiavoni e a Villanova del Battista (l'antica \"Polcarino degli Schiavoni\"), nel settore nord dell'Irpinia.\nTuttavia fu solo in Molise che diedero vita a dei veri e propri insediamenti urbani, mentre nelle altre regioni giunsero solo famiglie isolate di coloni, che vennero assimilate dalla popolazione italiana circostante nel giro di poche generazioni, senza lasciare traccia, salvo rarissime attestazioni nella toponomastica: la ragione di ci\u00f2 \u00e8 da rintracciare nel maggiore isolamento di cui godettero le comunit\u00e0 molisane. Risulta che fino almeno al XIX secolo gli alloglotti slavi fossero circa 10000, distribuiti spesso in forma residuale a Palata, Ripalta (l'attuale Mafalda), Tavenna, Montelongo, San Biase e San Giacomo degli Schiavoni.\nAl giorno d'oggi il croato-molisano \u00e8 ancora linguaggio corrente in due paesi, ad Acquaviva Collecroce (in croato-molisano: \"Kru\u010d\") e a Montemitro \"(Mundimitar)\", paese pi\u00f9 piccolo ma con comportamento linguistico pi\u00f9 conservativo. In un terzo paese, San Felice del Molise \"(Fili\u010d)\", un tempo chiamato San Felice Slavo, la lingua minoritaria \u00e8 quasi scomparsa dal settore pubblico ed \u00e8 usata in famiglia ormai solo da pochi anziani.\nLe origini.\nPer quanto riguarda la sua origine, gli studiosi hanno formulato le seguenti ipotesi:\nOltre che da documenti storici e dai cognomi ancora presenti nei paesi slavi del Molise, questi dati vengono confermati anche dalle propriet\u00e0 fonetiche, lessicali e strutturali del croato molisano. Prescindendo dal carattere \u0161tokavo-icavo, bisogna ricordare per esempio lo sviluppo della \"-l\" finale in \"-a\", che si trova appunto in quella presunta zona originaria in opposizione alla conservazione della \"-l\" in alcuni dialetti croati o del suo sviluppo in \"-o\" in altri dialetti croati; cfr. \"je nosija\" 'ha portato' in croato molisano (e in dialetti croati litorali) vs \"nosio je\" in croato standard.\nLa mancanza quasi completa di turchismi nel lessico dello slavo molisano dimostra poi che l'invasione ottomana dei Balcani \u00e8 il termine \"ante quem\" per l'emigrazione. La mancanza della \"-\u0101\" al genitivo plurale sviluppatasi non prima del XVI secolo, cos\u00ec peculiare per esempio per la lingua standard croata, ci fornisce un altro termine \"ante quem\".\nVarie localit\u00e0 dei paesi in questione rivelano l'origine slava, come \"Dolazza\" (Montemitro), \"Rovulavizza\", \"Cucilavaccia\" e \"Buvolavizza\" (Palata), e numerosi, anche se italianizzati, sono i cognomi di chiara origine slava, come \"Radatta\", \"Staniscia\" (quest'ultimo diffuso anche nell'area di Lanciano in Abruzzo), \"Berchicci\", \"Blascetta\", ecc. Frequenti in passato erano anche i soprannomi (\"Ma\u010dak\" \"gatto\", \"zetz\" \"lepre\", \"Vuk\" \"lupo\"), nonch\u00e9 i diminutivi col suffisso in \"-ic\" (\"Sepi\u010d\" da \"Sep\" \"Giuseppe\").\nLo slavo (croato) molisano si trova oggi in una situazione di contatto linguistico assoluto, nel senso che tutti i parlanti dominano almeno anche una variante dell'italiano, e mostra influssi di adstrato a tutti i livelli linguistici. Vanno distinti due periodi principali in cui si \u00e8 esercitato l'influsso romanzo. All'inizio esisteva quasi esclusivamente il contatto con il dialetto italiano molisano, se si prescinde da un certo influsso del dialetto regionale. Con l'unit\u00e0 d'Italia fa si aggiunse il contatto con la lingua standard italiana che prevale ormai dal secondo dopoguerra.\nIl croato molisano \u00e8 usato normalmente solo in forma orale. Testimonianze letterarie, normalmente piccole raccolte di poesie come quella di \"Gliosca\", sono molto rare. L'unica lingua tetto per questa lingua minoritaria \u00e8 quella italiana (tetto esterno). La lingua standard croata parlata oggi in Croazia non ha mai avuto nessun ruolo nella comunicazione d'ogni giorno, data la notevole distanza e l'isolamento protrattosi per secoli. Al giorno d'oggi il croato-molisano \u00e8 ancora linguaggio corrente in due paesi (comuni), ad Acquaviva Collecroce (in croato molisano: \"Kru\u010d\") e a Montemitro \"(Mundimitar)\", paese pi\u00f9 piccolo ma con comportamento linguistico pi\u00f9 conservativo. In un terzo paese, San Felice del Molise \"(Fili\u010d)\", la lingua minoritaria \u00e8 quasi scomparsa dal settore pubblico ed \u00e8 usata in famiglia ormai solo da pochi anziani.\nTenendo conto del suo sviluppo linguistico, indipendente per secoli dal croato, il croato molisano (\"na na\u0161u\") pu\u00f2 essere trattato come sistema autonomo, sia per quanto riguarda la sua grammatica sia per la sua ortografia, basata su una specifica fonetica e fonologia. Con ci\u00f2 si tiene anche conto del fatto che questa lingua minoritaria \u00e8 dal punto di vista strutturale per molti aspetti (p. es. il sistema dell'articolo, aspetto verbale flessivo, comparativo, generi, ordine delle parole) pi\u00f9 vicina agli idiomi romanzi di contatto dominanti che alle lingue affini dal punto di vista genetico, come per esempio il croato standard.\nGrammatica.\nIl croato molisano utilizza i caratteri latini con l'aggiunta, per alcuni fonemi, di segni diacritici e digrammi. La base della scrittura \u00e8 la cosiddetta \"gajica\", introdotta da Ljudevit Gaj in croato nel XIX secolo.\nAlfabeto.\na, b, c, \u010d, d, dj, dz, d\u017e, e, f, g, h, i, j, k, kj, l, lj, m, n, nj, o, p, r, s, \u0161, t, tj, u, v, z, \u017e\nGeneri, numeri, casi.\nLa lingua croato-molisana (\"na-na\u0161o\" o \"na-na\u0161u\") possiede\nIl neutro \u00e8 andato quasi del tutto perduto nei sostantivi che sono stati assimilati nei maschili.\nIl duale si \u00e8 conservato solo parzialmente, che fa cambiare il caso delle parole espresse a seconda che esse espongano un numero da 2 a 4 oppure da 5 in su, rispettivamente con il \"genitivo singolare\" e con il \"genitivo plurale\" nei maschili ovvero con il \"nominativo plurale\" e con il \"genitivo plurale\" nei femminili.\nljud = uomo \nNominativo: \"ljud\"\nGenitivo: \"ljuda\"\nDativo: \"ljudu\"\nAccusativo: \"ljud / -a\"\nVocativo: \"ljud\"\nLocativo: \"ljudu\"\nStrumentale: \"ljudem\"\nhi\u017ea = casa\nNominativo: \"hi\u017ea\"\nGenitivo: \"hi\u017ee\"\nDativo: \"hi\u017e\"\nAccusativo: \"hi\u017eu\"\nVocativo: \"hi\u017ea\"\nLocativo: \"hi\u017e\"\nStrumentale: \"hi\u017eom\"\nEsempi.\nIl Padre nostro na-na\u0161u (variet\u00e0 di Acquaviva Collecroce / Kru\u010d).\nTata na\u0161\n&lt;poem&gt;\nTata na\u0161, Ka jesi na nebu,\nda bi bija Sfe sfeti Jima Tvoj,\nda bi do\u0161a Tvoj Kraljar,\nda bi sa \u010dila ono ka Ko\u0161 Ti,\nna nebu a zgora sfita.\nDaj nami na\u0161 kruh saki dan\na jam nami na\u0161e duge,\nkaka mi hi jamivama drugimi.\nA nomo nasa \u010dit past na tendacijunu,\nma zdri\u0161 nasa do zlo.\nAmen.\n&lt;/poem&gt;\nIl Padre nostro na-na\u0161o (variet\u00e0 di Montemitro / Mundimitar).\nOtac na\u0161\n&lt;poem&gt;\nOtac na\u0161, ke jesi na nebo,\nneka se sveti ime Tvoj,\ndoje\u0161 Ti na\u0161 kralj,\nbide \u010dinjena ri\u010da Tvoja,\nkano na nebo tako na zemblj.\nDaj nam danas na\u0161 kruh sakoga dana,\nodjaj nam duge na\u0161e,\nkako mi hi odjamamo drugimi.\nNemo nas \u010dini past na grihe,\nma zdri\u0161i nas do zla.\nSemaj bilo.\n&lt;/poem&gt;\nIl Padre nostro in croato standard.\nO\u010de na\u0161\n&lt;poem&gt;\nO\u010de na\u0161,\nkoji jesi na nebesima, \nsveti se ime Tvoje, \ndo\u0111i kraljevstvo Tvoje, \nbudi volja Tvoja, \nkako na nebu, tako i na zemlji.\nKruh na\u0161 svagdanji daj nam danas, \ni otpusti nam duge na\u0161e, \nkako i mi otpu\u0161tamo du\u017enicima na\u0161im, \ni ne uvedi nas u napast, \nnego izbavi nas od Zla!\nAmen.\n&lt;/poem&gt;\nIl Padre nostro in italiano.\nPadre nostro\n&lt;poem&gt;\nPadre nostro, che sei nei cieli,\nsia santificato il tuo nome,\nvenga il tuo regno,\nsia fatta la tua volont\u00e0, come in cielo cos\u00ec in terra.\nDacci oggi il nostro pane quotidiano,\ne rimetti a noi i nostri debiti\ncome anche noi li rimettiamo ai nostri debitori,\ne non abbandonarci alla tentazione,\nma liberaci dal male.\nAmen.\n&lt;/poem&gt;\nIl Padre nostro in latino.\nPater noster\n&lt;poem&gt;\nPater Noster qui es in c\u00e6lis:\nsanctificetur nomen tuum;\nadveniat regnum tuum;\nfiat voluntas tua,\nsicut in c\u00e6lo, et in terra.\nPanem nostrum cotidianum\nda nobis hodie;\net dim\u00edtte nobis debita nostra,\nsicut et nos dimittimus\ndebitoribus nostris;\net ne nos inducas in tentationem,\nsed libera nos a malo.\nAmen.\n&lt;/poem&gt;"}
{"id": "233716", "revid": "122952740", "url": "https://it.wikipedia.org/wiki?curid=233716", "title": "Dyneema", "text": "Il Dyneema (Gel Spun Polyethylene) \u00e8 una fibra sintetica particolarmente adatta alla produzione di cavo da trazione. Viene in particolar modo utilizzato per applicazioni sportive quali il kitesurf, il volo di aquiloni giganti, il parapendio, l'alpinismo, il tiro con l'arco, la pesca sia sportiva che professionale e la produzione di giubbotti antiproiettile.\nI cordini in Dyneema hanno un'eccezionale resistenza, paragonabile a quella dei cavi di acciaio, ma con il vantaggio di resistere molto bene agli sforzi da torsione e piegamento. \nA differenza della prima generazione di fili in HDPE (polietilene ad alta densit\u00e0) oggi il marchio DYNEEMA ha sopperito allo svantaggio derivante dall'elevata elasticit\u00e0 che lo rendeva dimensionalmente poco stabile.\nInoltre, mediante la tecnica dell'impiombatura, il Dyneema si presta benissimo a realizzare degli occhielli alle estremit\u00e0 (gasse) oppure alla giunzione di due spezzoni. \nUno dei principali svantaggi di corde e cordini in Dyneema \u00e8 che hanno bassissima resistenza al taglio, ad esempio dopo essere stati messi in tensione e qualora vengano sfregati da altri fili in Kevlar (o materiali similari) a loro volta in tensione. \nLa fibra di Dyneema oggi prodotta ha caratteristiche particolari per resistenza rispetto al suo diametro, si parla di qualche kilogrammo per fili con diametri di circa 0,10-0,12 millimetri, ed in particolare risulta un filo che \u00e8 praticamente esente da elasticit\u00e0.\nIl brevetto per il Dyneema risulta propriet\u00e0 della DSM olandese e viene prodotto solo dalla stessa DSM e da un'azienda giapponese su autorizzazione.\nL'estrusione della fibra di Dyneema avviene attraverso il raddrizzamento della catena del polietilene che in questa forma acquista le caratteristiche di HDPE (Polietilene ad alta densit\u00e0) con la caratteristica di diventare una fibra con elevatissima resistenza alla trazione e assenza di elasticit\u00e0.\nUna fibra simile per materiale e composizione \u00e8 la fibra di marchio SPECTRA prodotta da un'azienda americana su proprio brevetto "}
{"id": "233718", "revid": "37401", "url": "https://it.wikipedia.org/wiki?curid=233718", "title": "Impero Babilonese", "text": ""}
{"id": "233719", "revid": "1222", "url": "https://it.wikipedia.org/wiki?curid=233719", "title": "Anacardiacee", "text": ""}
{"id": "233722", "revid": "1862310", "url": "https://it.wikipedia.org/wiki?curid=233722", "title": "Assonometria", "text": "L'assonometria (o proiezione assonometrica, dal greco \"\u00e1xon\", asse e \"m\u00e9tron\", misura, cio\u00e8 misura in base agli assi) \u00e8 un metodo di rappresentazione grafica trattato dalla geometria descrittiva. Fu formalizzata dall'inglese William Farish nella prima met\u00e0 dell'Ottocento. Rappresentazioni assonometriche erano gi\u00e0 utilizzate nel tardo medioevo per la realizzazione di fortezze militari ma venivano derivate dalla prospettiva tanto da essere chiamate prospettive militari.\nL'assonometria si basa sull'utilizzo di tre assi geometrici (semirette) che hanno un unico punto di origine O e sui quali sono riportate le tre dimensioni che un oggetto possiede nello spazio reale. \nIl principio alla base dell'assonometria \u00e8 la proiezione di un oggetto geometrico su un piano (\"piano di proiezione\" o \"quadro\"), lungo la direzione determinata da un punto improprio (\"retta di proiezione\" o \"centro di proiezione\"), cio\u00e8 posto all'infinito. Una caratteristica dell'assonometria \u00e8 di poter rappresentare contemporaneamente tutte le dimensioni di un oggetto.\nDifferisce dalla prospettiva poich\u00e9 non rappresenta ci\u00f2 che l'occhio effettivamente vede: in particolare le linee parallele rimangono parallele e gli oggetti distanti non si riducono di dimensioni. Pu\u00f2 essere considerata una prospettiva conica il cui centro \u00e8 stato posto all'infinito, cio\u00e8 molto lontano dall'oggetto osservato.\nLe proiezioni assonometriche si basano sul Teorema di Polke, secondo il quale ogni tripla di vettori complanari pu\u00f2 essere sempre ottenuta come una proiezione di una tripla di vettori ortogonali tra loro, posti nello spazio euclideo.\nUn'assonometria viene detta ortogonale oppure obliqua a seconda che il raggio di proiezione sia o meno ortogonale al piano di proiezione. Inoltre una assonometria pu\u00f2 essere classificata anche in base alle riduzioni assonometriche applicate (ovvero la modifica delle misure dei tre assi del sistema di riferimento). Per questo un'assonometria, tanto ortogonale che obliqua, pu\u00f2 essere monometrica se la costante di riduzione \u00e8 uguale su tutti gli assi; dimetrica, se la costante di riduzione \u00e8 uguale solo su due assi; oppure trimetrica, se la costante di riduzione \u00e8 diversa per tutti gli assi.\nAssonometria obliqua.\nSi ha l'assonometria obliqua quando il raggio di proiezione \u00e8 obliquo rispetto al quadro di proiezione. In considerazione del fatto che il quadro pu\u00f2 essere parallelo ad un piano del triedro di riferimento (xyz), o incidente a tutte le sue facce, l'assonometria pu\u00f2 essere rispettivamente di due tipi: l'assonometria cavaliera e l'assonometria generica.\nAssonometria cavaliera.\nL'assonometria cavaliera \u00e8 un tipo di assonometria obliqua in cui il piano di proiezione (detto anche quadro) \u00e8 parallelo a uno dei tre piani del sistema di riferimento. Un'assonometria cavaliera pu\u00f2 essere solo monometrica (tutte le misure sugli assi rimangono invariate) oppure dimetrica (si riduce la misura dell'asse perpendicolare al quadro).\nAssonometria cavaliera frontale.\nL'assonometria cavaliera viene detta frontale se il piano di proiezione \u00e8 verticale (\"xz\" o \"yz\").\nSiccome il quadro \u00e8 parallelo al piano verticale, il prospetto frontale mantiene la vera forma e misure.\nPer convenzione nella \"cavaliera rapida\" l'asse perpendicolare al quadro (asse y) viene inclinato 45\u00b0 rispetto all'asse orizzontale. Inoltre, per non renderla innaturale all'occhio umano, si compie una riduzione assonometrica dimezzando le misure relative all'asse y. \nL'assonometria cavaliera rapida viene utilizzata di frequente a motivo della sua facilit\u00e0 di costruzione, ma \u00e8 possibile rappresentare l'asse y inclinato e con misure a piacere, purch\u00e9 proporzionali.\nAssonometria cavaliera militare.\nL'assonometria cavaliera viene detta militare se il piano di proiezione \u00e8 orizzontale. \nSiccome il quadro \u00e8 parallelo al piano orizzontale, la pianta mantiene la vera forma e misure. Per questo motivo era usata nel passato da ingegneri militari per rappresentare rapidamente l'estensione di fortificazioni.\nPer rendere l'assonometria pi\u00f9 compatta, si pu\u00f2 compiere una riduzione assonometrica dimezzando le misure relative alle altezze (asse z).\nL'assonometria cavaliera militare che non ha subito riduzioni sull'asse z \u00e8 detta semplicemente assonometria monometrica. \nAssonometria generica.\nI raggi di proiezione sono obliqui rispetto al quadro e a sua volta il quadro \u00e8 inclinato rispetto al triedro di riferimento (xyz). Dunque gli assi della terna di riferimento xyz formano angoli diversi con il quadro. Si differenzia dall'assonometria trimetrica ortogonale (vedi sotto) per il fatto che l'immagine O' dell'origine O degli assi xyz non coincide con l'ortocentro del triangolo delle tracce txy, txz, tyz.\nAssonometria ortogonale.\nSi ha l'assonometria ortogonale quando i raggi proiettanti sono ortogonali al quadro di proiezione, il quale tuttavia deve essere inclinato rispetto ai tre piani di riferimento. A seconda degli angoli che forma il quadro con gli assi di riferimento xyz, l'assonometria ortogonale pu\u00f2 essere isometrica, dimetrica o trimetrica.\nAssonometria isometrica.\nUn'assonometria ortogonale \u00e8 detta \"isometrica\" quando gli assi formano tra loro tre angoli uguali. In questo caso il quadro di proiezione \u00e8 inclinato in egual misura rispetto a tutti e tre i piani principali e quindi il triangolo delle tracce \u00e8 un triangolo equilatero. Siccome gli assi formano tre angoli uguali, i rapporti di riduzione lungo i tre assi sono uguali tra loro. Molto spesso, per comodit\u00e0, vengono riportate direttamente le misure reali causando un leggero ingrandimento della proiezione.\nPer una corretta esecuzione, preso come riferimento l'asse verticale z, bisogna tracciare un asse y inclinato di 120\u00b0 rispetto all'asse verticale che guardi verso destra e un asse x inclinato di 120\u00b0 rispetto all'asse verticale che guardi verso sinistra.\nAssonometria dimetrica.\nUn'assonometria ortogonale \u00e8 detta \"dimetrica\" quando gli assi formano tra loro due angoli uguali ed uno diverso. In questo caso il quadro di proiezione \u00e8 inclinato in egual misura rispetto a due piani ma non al terzo e quindi il triangolo delle tracce \u00e8 un triangolo isoscele. Siccome due dei tre assi formano lo stesso angolo con il piano di proiezione, i rapporti di riduzione saranno medesimi sui due assi e diversi sull'altro.\nAssonometria trimetrica.\nUn'assonometria ortogonale viene detta \"trimetrica\" quando gli assi formano tra loro tre angoli diversi. In questo caso il quadro di proiezione \u00e8 diversamente inclinato rispetto tutti e tre i piani e quindi il triangolo delle tracce \u00e8 un triangolo scaleno. Siccome gli assi formano tra loro tre angoli diversi i rapporti di riduzione saranno diversi su tutti e tre gli assi."}
{"id": "233724", "revid": "111373", "url": "https://it.wikipedia.org/wiki?curid=233724", "title": "Diessenhofen", "text": "Diessenhofen (toponimo tedesco) \u00e8 un comune svizzero di 3.767 abitanti del Canton Turgovia, nel distretto di Frauenfeld; ha lo status di citt\u00e0. Dal 2020 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nStoria.\nNel 2000 ha inglobato il comune soppresso di Willisdorf. Fino al 2010 \u00e8 stato capoluogo del distretto di Diessenhofen, accorpato a quello di Frauenfeld il 1\u00ba gennaio 2011.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nDiessenhofen \u00e8 servito dall'omonima stazione sulla ferrovia Sciaffusa-Rorschach."}
{"id": "233728", "revid": "486946", "url": "https://it.wikipedia.org/wiki?curid=233728", "title": "Codice Penale", "text": ""}
{"id": "233734", "revid": "123392108", "url": "https://it.wikipedia.org/wiki?curid=233734", "title": "Edward Mulhare", "text": "Biografia.\nPrimo di tre fratelli (gli altri due si chiamavano Thomas e John) Mulhare nacque a Quaker Road, nella contea di Cork, in quello che allora era conosciuto come Irish Free State, da John Mulhare e Catherine Keane. Da bambino, fu educato presso la Christian Brothers School di St. Nessan e in seguito presso il North Monastery. Dopo aver iniziato a frequentare la National University of Ireland in medicina, Mulhare alla fine decise di intraprendere la carriera teatrale.\nInizi\u00f2 la sua carriera di attore in Irlanda a 19 anni e successivamente si trasfer\u00ec a Londra, dove nel 1951 recit\u00f2 in una rappresentazione dell\"Otello\" diretta da Laurence Olivier al Saint James Theatre. Nella seconda met\u00e0 degli anni cinquanta interpret\u00f2 una grande variet\u00e0 di ruoli sul piccolo schermo in serie antologiche come \"Studio One\" e \"Kraft Television Theatre\" e prosegu\u00ec l'attivit\u00e0 teatrale in musical e spettacoli itineranti, cambiando facilmente tipologia di personaggio.\nQuando Rex Harrison abbandon\u00f2 la parte principale di \"My Fair Lady\", dopo un soggiorno di un anno a Broadway, Mulhare eredit\u00f2 quel ruolo. \"\u00abEra ancora giovane (sui 30 anni), troppo giovane per recitare quella parte\u00bb\", disse la Forrest, commentando l'interpretazione che Mulhare diede dell'arrogante Henry Higgins, professore di dizione. \"\u00abMa aveva un qualcosa dell'aspetto di Rex Harrison e mantenne il ruolo dal 1957 al 1960\u00bb\".\nDivenne una star di Broadway prendendo parte a \"The Devil's Advocate\" (1961) e \"Mary, Mary\" (1961-1962), e in seguito recit\u00f2 nel ruolo del capitano Von Trapp in \"The Sound of Music\" per il Los Angeles Civic Light Opera. Inoltre fece una tourn\u00e9e nazionale con alcuni show come \"Camelot\", \"My Fair Lady\" e \"Trappola mortale\", con l'amica di tutta la vita Anne Rogers.\nConquist\u00f2 anche grande notoriet\u00e0 presso il pubblico televisivo grazie all'interpretazione dello spettro nella serie \"La signora e il fantasma\" (1968-1970), accanto a Hope Lange, ma deve la sua fama soprattutto alla serie \"Supercar\", in cui, dal 1982 al 1986, interpret\u00f2 il ruolo di Devon Miles, il capo del personaggio principale Michael Knight, interpretato da David Hasselhoff. Il 14 dicembre del 1986 apparve nella decima puntata della terza stagione del telefilm \"La signora in giallo\", mentre la sua ultima apparizione in televisione avvenne insieme ad Hasselhoff in \"Baywatch Nights\". Le sue partecipazioni televisive comprendono anche ruoli in \"MacGyver\", \"The Outer Limits\" e \"The Ed Sullivan Show\".\nSul grande schermo prese parte a film di vario genere, tra cui \"Il colonnello Von Ryan\" (1965) di Mark Robson, \"Cerimonia per un delitto\" (1966) di J. Lee Thompson, \"Il nostro agente Flint\" (1966) di Daniel Mann, \"Caprice - La cenere che scotta\" (1967) di Frank Tashlin. L'ultimo film in cui recit\u00f2 fu \"Gli impenitenti\" (1997) di Martha Coolidge, al fianco di Jack Lemmon e Walter Matthau, anche loro alle ultime apparizioni.\nAlla fine degli anni ottanta, Mulhare present\u00f2 la serie televisiva \"Secrets &amp; Mysteries\", nota anche come \"Secrets of the Unknown\", in cui affront\u00f2 tematiche legate al paranormale e ad alcuni misteri irrisolti, come ad esempio l'affondamento del Titanic, la scomparsa di Amelia Earhart, le leggende su Yeti, Bigfoot, UFO, fantasmi, ecc. La serie, composta da 26 episodi scritti da Erik Nelson e prodotti da Craig Haffner, .\nNel 1997, al ritorno da un viaggio a New York, a Mulhare fu diagnosticato un cancro ai polmoni. Mor\u00ec il 24 maggio 1997 nella sua casa di Van Nuys (in California), all'et\u00e0 di 74 anni, ed \u00e8 sepolto nel cimitero di St. Joseph, in Tory Top Road, nella citt\u00e0 di Cork, in Irlanda. Non si spos\u00f2 mai."}
{"id": "233735", "revid": "1632387", "url": "https://it.wikipedia.org/wiki?curid=233735", "title": "Furto", "text": "Il furto \u00e8 l'illecito che si consuma con l'impossessamento indebito di un bene mobile di propriet\u00e0 altrui mediante una condotta sottrattiva nei confronti del detentore dello stesso bene. In tempi recenti la disciplina \u00e8 stata estesa al furto di beni immateriali.\nIl furto nel diritto romano.\nNella sistemazione del diritto romano, si ha furtum qualora qualcuno tenga nei confronti di una cosa, oggetto di un diritto reale altrui, un comportamento doloso contrario alla volont\u00e0 del titolare, lesivo di tale diritto reale e tendente ad assicurarsi un lucro. Tale \u00e8 la definizione, famosissima, del giurista romano Paolo: \"\"Furtum est contrectatio rei fraudolosa vel ipsius rei vel etiam usus eius possessionisve, quod lege naturali prohibitum est admittere\". \"\nIl furto nel diritto medievale.\nDopo esser stato per lungo tempo affidato alla vendetta privata, nel Medioevo il furto conobbe un fortissimo inasprimento sanzionatorio: per la sua commissione fu prevista la pena di morte.\nIl furto nel diritto penale italiano.\nIl furto in diritto penale \u00e8 un reato contro il patrimonio previsto dall'art. 624 c.p. Tale disposizione \u00e8 stata oggetto di riforma negli ultimi anni. Con la l. 205/99 il legislatore ha modificato il regime di procedibilit\u00e0 (da procedibilit\u00e0 d'ufficio a querela della persona offesa); con la l. 128/01, il \"Pacchetto sicurezza\" il legislatore ha innalzato il minimo edittale a 6 mesi (in precedenza non previsto ed interpretato dalla dottrina in 15 giorni, minimo assoluto per la pena della reclusione).\nElementi oggettivi.\nSoggetto attivo.\nIl delitto pu\u00f2 essere commesso da chiunque, ma \u00e8 controverso se anche il proprietario possa e ne a commettere furto sul proprio bene: se cio\u00e8 possa configurarsi la fattispecie di furto nel caso in cui un soggetto, proprietario di un dato bene, sottragga quel bene a colui che attualmente vi eserciti un diritto reale o personale di godimento (\"furtum rei propriae\") o ne eserciti il possesso (\"furtum possessionis\"). Sul punto la giurisprudenza ha mostrato un orientamento piuttosto oscillante, con particolare riferimento al requisito dell\"'altruit\u00e0\" della cosa, quale necessario presupposto per l'integrazione del reato.\nOggetto.\nL'oggetto tutelato dall'ordinamento e proprio del reato in questione, \u00e8 il possesso di una cosa mobile altrui. Sia il legislatore, parlando di spossessamento, sia la maggioranza della dottrina ravvisano una lesione dell'interesse del possessore, a parte qualche autore dell'idea che il furto sia una violazione della propriet\u00e0: tuttavia il reato non sempre comporta uno svantaggio per il proprietario, specialmente quando questi non \u00e8 contemporaneamente il possessore. Al possessore spetta, pertanto, il diritto di querela.\nL'oggetto materiale dell'azione del furto \u00e8 necessariamente una cosa mobile. Come tale si intende ogni entit\u00e0 fisico-materiale, diversa dall'uomo o dal cadavere, che presenti i caratteri della definitezza spaziale e dell'esistenza autonoma, e sia idonea a soddisfare un bisogno umano sia morale che materiale e formare oggetto di diritti patrimoniali. Tale cosa deve essere suscettibile di valore di scambio (pecuniario o affettivo). Tra le cose mobili vengono inserite anche le energie naturali (energia elettrica, gas, energia termica), purch\u00e9 costituiscano una sottrazione ad altri soggetti. Le onde radio in chiaro, che possono essere percepite da tutti, non possono costituire oggetto di furto; diverso \u00e8 il caso delle onde radio relative ai sistemi informatici, anche se le relative reti non sono state protette da password: la giurisprudenza \u00e8 unanime nel ritenere che il collegamento a Internet attraverso reti wireless non protette i cui diritti di utilizzo sono detenuti da terzi, in forza di contratti con Internet Service Provider, costituisce reato di furto.\nDa quanto detto, deriva che i beni immobili non rientrano nell'ambito di applicazione di questo reato, ma sono disciplinati da altri istituti giuridici.\nAzione.\nL'azione esecutiva che costituisce il reato, \u00e8 l'impossessamento del bene altrui: questo impossessamento deve essere seguito senza minaccia o violenza, per non trapassare nell'ipotesi di rapina.\nStabilire quando si verifica l'impossessamento ha creato varie correnti di pensiero storiche:\nL'attuale codice, all'art. 624, parla esplicitamente di sottrazione e impossessamento. La sottrazione presuppone la mancanza di possesso da parte del ladro e il dissenso ovvio del possessore. Sebbene giurisprudenza e gran parte della dottrina ritengano la sottrazione elemento unico e caratterizzante dell'azione, chiari autori come Antolisei da tempo evidenziano varie lacune di questo tipo di interpretazione, proponendo visioni pi\u00f9 coerenti, ovvero il perfezionamento del reato che si consuma con l'impossessamento del bene gi\u00e0 sottratto, poich\u00e9 non sempre i due momenti coincidono, dando oltretutto pi\u00f9 portata d'applicazione all'aspetto del tentato furto.\nPer la consumazione del reato \u00e8 sufficiente che la cosa sottratta sia passata sotto il dominio esclusivo dell'agente anche se per breve tempo e senza spostamento dal luogo della sottrazione. In tal senso si \u00e8 espressa la Cassazione Sez. VI, 7 aprile 2005, n.22588, fattispecie nella quale l'autore del furto, dopo aver sottratto il corpo del reato dalla cassaforte dell'ufficio, lo aveva riposto all'interno della propria autovettura posteggiata nel cortile dell'edificio, essendo poco dopo sorpreso dalle Forze dell'ordine.\nElemento soggettivo.\nIl coefficiente psicologico \u00e8 il dolo specifico, il che significa che l'agente deve essere consapevole dell'altruit\u00e0 della cosa mobile e volerne la sottrazione e l'impossessamento, nonch\u00e9 avere lo scopo di ricavarne un profitto per s\u00e9 o per altri; se \u00e8 necessaria la coscienza che la cosa sia di altri, l'autore che ritenga per un errore di fatto oppure per un errore nell'interpretazione di disposizioni non penali, di vantare un diritto sul bene, non commette furto; dal momento che il profitto deve rappresentare l'intenzione con cui il soggetto agisce, colui che non consegua il profitto sperato avr\u00e0 ugualmente consumato il furto.\nL'idea di profitto pu\u00f2 avere un significato strettamente economico oppure comprendere qualsiasi tipo di vantaggio per l'agente, ma \u00e8 quest'ultimo orientamento ad aver prevalso in giurisprudenza ed in dottrina. Si \u00e8 posto il problema se il profitto debba essere necessariamente illecito oppure anche un profitto lecito possa integrare il furto, precisando che per profitto lecito si intende quel profitto che si fonda su un diritto riconosciuto dall'ordinamento; la dottrina maggioritaria propende per la soluzione che anche un profitto lecito configurerebbe il reato, mentre la giurisprudenza oscilla.\nNel sentito comune, molto rilevante per quanto riguarda la genesi a livello politico del diritto normativo, l'aspetto soggettivo \u00e8 ampiamente ed aspramente dibattuto. Un esempio tra i tanti \u00e8 la discussione circa inclusione nel concetto di furto della fattispecie della appropriazione indebita di fondi pubblici per fini privati commessa da rappresentanti politici eletti.\nCircostanze aggravanti.\nUso della violenza sulla cosa.\nLa ragione dell'aggravante (cosiddetta \"effrazione\") sta nella maggiore pericolosit\u00e0 che l'agente dimostra servendosi della violenza e nella riduzione della difesa del bene, prodotta dall'uso di un mezzo di aggressione pi\u00f9 efficace del normale.\nUsare violenza sulla cosa significa danneggiarla, trasformarla oppure destinarla ad una finalit\u00e0 diversa da quella che ha originariamente; il significato del termine \"danneggiare\" viene fornito dal delitto di danneggiamento, il quale stabilisce che danneggiare un bene significa distruggerlo, disperderlo, deteriorarlo o renderlo inservibile. La violenza deve essere operata prima o compiendo il reato, dunque non \u00e8 rilevante ai fini del furto che la cosa sia stata fatta oggetto di violenza dopo il fatto; inoltre la cosa sulla quale si rivolge la violenza deve presentare una sufficiente capacit\u00e0 difensiva, altrimenti non emerge l'aggressivit\u00e0 dell'agente.\nL'oggetto della violenza deve essere necessariamente la cosa, poich\u00e9 l'uso della violenza contro la persona \u00e8 elemento oggettivo del reato di rapina.\nL'aggravante \u00e8 incompatibile con la contravvenzione di possesso ingiustificato di chiavi alterate o grimaldelli poich\u00e9 l'uso di tali strumenti \u00e8 strumentale alla commissione del furto e dunque il relativo possesso \u00e8 giustificato.\nUso di mezzi fraudolenti.\nL'aggravante \u00e8 prevista in quanto l'uso di mezzi fraudolenti evidenzia una maggiore aggressivit\u00e0 da parte dell'agente e genera una diminuzione della difesa del bene a causa dell'insidiosit\u00e0 del mezzo.\nPer \"mezzo fraudolento\" si intende uno strumento oppure uno stratagemma diretto a superare l'ostacolo che l'avente diritto abbia posto a difesa del bene. L'ostacolo pu\u00f2 essere materiale o personale: i mezzi tradizionali per aggirare l'ostacolo materiale sono la \"chiave\" e la \"scalata\", mentre per l'ostacolo personale \u00e8 il \"raggiro\". \nLa chiave \u00e8 uno strumento fraudolento sia quando \u00e8 falsa sia quando \u00e8 autentica, ma in questo secondo caso il ladro deve esserne venuto in possesso illegittimamente; la scalata consiste invece nell'introdursi all'interno di un luogo con modalit\u00e0 differente da quella ordinaria.\nIl raggiro deve avere lo scopo di facilitare la sottrazione della cosa e non di farsela consegnare dal soggetto passivo, altrimenti si configura il reato di truffa, dove l'artificio \u00e8 finalizzato ad ottenere l'atto di disposizione patrimoniale da parte dell'offeso.\nFurto di capi di bestiame.\nIl furto che abbia ad oggetto capi di bestiame prende il nome di abigeato. La pena \u00e8 aumentata se vengono sottratti almeno tre esemplari da un insieme omogeneo di animali di taglia minuta o media (gregge, mandria), oppure anche un solo esemplare qualora bovino od equino. L'aggravante trova la propria ratio nel particolare allarme sociale che, specie in aree rurali, il furto in esame comporta.\nFurto di armi, munizioni ed esplosivi.\nIl furto \u00e8 aggravato se ad essere rubati sono armi, munizioni o esplosivi che si trovano in un'armeria, in un deposito o in un qualsiasi altro luogo la cui funzione sia il loro stoccaggio; l'aumento della pena per tali circostanze si giustifica in quanto si tratta di beni particolarmente pericolosi.\nFurto in abitazione e furto con strappo.\nNella realt\u00e0 \u00e8 infrequente che la condotta rimanga nei limiti dell'art. 624 del codice penale e piuttosto non si concretino delle circostanze aggravanti, quali l'effrazione o la commissione su beni esposti per necessit\u00e0 uso o consuetudine o destinazione alla pubblica fede.\nRecentemente il Legislatore, facendosi interprete della preoccupazione generale per la sicurezza pubblica ha introdotto il reato autonomo del \"furto in abitazione\" e del \"furto con strappo\" (art. 624 bis).\nIl primo caso si ha allorch\u00e9 il furto \u00e8 consumato introducendosi in edificio od altro luogo (potrebbe essere, per esempio, un natante od una roulotte) destinato in tutto od in parte a privata dimora ovvero nelle pertinenze della stessa.\nLa seconda ipotesi (comunemente detta \"scippo\") si ha allorch\u00e9 la sottrazione del bene avviene strappando la cosa alla persona (non con violenza rivolta verso la persona perch\u00e9 in tal caso si integrerebbe il reato di rapina).\nLe summenzionate modalit\u00e0 antecedentemente erano circostanze aggravanti del reato di furto e non elementi costitutivi di un reato autonomo.\nLa pena edittale \u00e8 della reclusione da uno a sei anni e della multa da Euro 309,00 ad Euro 1.032,00.\nSe ricorre una o pi\u00f9 delle circostanze aggravanti di cui all'art. 625 del codice penale si applica la pena della reclusione da tre a dieci anni e della multa da Euro 206,00 ad Euro 1.549,00."}
{"id": "233740", "revid": "869733", "url": "https://it.wikipedia.org/wiki?curid=233740", "title": "Michael Knight", "text": ""}
{"id": "233742", "revid": "1014217", "url": "https://it.wikipedia.org/wiki?curid=233742", "title": "Supercar 2000 - Indagine ad alta velocit\u00e0", "text": "Supercar 2000 - Indagine ad alta velocit\u00e0 (\"Knight Rider 2000\") \u00e8 un film per la televisione del 1991. Si tratta in realt\u00e0 di un episodio pilota di una serie televisiva mai prodotta che doveva rappresentare la continuazione della serie \"Supercar\". L'episodio unico \u00e8 andato in onda la prima volta su NBC il 19 maggio 1991. In Italia \u00e8 andato in onda su Italia 1.\nTrama.\nAnno 2000. KITT \u00e8 stato smantellato da anni a causa di una grave crisi che aveva colpito la Fondazione Knight. Michael Knight stesso se n'\u00e8 andato in pensione trascorrendo le giornate andando a pesca e vivendo in un cottage vicino al lago.\nDurante un ricevimento a cui prendono parte le autorit\u00e0 pubbliche, il sindaco Cottam viene assassinato favorendo l'ascesa del suo vice Harold Abbey. Mentre l'assassino cerca di dileguarsi, l'agente di polizia Shawn McCormick, da poco operativa e piuttosto inesperta, riesce a colpirlo grazie ad uno \"storditore\" elettrico (unica arma a disposizione per le autorit\u00e0 di polizia) recuperando l'arma utilizzata per l'omicidio del sindaco. Shawn resta molto perplessa quando scopre che si tratta di una 9mm, poich\u00e9 le armi da fuoco non sono pi\u00f9 legali. La poliziotta non riferisce nulla ai suoi colleghi fino a quando decide di consegnare l'arma ritrovata al suo compagno di pattuglia Kurt Miller, il quale la far\u00e0 analizzare per capirne la provenienza. Ben presto, per\u00f2, si scoprir\u00e0 che Miller e altri agenti di polizia fanno parte di un'organizzazione criminale capeggiata da un ex agente della CIA: Thomas J. Watts. Quest'ultimo era in stato di ibernazione presso la prigione statale e rilasciato qualche giorno prima dell'uccisione del sindaco Cottam. Per evitare che Shawn riferisca a qualcuno di un possibile commercio illegale di armi da fuoco, Watts e Miller le tendono un'imboscata inscenando un inseguimento ad un criminale dopo una rapina. La giovane poliziotta rimane ferita con un proiettile sparato all'altezza del cervello. Appena trasferita in ospedale, il capo della polizia Ruth Daniels ordina che venga fatta una lettura dell'RNA a Shawn per scoprire i colpevoli, ma i risultati non permettono di identificare nessuna delle persone coinvolte.\nQualche giorno dopo il neo sindaco Abbey ed il capo della polizia Daniels vengono invitati dalla Fondazione Knight (gestita adesso da Russell Maddock in collaborazione con Devon Miles) per assistere alla presentazione del progetto Diana 4000, un'auto dotata di intelligenza artificiale e capace di riprodurre la realt\u00e0 virtuale mentre si \u00e8 al volante. Lo scopo della Fondazione Knight \u00e8 di strappare un contratto di appalto pubblico in modo da cooperare con la polizia. Il sindaco decide di concedere solo 30 giorni per mettere a punto il veicolo successore del Knight 2000 e dimostrare che pu\u00f2 essere di pubblica utilit\u00e0. Devon \u00e8 preoccupato per il poco tempo concesso per perfezionare il prototipo, e soprattutto perch\u00e9 il progetto base prevede anche un pilota che al momento non \u00e8 disponibile. Pertanto Miles decide di andare a trovare al suo cottage Micheal Knight con la speranza di convincerlo a sedersi dietro il volante della Diana 4000. Michael ribadisce che ormai la sua vita \u00e8 serena e tranquilla, e che non \u00e8 intenzionato a tornare a combattere il crimine; ma di fronte alla quasi supplica di Devon non riesce a dire di no. L'unica richiesta avanzata da Knight \u00e8 che KITT torni in pista insieme a lui. Giunto al quartier generale della Fondazione, Michael apprende dello smantellamento di KITT e pertanto decide di riattivarlo \"parcheggiandolo\" momentaneamente sulla sua vettura: una Chevrolet Bel Air.\nNel frattempo Shawn \u00e8 riuscita a salvarsi grazie ad un delicato intervento chirurgico che prevede l'innesto di un microchip nel cervello, e una volta ristabilita cerca di convincere la Daniels a tornare in servizio: ma quest'ultima si oppone affermando che non \u00e8 pi\u00f9 in grado di assolvere i compiti di agente di polizia sul campo. Esclusa dalle autorit\u00e0 pubbliche, l'ex agente si reca presso la Fondazione Knight con lo scopo di farsi assumere. Dopo le iniziali resistenze di Maddock, Shawn riesce ad ottenere un'occasione, facendo coppia con Michael a bordo di KITT. I due cominciano ad indagare sulle armi illegali senza grossi risultati, fino a quando KITT decide di potenziare il chip installato nel cervello di Shawn per estrarre le immagini dei suoi ricordi a breve termine. La ragazza rimane incredula quando scopre che i suoi ex colleghi sono responsabili del suo tentato omicidio.\nNel frattempo Watts viene a sapere dagli agenti corrotti che Shawn e Michael stanno indagando sul traffico di armi e che sono riusciti a mettere le mani su una serie di fascicoli riservati della polizia. Per evitare che venga scoperto decide di rapire Devon subito dopo il primo test su strada della Diana 4000, in modo da poter effettuare una lettura del suo RNA. Le informazioni estratte rassicurano Watts in quanto la Fondazione Knight non ha elementi validi per denunciarli. Devon rester\u00e0 vittima dell'organizzazione criminale insieme al medico che ha effettuato la lettura dell'RNA.\nMichael e Shawn dopo aver scoperto l'identit\u00e0 di Watts vengono inseguiti dagli agenti di polizia corrotti mentre sono a bordo della Chevrolet: non potendoli seminare, KITT decide di immergersi per far credere ai criminali che i due sono morti annegati. Michael resta sconvolto quando viene a sapere della morte di Devon e decide di lasciare nuovamente la Fondazione, la quale non \u00e8 riuscita ad ottenere il contratto di appalto dal sindaco Abbey nonostante le informazioni fornite da Maddock.\nQualche giorno dopo Shawn fa visita a Michael dicendogli che, nonostante l'acqua entrata nei circuiti di KITT, la CPU \u00e8 ancora utilizzabile, e chiedendogli di finire le indagini con lei. Michael si rifiuta, ma qualche settimana dopo verr\u00e0 scoperto da Maddock e da Shawn a montare la CPU di KITT sulla nuova DIANA 4000 insieme al famoso radar ottico. Le indagini riprendono e porteranno ad una inaspettata scoperta: Watts \u00e8 stato rilasciato da Abbey quando era ancora vice sindaco per poter uccidere Cottam e gestire senza problemi il commercio di armi illegali.\nMaddock dopo aver mostrato le prove alla Daniels riesce a convincerla a collaborare per arrestare Watts ed Abbey, mostrandole cosa \u00e8 in grado di fare la DIANA 4000. L'occasione si presenta durante una spedizione di armi dove Michael e Shawn vengono incaricati di bloccare il furgone e recuperare il carico. Il mezzo di trasporto per\u00f2 \u00e8 solo un diversivo poich\u00e9 Watts si trova in un centro commerciale per concludere una grossa vendita di pistole.\nMichael e la sua nuova collega riescono a raggiungere il luogo dove si trova Watts, e dopo un corpo a corpo tra quest'ultimo e Knight, Shawn ha la possibilit\u00e0 di sparare all'uomo che aveva tentato di ucciderla. Mentre Michael la induce a non farlo per non finire ibernata in prigione, Watts cerca di ucciderli con un'altra pistola nascosta, ma viene anticipato proprio da Michael che lo colpisce con lo storditore elettrico, facendolo cadere da un piano all'altro. Watts muore nell'impatto, ed il sindaco Abbey viene arrestato e successivamente ibernato secondo quanto previsto dalla legge attuale.\nIl commissario Daniels decide di dare una chance alla Fondazione Knight al fine di collaborare insieme per il rispetto della legge, ma Shawn dovr\u00e0 farlo senza Michael che decide di tornare alla sua vita tranquilla in riva al lago, lasciando il suo caro amico KITT al suo nuovo pilota."}
{"id": "233744", "revid": "251174", "url": "https://it.wikipedia.org/wiki?curid=233744", "title": "Stefania Belmondo", "text": "Biografia.\nFiglia di una casalinga e di un dipendente dell'Enel, Stefania Belmondo - nata a Vinadio ma cresciuta a Pontebernardo, frazione di Pietraporzio - inizi\u00f2 a sciare all'et\u00e0 di tre anni sulle piste della Valle Stura. Vive a Demonte.\nSposatasi nel 1994 con un compaesano, ha avuto due figli. I coniugi hanno poi divorziato nel 2016.\nStagioni 1987-1990.\nIn Coppa del Mondo esord\u00ec nella stagione 1986-1987 (64\u00aa nella sua prima gara); nella stagione seguente entr\u00f2 a far parte della squadra nazionale italiana e successivamente partecip\u00f2 ai XV Giochi olimpici invernali di , in Canada (19\u00aa nella 10\u00a0km, 29\u00aa nella 20\u00a0km, 10\u00aa nella staffetta).\nNella stessa stagione vinse le sue prime medaglie ai Mondiali juniores: argento nella 5\u00a0km e bronzo nella staffetta. Ai Mondiali juniores dell'anno successivo conquist\u00f2 due ori, i primi di un'atleta italiana nelle rassegne iridate giovanili. Il 12 dicembre 1989 ottenne la prima vittoria, nonch\u00e9 primo podio, in Coppa del Mondo, nella 15\u00a0km a tecnica libera di Salt Lake City. Termin\u00f2 la stagione all'ottavo posto in classifica generale.\nStagioni 1991-1994.\nNella stagione 1990-1991 vinse alcune gare in Coppa e due medaglie iridate, il bronzo nella 15\u00a0km e l'argento nella staffetta 4\u00d75\u00a0km. A fine stagione risult\u00f2 seconda nella classifica generale di Coppa. Ai XVI Giochi olimpici invernali di ottenne le sue prime tre medaglie olimpiche, tra le quali l'oro nella 30\u00a0km. In Coppa fu nuovamente seconda, superata come l'anno precedente dalla russa Elena V\u00e4lbe.\nNel 1993 divenne campionessa mondiale della 10\u00a0km e della 30\u00a0km e chiuse la stagione di Coppa al terzo posto. Al termine della stagione sub\u00ec un intervento chirurgico al piede destro per curare l'alluce valgo, disturbo che le avrebbe causato quattro anni di difficolt\u00e0. Dopo una seconda operazione, eseguita nel settembre del 1993, partecip\u00f2 ai XVII Giochi olimpici invernali di , dove ottenne due medaglie di bronzo; nella classifica finale di Coppa fu quarta. Nonostante i medici le avessero consigliato di interrompere l'attivit\u00e0 agonistica, la Belmondo decise di continuare.\nStagioni 1995-2002.\nLe stagioni 1994-1995 e 1995-1996 furono inferiori alle precedenti. Invece ai Mondiali del 1997 vinse quattro medaglie d'argento, tutte alle spalle della Vjal'be, ricevette la Medaglia Holmenkollen, uno dei riconoscimenti pi\u00f9 prestigiosi dello sci nordico, e chiuse ancora al secondo posto la classifica di Coppa del Mondo, vincendo la Coppa di specialit\u00e0 di sprint, assegnata quell'anno per la prima volta.\nAi XVIII Giochi olimpici invernali di ottenne il bronzo nella staffetta 4\u00d75\u00a0km e l'argento nella 30\u00a0km; in Coppa del Mondo fu terza sia nella classifica generale, sia nelle due classifiche di specialit\u00e0 (sprint e lunga distanza). Ai Mondiali dell'anno seguente vinse due medaglie d'oro e una d'argento. Nella stessa stagione la Belmondo si aggiudic\u00f2 la classifica di Coppa del Mondo generale, a pari merito con la norvegese Bente Skari che comunque ricevette la coppa di cristallo grazie al maggior numero di vittorie.\nDopo altre due stagioni condotte ad alto livello, ma non in posizioni di vertice (2000 e 2001), ai XIX Giochi olimpici invernali di vinse un'ultima medaglia d'oro, nella 15\u00a0km a tecnica libera, oltre a una d'argento nella 30\u00a0km a tecnica classica e a una di bronzo nella 10\u00a0km, sempre a tecnica classica (la medaglia di bronzo le fu consegnata un anno e mezzo dopo la gara, a seguito della squalifica per doping della 2\u00aa classificata, la russa Ol'ga Danilova, e della 4\u00aa classificata Larisa Lazutina), ripetendo cos\u00ec la tripletta di 10 anni prima. Chiuse la stagione di Coppa al terzo posto, per poi annunciare il proprio ritiro dalle competizioni.\nAltre attivit\u00e0.\nDopo il ritiro, ha prestato servizio nel Corpo forestale dello Stato (sua arma d'appartenenza), per poi passare nel 2017 in forza al Comando unit\u00e0 per la tutela forestale, ambientale e agroalimentare dei Carabinieri (che ha rilevato le competenze del disciolto C.F.S.). Fu ultimo tedoforo nel corso della Cerimonia di apertura dei XX Giochi olimpici invernali di , occupandosi pertanto di \"accendere\" il braciere olimpico. Dal 2003 \u00e8 diventata commentatrice televisiva delle gare di sci di fondo per la televisione pubblica italiana Rai.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:MS = partenza in lineaPU = inseguimentoTC = tecnica classicaTL = tecnica libera"}
{"id": "233745", "revid": "10364", "url": "https://it.wikipedia.org/wiki?curid=233745", "title": "Knight Rider 2010", "text": "Knight Rider 2010 \u00e8 un film per la televisione del 1994; non ha niente a che fare con la serie televisiva \"Supercar\" (titolo originale \"Knight Rider\"), tranne che per il titolo e per il concetto secondo cui \u00abun uomo solo pu\u00f2 fare la differenza\u00bb (\"one man can make a difference\").\nParla delle vicende di una donna, Hannah, prematuramente scomparsa, la cui anima entrer\u00e0 nell'auto di un uomo, Jared. La trama \u00e8 ambientata in un'atmosfera futuristica molto cupa.\nL'auto non \u00e8 pi\u00f9 una Pontiac TransAm, ma una Ford Mustang.\nQuesto film \u00e8 stato trasmesso in Italia, \nLe prime bozze del film pare fossero molto pi\u00f9 vicine alla \"story-line\" di \"Knight Rider\", comprendendo persino KITT; successivamente per\u00f2 le cose andarono diversamente a causa di problemi di copyright."}
{"id": "233749", "revid": "923674", "url": "https://it.wikipedia.org/wiki?curid=233749", "title": "M\u00e1rio de Andrade", "text": "Biografia.\nFece parte negli anni venti del gruppo dei giovani modernisti, e fu uno degli animatori della \"Semana de Arte Moderna\" (settimana di arte moderna) a San Paolo nel 1922. Nazionalista, ma venato di influenze socialiste e terzomondiste, fu amico di Giuseppe Ungaretti, che conobbe durante il soggiorno brasiliano di quest'ultimo.\nHa scritto anche saggi di musicologia, incentrati sul folclore.\nOpere principali.\nPoesia.\nPubblicato dopo la sua morte:\nNovelle e Cr\u00f4nicas.\nDopo la sua morte:\nSaggi, critica, e musicologia.\nDopo la sua morte:"}
{"id": "233750", "revid": "214753", "url": "https://it.wikipedia.org/wiki?curid=233750", "title": "Gunde Svan", "text": "Con quattro titoli olimpici, sette iridati e cinque coppe di cristallo divenne, negli anni ottanta, il pi\u00f9 titolato atleta nella storia dello sci di fondo. \u00c8 anche allenatore, dirigente sportivo e conduttore televisivo.\n\u00c8 marito di Marie Johansson, a sua volta fondista di alto livello.\nBiografia.\nCarriera sciistica.\nSvan debutt\u00f2 in campo internazionale ai Mondiali del 1982, a Oslo, chiudendo 13\u00ba la 15\u00a0km a tecnica libera. In Coppa del Mondo esord\u00ec nella stagione inaugurale della manifestazione (1982), ottenne il primo risultato di rilievo il 18 dicembre 1982 nella 15\u00a0km di Davos (5\u00ba), il primo podio il 12 marzo 1983 nella 50\u00a0km di Oslo (3\u00ba) e la prima vittoria il 19 marzo successivo nella 15\u00a0km di Anchorage. Oltre ad aver vinto la coppa di cristallo nel 1984, nel 1985, nel 1986, nel 1988 e nel 1989 si classific\u00f2 secondo nel 1983 e nel 1990 e terzo nel 1987.\nIn carriera prese parte a due edizioni dei Giochi olimpici invernali, (1\u00ba nella 15\u00a0km, 3\u00ba nella 30\u00a0km, 2\u00ba nella 50\u00a0km, 1\u00ba nella staffetta) e (13\u00ba nella 15\u00a0km, 10\u00ba nella 30\u00a0km, 1\u00ba nella 50\u00a0km, 1\u00ba nella staffetta), e a cinque dei Campionati mondiali, vincendo undici medaglie.\nCarriera automobilistica.\nCome pilota di rallycross gareggi\u00f2 nel campionato europeo, dove nella stagione 1995 si piazz\u00f2 al terzo posto nella classifica generale della \"Division 1\", la categoria di secondo livello della serie, al volante di una Toyota Celica GT-Four.\nAltre attivit\u00e0.\nTra il 2008 e il 2009 \u00e8 stato allenatore della nazionale svedese. .\nBilancio della carriera.\nDalla prime competizionii giovani fino al ritiro nel 1991 Svan ha disputato 615 gare, vincendone 372. .\nPalmar\u00e8s.\nSci di fondo.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nRiconoscimenti.\nNel 1984 ricevette la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno. Nel 1985 ricevette anche la Medaglia Holmenkollen, una delle massime onorificenze sportive dello sci."}
{"id": "233752", "revid": "2166030", "url": "https://it.wikipedia.org/wiki?curid=233752", "title": "Lamborghini Diablo", "text": "La Lamborghini Diablo \u00e8 un'automobile prodotta dalla casa automobilistica italiana Lamborghini in 2903 esemplari tra il 1990 e il 2001.\nNome.\nIl nome \"Diablo\", che venne scelto con una votazione delle maestranze, deriva, come da tradizione Lamborghini, dal mondo della tauromachia, ed \u00e8 legato alla leggenda di \"El Diablo\" (\"Il Diavolo\" in spagnolo), feroce toro allevato dal Duca di Veragua nel XIX secolo, che l'11 luglio 1869 a Madrid si scontr\u00f2 in un epico combattimento con il famoso torero Jos\u00e9 Lara Jim\u00e9nez, detto \"El Chicorro\".\nSviluppo e contesto.\nIl progetto \"Diablo\" prende forma gi\u00e0 nel 1985, quando la Lamborghini assume l'ing. Luigi Marmiroli con la missione di progettare un nuovo modello destinato a rimpiazzare la favolosa Countach, prodotta tra il 1974 e il 1990 in oltre 2.200 unit\u00e0, e va avanti attraverso fasi alterne per cinque anni. Dopo la diffusione delle prime immagini sulla stampa specializzata nell'estate del 1989, la commercializzazione dei primi esemplari parte nel gennaio del 1990, al prezzo base di 240\u00a0000 dollari, ovvero circa 350 milioni di lire dell'epoca.\nIl disegno originale di Marcello Gandini viene giudicato troppo aggressivo dai manager Chrysler, che nel 1987 aveva acquistato la Lamborghini dai fratelli franco-libanesi Mimran. Marcello Gandini accetta allora di collaborare con il Centro Stile della Chrysler, diretto da Tom Gal, per la realizzazione del modello definitivo, e di porre la sua firma su tutti i veicoli di produzione.\nVersioni.\nDiablo (1990\u20131994).\nIl lay-out della vettura riprende quello del Countach perch\u00e9 viene ritenuto ideale per aggiungere alla gamma Diablo anche la versione VT che diventer\u00e0 cos\u00ec la prima supercar a Quattro Ruote Motrici.\nIl motore V12 da 5,7 litri di cilindrata con distribuzione a 4 valvole per cilindro e due alberi a camme in testa per bancata, ed iniezione elettronica, venne progettato ex-novo, e battezzato col nome in codice L522.\nLe caratteristiche tecniche sono:\nLa Diablo esprime subito prestazioni notevoli. Scatta da 0 a 100 km/h in appena 4,09 secondi raggiungendo una velocit\u00e0 massima di 325\u00a0km/h, la pi\u00f9 alta fino ad allora registrata per una autovettura di serie. Come gi\u00e0 sulla Countach, la trazione \u00e8 posteriore, con il motore installato in posizione centrale longitudinale per migliorare il bilanciamento.\nLa carrozzeria della vettura \u00e8 realizzata con diversi materiali: acciaio per il tettuccio, alluminio per le portiere, i passaruota anteriori, e i brancardi posteriori, mentre si utilizzarono materiali compositi in fibra di carbonio per gli spoiler anteriore-posteriore, i cofani, e i fascioni sottoporta. Anche l'alettone posteriore a richiesta era realizzato in fibra di carbonio e verniciato nel colore della carrozzeria.\nLa Lamborghini decise di progettare da s\u00e9 anche l'efficiente sistema di iniezione elettronica che rimpiazz\u00f2 la batteria di carburatori doppio corpo Weber montati sui 12 cilindri Countach.\nLe prime Diablo presentavano una dotazione di serie ridotta all'essenziale: radio-mangianastri di base con lettore CD opzionale, finestrini a manovella, sedili regolabili a controllo manuale e, per ottimizzare il peso del veicolo, nessun sistema ABS per l'impianto frenante. Gli altri optional disponibili, oltre l'aria condizionata, erano il sedile su misura per il guidatore, l'alettone posteriore, un set di valigie a 2.600 dollari e un esclusivo orologio Breguet da 10.500 dollari. Altre caratteristiche distintive di questa prima serie sono gli specchietti retrovisori non in tinta con la carrozzeria, la mancanza di prese d'aria al paraurti anteriore, e il cruscotto di grandi dimensioni posto in posizione molto rialzata rispetto al guidatore, che in alcuni casi poteva creare problemi di visibilit\u00e0.\nDiablo VT prima serie (1993\u20131998) e VT Roadster prima serie (1995\u20131998).\nDopo tre anni di miglioramenti minori sul modello originale, per venire incontro alle crescenti aspettative dei clienti del marchio, nel 1993, la casa del Toro presenta una nuova versione, pi\u00f9 sofisticata, dell'auto: la \"Diablo VT\", dove \"VT\" sta per \"Viscous Traction\". Sulla base della piattaforma iniziale gli ingegneri Lamborghini, guidati dall'allora Direttore tecnico Luigi Marmiroli, aggiungono un sistema di trazione integrale ad accoppiamento viscoso in grado di trasferire trazione alle ruote anteriori fino alla quota del 25%, ma solo in caso di perdita di aderenza delle ruote posteriori. La Diablo VT viene dotata inoltre di un nuovo impianto frenante a quattro pistoni di derivazione Brembo, con pinze potenziate all'anteriore, e un nuovo sistema di sospensioni computerizzato a cinque modalit\u00e0 selezionabili dal conducente, con ammortizzatori elettronici messi a punto da Koni. Per migliorare la maneggevolezza e la guidabilit\u00e0 vengono inoltre apportate modifiche a frizione e servosterzo, mentre all'interno vengono ridisegnati plancia e cruscotto. Altre modifiche interessano l'impianto di climatizzazione che viene rinnovato, gli specchietti ora in tinta con la carrozzeria, le prese d'aria sotto le luci fendinebbia (in seguito adottate anche sulla versione a due ruote motrici) e nuovi pneumatici anteriori pi\u00f9 stretti, da 235/40 ZR18, mentre i posteriori sono 335/30 ZR18, pi\u00f9 adatti alla trazione integrale. Non \u00e8 ancora disponibile il sistema antibloccaggio ABS per l'impianto frenante.\nAl Salone dell'automobile di Ginevra del 1992, Lamborghini presenta una concept-car in versione aperta direttamente derivata dalla berlinetta. L'accoglienza del pubblico \u00e8 positiva, tuttavia bisogner\u00e0 attendere ancora tre anni prima che questo nuovo modello venga rilasciato sul mercato con il nome di \"Diablo VT Roadster\". Le differenze rispetto alla versione coup\u00e9 non sono di tipo meccanico bens\u00ec comprendono, oltre al tettuccio apribile in fibra di carbonio, una nuova configurazione personalizzata per il paraurti anteriore, un cofano motore profondamente modificato nella zona laterale e dei cambiamenti minori alle luci posteriori.Tra il 1996 e il 1998 vennero realizzati 8 esemplari speciali della VT da parte della Platinium Motors, la concessionaria ufficiale della casa di Sant'Agata Bolognese nella zona di San Diego e della Orange County. Tali modelli, denominati VTTT (Viscous TractionTwin Turbo), erano dotati di turbocompressori Garret T4, nuovo intercooler ed elettronica rivista, tanto da erogare una potenza di 752 CV ed una velocit\u00e0 massima di 353\u00a0km/h. Per contenere le nuove prestazioni, la vettura venne dotata di un nuovo impianto frenante maggiorato.\nDiablo SE 30 (1993).\nNel 1988, per celebrare il 25\u00ba anniversario della sua fondazione, la casa di Sant'Agata Bolognese aveva iniziato la produzione della Countach Anniversario. Nel 1993 la Lamborghini si mise di nuovo all'opera per creare una versione speciale della Diablo, in vista del 30\u00ba anniversario.\nLa \"Diablo SE 30\" (dove SE sta per \"Special Edition\") fu presentata nel settembre 1993, ed era concepita espressamente per la pista: questa nuova versione venne alleggerita di circa 125 chilogrammi eliminando buona parte delle dotazioni di serie sulla versione standard. I vetri laterali vennero sostituiti da vetro sintetico; il volante venne ridotto di dimensioni e i sedili fabbricati in fibra di carbonio; anche per gli interni venne utilizzata fibra di carbonio e alcantara, rimuovendo aria condizionata e impianto radio; esternamente, la maggior parte della carrozzeria era ancora in alluminio, ma pi\u00f9 parti furono sostituite con 'carbonio'; il cofano motore posteriore fu ridisegnato; venne aggiunto uno spoiler posteriore regolabile; i freni a disco furono maggiorati sia all'anteriore che al posteriore; i cerchi vennero realizzati dalla Pirelli usando una speciale lega di magnesio ultra-leggera. Venne inoltre eliminato l'avanzato sistema a gestione elettronica delle sospensioni della \"VT\", e al suo posto viene installato un particolare sistema di controllo per le barre antirollio, la cui rigidit\u00e0 poteva essere facilmente regolata mediante una manopola posta dentro l'abitacolo. Il motore di 12 cilindri a V di 60\u00ba sub\u00ec importanti modifiche: il sistema di iniezione elettronica fu migliorato, e il motore stesso venne modificato e alleggerito, attraverso l'uso di magnesio per i collettori di aspirazione, e la modifica delle teste dei cilindri.\nLa potenza del propulsore raggiunse i 525 CV, a 7000 giri/min, garantendo prestazioni rilevanti: la SE 30 necessitava di soli 4 secondi per toccare i 100\u00a0km/h con partenza da fermo, e raggiungeva una velocit\u00e0 massima di 331\u00a0km/h. La trazione era posteriore. Venne prodotta tra il giugno del 1994 e il novembre del 1995, con un sovrapprezzo del 15% rispetto alla Diablo VT in produzione in quel momento.\nInoltre, su 15 delle 150 unit\u00e0 venne reso disponibile uno speciale kit chiamato \"Jota\" per permettere la partecipazione ai campionati GT, anche se nessuna delle 15 vetture gareggi\u00f2 mai in alcuna competizione ufficiale. La \"SE 30 Jota\" disponeva di una potenza di 600 CV a 7300 giri/min, grazie ad ulteriori modifiche al sistema di iniezione elettronica: le uniche differenze visibili tra questa versione e la SE 30 \"normale\" erano la copertura del motore, caratterizzata da due grosse prese d'aria affusolate per migliorare il raffreddamento, e il logo \"Jota\" apposto sul retro della vettura.\nDiablo SV prima serie (1995\u20131998).\nNel 1995 un nuovo modello va ad arricchire la gamma, \u00e8 la \"Diablo SV\" o \"Super Veloce\". Questa versione a trazione posteriore e sospensioni meccaniche, \u00e8 equipaggiata con una specifica aggiornata del propulsore che ora raggiunge una potenza di 520\u00a0CV. Altre caratteristiche distintive sono i cerchi posteriori da 18\", freni anteriori e posteriori maggiorati, quadro strumenti riprogettato, e un nuovo alettone regolabile a tre elementi nero, o personalizzabile del colore della carrozzeria. Viene inoltre montato un nuovo paraurti anteriore con prese d'aria rimodellate e nuove luci fendinebbia e, dal 1998, anche i caratteristici fari a scomparsa sono sostituiti da un nuovo tipo a vista. Ma il particolare pi\u00f9 evidente di questa versione \u00e8 senza dubbio il grande logo \"SV\" che occupa tutta la fiancata, comunque eliminabile al momento dell'ordine.\nDiablo VT e VT Roadster seconda serie (1999).\nLa seconda serie della \"VT coup\u00e9\" e \"VT Roadster\" \u00e8 essenzialmente un aggiornamento stilistico. Vengono adottate le luci scoperte della \"Sport Veloce\" e nuovi cerchi da 18\" sui due assi, e anche gli interni vengono ridisegnati, mentre sul piano meccanico si registra il potenziamento dell'impianto frenante con l'introduzione dell'ABS.\nIl motore V12 da 5,7 litri sviluppa ora una potenza di 530 CV, ed \u00e8 inoltre equipaggiato con il variatore di fase, che ne migliora il rendimento, riducendo consumi ed emissioni. Leggermente migliorate le prestazioni, con un tempo di accelerazione 0\u2013100\u00a0km/h che scende sotto il muro dei 4 secondi. Nonostante il notevole investimento economico affrontato per questi aggiornamenti, la Lamborghini sospende la produzione della versione VT dopo appena un anno.\nDiablo SV seconda serie (1999).\nCome per le versioni aggiornate della VT coup\u00e9, e VT Roadster, anche per la \"Super Veloce\" seconda serie i cambiamenti principali sono di tipo estetico: corpo vettura ridisegnato in alcuni particolari: fari a vista, nuove ruote da 18\", freni potenziati con ABS e nuovo motore da 530\u00a0CV con tecnologia VVT. Anche la \"SV seconda serie\" venne prodotta solo nel 1999.\nDiablo GT (1999).\nSe la Super Veloce era gi\u00e0 una versione pressoch\u00e9 pronta per la pista, la \"Diablo GT\" si spingeva ben oltre.\nIl suo progetto derivava infatti da un prototipo (denominato \"GT1\"), espressamente sviluppato per le gare di durata, ma che non corse mai.\nQuesto modello a trazione posteriore con carrozzeria realizzata in gran parte in fibra di carbonio e le porte in alluminio, venne prodotto in appena 80 unit\u00e0 e fu ufficialmente venduto solo in Europa.\nIl motore 12 cilindri venne portato alla cilindrata di 5992\u00a0cm\u00b3 allungando la corsa da 80 a 84 millimetri, furono cambiate le valvole di aspirazione e scarico e migliorato il sistema di fasatura delle valvole stesse. Il risultato fu un motore da 575\u00a0CV (423\u00a0kW) a 7300 giri/min. e coppia massima di 630 N\u00b7m (64 kgm) a 5500 giri/min. che spingeva la Diablo GT fino alla velocit\u00e0 di 338\u00a0km/h con scatto da 0 a 100\u00a0km/h in appena 3,7 secondi. Tra gli optional era offerta anche la scelta di una differente rapportatura del cambio, pi\u00f9 corta, capace di abbassare il tempo sullo 0\u2013100\u00a0km/h a soli 3\"4, e il \"Lamborghini ENCS\" (\"E\"xhaust \"N\"oise \"C\"ontrol \"S\"ystem), un sistema di scarico speciale che aumentava la velocit\u00e0 massima fino a 340\u00a0km/h.\nMolte le modifiche introdotte:\nIn particolare gli aggiornamenti aerodinamici comprendevano un nuovo taglio per il paraurti anteriore, la vistosa presa d'aria sul cofano adottata gi\u00e0 sulla \"SE 30 Jota\", dei nuovi parafanghi anteriori svasati e un profilo estrattore modificato per il fondo-vettura. Gli interni, particolarmente curati, presentavano rivestimenti in pelle e alcantara con elementi in fibra di carbonio, volante sportivo di diametro inferiore al modello standard e sedili da gara con cinture di sicurezza a 4 punti di ancoraggio. Completavano la dotazione di serie l'impianto di climatizzazione e il navigatore satellitare GPS con display sulla console centrale che, collegato ad una telecamera posta sul retro della vettura, poteva essere utilizzato per facilitare le manovre in retromarcia. Infine era disponibile come optional il sistema di protezione a doppio airbag. Vennero prodotti 80 esemplari.\nDiablo VT 6.0 (Diablo VT terza serie, 2000\u20132001).\nDopo l'entrata del marchio Lamborghini nel gruppo Audi AG a met\u00e0 degli anni novanta, la nuova propriet\u00e0 prefer\u00ec congelare i programmi di sviluppo per l'erede della Diablo, decidendo di continuare a puntare sulla collaudata sportiva. La \"VT 6.0\" fu il primo e ultimo restyling veramente intensivo implementato dalla nuova Propriet\u00e0, perlopi\u00f9 un aggiornamento estetico del modello esistente.Vennero apportati cambiamenti stilistici sia alla carrozzeria che agli interni, al paraurti anteriore, alle prese d'aria e al frontale. Vennero anche ridisegnati il quadro strumenti, i sedili e la leva del cambio. Inoltre, l'ormai datato V12 5.7 fu sostituito da una versione pi\u00f9 evoluta. Il nuovo motore da 6 litri, controllato da una versione aggiornata del software, derivava dall'unit\u00e0 montata sulla Diablo GT, ed era di per s\u00e9 una versione affinata del vecchio 5.7 litri. Le modifiche principali consistevano nel nuovo sistema di aspirazione e scarico, controllato da un sistema di valvole a fasatura variabile perfezionato, e nel montaggio di alberi a camme leggermente meno aggressivi rispetto a quelli usati per la GT. Il risultato fu un rilascio pi\u00f9 graduale della potenza sulle ruote motrici posteriori. Inoltre, gli ingegneri Audi apportarono miglior\u00ece alla trazione integrale, partendo dall'esperienza maturata con l'Audi quattro. Modifiche minori interessarono le sospensioni, e i cerchi da 18 pollici furono ridisegnati. Un piccolo numero di VT 6.0 fu costruito, a richiesta dei clienti, con la sola trazione posteriore.\nQuesta versione venne prodotta solo dal 2000 al 2001 in 260 esemplari, marcando l'ultimo periodo di presenza del modello sul mercato, prima della definitiva sostituzione con la Murci\u00e9lago.\nEcco una panoramica delle maggiori modifiche introdotte:\nDi questo modello vennero anche prodotti due unit\u00e0 speciali nel 2001.\nDiablo Millennium Roadster (2000) - Diablo VT 6.0 Special Edition (2001).\nSebbene la produzione di serie della Diablo fosse terminata nel 2000, Audi decise di produrne altre due versioni a tiratura limitata, per dare a questo modello, un finale di carriera in grande stile. La prima, denominata \"Millennium Roadster\", vestiva il corpo vettura dell'ultima VT Roadster ma mancavano sia la trazione integrale del modello VT che le sospensioni computerizzate. Era verniciata con un colore che Lamborghini definiva \"Argento metallizzato Millennium\" e presentava speciali dotazioni come lo spoiler posteriore in carbonfibra, con sezione centrale trasparente.\nUn'edizione speciale della Diablo 6.0 venne presentata al pubblico al Motor Show di Ginevra del 2001. La \"VT 6.0 Special Edition\" era per lo pi\u00f9 un'evoluzione del modello ridisegnato dall'Audi nel 2000. Le innovazioni peculiari erano principalmente di carattere estetico e includevano due verniciature a scelta del cliente: \"Oro Elios\", una speciale tinta oro metallizzata e \"Marrone Eklipsis\", un marrone scuro metallizzato. I colori interni erano in sintonia con la verniciatura. Gli inserti a vista, in fibra di carbonio, sia interni che esterni, vennero realizzati con uno speciale filo di titanio, che crea un particolare effetto iridescente. Sia i sedili che il cruscotto erano rivestiti con una pelle speciale, e l'impianto stereo integrava sia DVD audio che sistema di navigazione. Furono in totale costruiti 42 esemplari, di entrambi i colori. Il veicolo marcava la definitiva uscita dal mercato per Diablo, dopo 11 anni di successi. Le specifiche tecniche della \"6.0 SE\" rimangono invariate rispetto al modello del 2000.\nEdizioni Speciali (1991-2000).\nLamborghini periodicamente realizz\u00f2 versioni estreme a produzione molto limitata, anche pi\u00f9 rare e sofisticate di versioni come SE 30, Diablo GT e Millennium Edition. Questi modelli includono la serie \"Alpine Edition\" che montava un avanzato sistema sonoro di diffusione Alpine, la \"VTR\" e \"VTR Roadster\" che usavano componenti di derivazione SE 30, una variante del SV a tema Victoria's Secret, una versione prodotta su misura per il miliardario Malcolm Forbes, la \"\"Monterey Edition\" SV\" esclusivamente per il mercato americano e i gi\u00e0 citati \"Jota\". Nel 1998 per celebrare i 35 Anni della nascita della casa del Toro, vennero realizzati alcuni esemplari di Diablo 35\u00ba Anniversario in serie numerata.\nVersioni da gara.\nDurante il lungo arco di vita dell'auto, furono prodotti anche diversi modelli da gara. Ci fu una prima versione realizzata per competere nella classe GT1 del campionato BPR Global GT Series divenuto poi Campionato FIA GT, due diverse versioni basate sulla classe GT2, e modelli da corsa generici denominati \"SV-R\" (da non confondere con la SVR) e \"SVS\".\nLa Diablo nei reparti di polizia.\nLa polizia sudcoreana ha ricevuto in dotazione una Lamborghini Diablo VT del 1998 nel proprio parco veicoli."}
{"id": "233753", "revid": "1355461", "url": "https://it.wikipedia.org/wiki?curid=233753", "title": "Unione Monarchica Italiana", "text": "L'Unione Monarchica Italiana (UMI) \u00e8 un'associazione politica italiana fondata nel 1944 sotto il Regno di Vittorio Emanuele III, con l'intento di restaurare in Italia la monarchia costituzionale. L'UMI sostiene il principe Aimone di Savoia-Aosta nella questione dinastica.\nStoria.\nOrigini.\nL'organizzazione nacque ufficialmente il 1\u00ba ottobre 1945 a Firenze, dove fu tenuto il primo congresso. La nuova associazione assunse la denominazione provvisoria di \"Unione Monarchica Italiana\", e il 20 ottobre ricevette l'autorizzazione da un'omonima organizzazione romana a utilizzare questa sigla in cambio della promessa di gestire il movimento giovanile della neonata associazione monarchica, il Fronte monarchico giovanile.\nLa sua finalit\u00e0 era l'instaurazione, con metodo democratico, della monarchia costituzionale in Italia in caso di sconfitta nel referendum istituzionale.\nAl termine della Seconda guerra mondiale a seguito dell'esito del referendum istituzionale del 2 giugno 1946, si vide la vittoria della repubblica sulla monarchia.\nNella Repubblica.\nL'Unione monarchica italiana divenne inizialmente un movimento elitario, composto principalmente da personalit\u00e0 di spicco dell'ex Regno d'Italia, senza scendere nell'agone elettorale.\nNel 1961, con l'elezione di Sergio Boschiero a segretario nazionale del Fronte monarchico giovanile, l'associazione assunse una connotazione nazional-popolare.\nSuccessivamente eletti Presidente Nazionale l\u2019Avv. Rinaldo Taddei e Segretario Generale il Comm. Sergio Boschiero l\u2019UMI continuer\u00e0 una stagione di fervente attivit\u00e0. \nDopo la morte del Re l\u2019UMI tenne il X Congresso Nazionale che affronter\u00e0 la questione dinastica determinando nuove scissioni, ma di modeste dimensioni. L\u2019UMI riconobbe in S.A.R. il Principe Amedeo d\u2019Aosta il successore di Umberto II. I seguaci di Vittorio Emanuele lasciarono l\u2019UMI e furono eletti Presidente Nazionale Giuseppe Costamagna, Segretario Generale Giovanni Semerano, Vice Presidente Camillo Zuccoli e Segretario del Fronte Monarchico Giovanile Ettore Laugeni. \nRicostituzione.\nAlle soglie del 2000 l\u2019UMI rinnova tutta la sua dirigenza eleggendo Presidente Onorario Giovanni Semerano, Presidente Nazionale Gian Nicola Amoretti, Segretario Generale Sergio Boschiero che rientrato nell\u2019UMI riconobbe la giustezza delle posizione dell\u2019Unione. \nNel corso del XII congresso nazionale, svoltosi a Roma dal 23 al 25 novembre 2012, anche Sergio Boschiero \u00e8 stato nominato Presidente Onorario, mentre Alessandro Sacchi \u00e8 stato eletto Presidente e Davide Colombo Segretario Nazionale.\nUnione monarchica italiana oggi.\nL'attivit\u00e0 principale del movimento oggi mira alla modifica dell'articolo 139 della Costituzione: \u201cLa forma repubblicana non pu\u00f2 essere oggetto di revisione costituzionale\u201d. Questo per aprire alla possibilit\u00e0 di un nuovo referendum istituzionale.\nAlle Elezioni politiche del 2018, nelle liste della Lega - Salvini Premier, viene eletto alla Camera dei deputati il Prof. Giuseppe Basini, militante del PLI ma anche componente dell'ufficio di Presidenza dell'UMI."}
{"id": "233757", "revid": "287204", "url": "https://it.wikipedia.org/wiki?curid=233757", "title": "Antiche unit\u00e0 di misura del circondario di Alessandria", "text": "Sono qui riportate le conversioni tra le antiche unit\u00e0 di misura in uso nel circondario di Alessandria e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl braccio lungo di Alessandria si usa per i panni, il braccio corto di Alessandria per le stoffe in seta, il raso piemontese per le stoffe in genere.\nI trabucchi di Alessandria, Valenza, Cassine, e San Salvatore si dividono in 6 piedi, il piede in 12 once, l'oncia in 12 punti, il punto in 12 atomi.\nII braccio lungo di Valenza e quello di San Salvatore servono per le tele. Il braccio corto di Valenza e quello di San Salvatore servono per lo stoffe di seta. Queste braccia come il raso si dividono in met\u00e0, terzi, quarti, ecc.\nII braccio milanese usato in Valenza si divide in 12 once, ed il braccio pavese si divide in 16 once.\nLa tesa di Felizzano si divide in 5 piedi manuali. Il piede manuale in 8 once.\nNel comune di Rivarone usavasi anche il trabucco di Piemonte eguale a metri 3,08642.\nMisure di superficie.\nIl piede quadrato si divide in 12 once di piede quadrato, l'oncia in 12 punti, il punto in 12 atomi di piede quadrato.\nIl trabucco quadrato di Alessandria si divide in 6 Piedi di trabucco quadrato, il piede di trabucco in 12 once.\nLa tavola, unit\u00e0 delle misure agrarie, \u00e8 di 4 trabucchi quadrati, e si divide in 12 piedi di tavola, il piede in 12 once, l'oncia in 12 punti di tavola, il punto in 12 atomi di tavola.\nLo staio piccolo \u00e8 di 12 tavole; lo staio grande di 18 tavole. Otto staia piccole fanno il moggio piccolo; ed otto staia grandi fanno il moggio grande.\nNel comune di Montecastello si usava solamente il moggio grande, e nessun uso vi si faceva del moggio piccolo.\nI moggi di Cassine, Valenza, Borgoratto, Felizzano, Castel d'Annone, Cerro, Quattordio e Quargnento si dividono in 8 staia e gli stari in 12 tavole, i moggi e le loro divisioni servono per la misura dei terreni.\nLa pertica pavese usata in Bassignana si divide in 24 tavole.\nLa tavola \u00e8 di 4 trabucchi quadrati.\nIl braccio superficiale da legname usato in Valenza \u00e8 il quadretto superficiale pavese, corrispondente a 4 braccia pavesi quadrate.\nLa biolca di Rivarone si divide in 8 staia, lo staio in 10 pertiche eguali a quelle di Piemonte.\nPer il comune di Lazzarone \u00e8 pure indicato un moggio corrispondente ad ettari 0,310184, che nelle tavole del 1807 \u00e8 portato come eguale ad ettari 0,309557.\nMisure di volume.\nII piede manuale cubo \u00e8 di 512 once cube del piede piemontese.\nIl piede cubo piemontese \u00e8 di 1728 once cube e si divide in 12 once di piede cubo, l'oncia in 12 punti, il punto in 12 atomi di piede cubo.\nIl trabucco piemontese cubo \u00e8 di 216 piedi cubi, e si divide in 6 piedi di trabucco cubo, il piede in 12 once, l'oncia in 12 punti, il punto in 12 atomi di trabucco cubo.\nIl braccio milanese cubo era poco usato.\nIn Valenza si usava pure un carro per il combustibile eguale a metri cubi 3,986898, ed un trabucco da muro di metri cubi 4,083499.\nMisure di capacit\u00e0 per gli aridi.\nLa salma d'Alessandria si divide in 12 staia; lo staio in 16 coppi.\nNel comune di Rivarone una misura di 8 staia chiamavasi sacco.\nLo staro di Valenza, come quello di Cassine e quello di San Salvatore, si dividono in 16 coppi.\nIn Valenza 8 stari fanno un sacco.\nMisure di capacit\u00e0 per i liquidi.\nLa brenta di Alessandria si usava per il vino ed altri liquori, e si divide in 34 pinte.\nLa brenta usata nei mandamenti di Bassignana e San Salvatore si divide in 48 pinte e la pinta in 2 boccali.\nLa brenta di Valenza si divide in 36 pinte locali.\nLa brenta di Bosco \u00e8 di 36 pinte d'Alessandria.\nLa brenta usata nelle borgate di Quattro Cassine, Pollastra e Levata \u00e8 di 48 pinte d'Alessandria.\nNel mandamento di San Salvatore e nella borgata Monti di Valenza si faceva anche qualche uso della brenta del Monferrato la cui capacit\u00e0 \u00e8 di litri 73,2105.\nPesi.\nIl rubbo si divide in 25 libbre, la libbra in 12 once, l'oncia in 24 denari, il denaro in 24 grani. Sei rubbi fanno un cantaro.\nLa libbra farmaceutica piemontese si divide in 12 once, l'oncia in 8 dramme, la dramma in 3 scrupoli, lo scrupolo in 20 grani.\nIl rubbo di Rivarone corrisponde al rubbo di peso grosso di Genova. Sei rubbi fanno un cantaro."}
{"id": "233758", "revid": "2091899", "url": "https://it.wikipedia.org/wiki?curid=233758", "title": "Antiche unit\u00e0 di misura della provincia di Ancona", "text": "Sono qui riportate le conversioni tra le antiche unit\u00e0 di misura in uso nella provincia di Ancona e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl braccio mercantile di Ancona ed il braccio mercantile di Macerata si dividono in tre palmi, il palmo in 12 once.\nTre braccia fanno la canna mercantile.\nLa canna architettonica romana si divide in 10 palmi, il palmo in 12 once, l'oncia in 5 minuti.\nLa canna detta di Macerata si divide in 10 piedi, il piede in 18 Once.\nIl braccio mercantile di Iesi, e quelli di Montalboddo, Montenuovo, Sinigaglia, il piede antico per gli scavi di Sinigaglia, ed il piede da legname di Montalboddo si dividono in 12 once.\nLa canna da legno e da muro di Iesi si divide in 10 piedi, il piede in once 21 1/2.\nLa canna da terra di Montalboddo si divide in 10 piedi, il piede in once 10 (eguali ad once della canna architettonica romana 24 1/2), l'oncia in minuti 10.\nLa canna da terra di Montenuovo si divide in 10 piedi, il piede in once 31.\nLa canna antica da muro di Sinigaglia si divide in 10 piedi, il piede in 12 once.\nLa canna da terra di Sinigaglia si divide in 10 piedi, il piede in once 30, l'oncia in 8 ottave, l'ottava in 72 grani.\nLa canna da terra, muro, e legname di Ancona si divide in 10 piedi, il piede in 22 once.\nLa canna da terra di Arcevia si divide in 10 piedi, il piede in once 23 1/2.\nLa canna da terra di Castelfidardo si divide in 10 piedi, il piede in once 21.\nLa canna da terra di Castelleone si divide in 10 piedi, il piede in once 22 1/2.\nLa canna da terra di Connaldo si divide in 10 piedi, il piede in once 30 3/5.\nLa canna da terra di Genga si divide in 16 piedi, il piede in once 21 1/2.\nLa canna da terra di Loreto si divide in 10 piedi, il Piede in 28 once.\nLa canna da terra di Osimo si divide in 10 piedi, il piede in once 20 2/5.\nLa canna da terra di Sassoferrato si divide in 10 piedi, il piede in once 23 1/4.\nLa canna da terra di Staffolo si divide in 10 piedi, il piede in once 33 3/5.\nLa stessa canna si divide anche in 16 piedi, il piede in once 21.\nLa canna da terra di Tomba di Sinigaglia si divide in 10 piedi, il piede in Once 31 7/8.\nMisure di superficie.\nLa soma per i terreni in piano di Ancona si divide in 625 canne quadrate. La soma per i terreni a mezza costa in canne quadrate 700. La soma pei terreni a tutta costa in canne quadrate 850.\nLa canna quadrata in 100 piedi quadrati, il piede quadrato in once quadrate 484.\nIl rubbio di Arcevia si divide in 8 coppi, la coppa in 100 canne quadrate, la canna quadrata in 100 piedi quadrati, il piede quadrato in once quadrate 552 1/4.\nIl rubbio di Barbara si divide in 900 canne quadrate, la canna quadrata in 100 piedi quadrati, il piede quadrato in once quadrate 484.\nIl modiolo di Castelfidardo si divide in 100 canne quadrate, la canna quadrata in 100 piedi quadrati, il piede quadrato in 441 once quadrate.\nLa soma di Castelleone si divide in 8 coppe, la coppa in 100 canne quadrate, la canna quadrata in 100 piedi quadrati, il piede quadrato in once quadrate 506 1/4.\nLa soma di Corinaldo si divide in 400 canne quadrate, la canna quadrata in 100 piedi quadrati, il piede quadrato in once quadrate 936 9/25.\nLa soma di Fabriano si divide in 8 coppe, la coppa in 4 provende, la provenda in 42 canne quadrate, la canna quadrata in 100 piedi quadrati, il piede quadrato in 324 once quadrate.\nLa soma di Filottrano si divide in 960 canne quadrate, la canna quadrata in 100 piedi quadrati, il piede quadrato in 441 once quadrate.\nLa coppa di Genga si divide in 61 canne quadrate, la canna quadrata in 256 piedi quadrati, il piede quadrato in once quadrate 462 1/4.\nIl rubbio di Iesi si divide in 1000 canne quadrate, la canna quadrata in 100 piedi quadrati, il piede quadrato in once quadrate 462 1/4.\nIl modiolo di Loreto si divide in 100 canne quadrate, la canna quadrata in 100 piedi quadrati, il piede quadrato in once quadrate 784.\nIl rubbio di Montalboddo si divide in 8 coppe, la coppa in canne quadrate 81 1/4, la canna quadrata in 100 piedi quadrati, il piede quadrato in 100 once quadrate.\nIl rubbio di Montonuovo si divide in 400 canne quadrate, la canna quadrata in 100 piedi quadrati, Il rubbio di Montesanto per i terreni in piano \u00e8 di Canne quadrate 625. Il rubbio per i terreni a mezza costa di canne quadrate 700. Il rubbio pei terreni a tutta costa di canne quadrate 800, la canna quadrata di 100 piedi quadrati, il piede quadrato di once quadrate 506 1/4.\nIl modiolo di Osimo si divide in 100 canne quadrate, la canna quadrata in 100 piedi quadrati, il piede quadrato in once quadrate 416 4/25.\nLa coppa di Sassoferrato si divide in 4 staia, lo staio in 25 canne quadrate, la canna quadrata in 100 piedi quadrati, il piede quadrato in once quadrate 540 9/16.\nIl rubbio di Serra de' Conti si divide in 1200 canne quadrate, la canna quadrata in 100 piedi quadrati, il piede quadrato in once quadrate 441.\nIl rubbio di Serra S. Quirico si divide in 8 coppe, la coppa in 100 canne quadrate, la canna quadrata in 100 piedi quadrati, il piede quadrato in once quadrate 441.\nLa soma di Sinigaglia si divide in 400 canne quadrate, la canna quadrata in 100 piedi quadrati, il piede quadrato in 900 once quadrate.\nIl modiolo di Staffolo si divide in 100 canne quadrate, la canna quadrata in 100 piedi quadrati, il piede quadrato in once quadrate 1128 24/25.\nLa soma di Tomba di Sinigaglia si divide in 8 coppe, la coppa in 50 canne quadrate, la canna quadrata in 100 piedi quadrati, il piede quadrato in once quadrate 1016 1/64.\nMisure di volume.\nMille piedi cubi, meno per le misure antiche, fanno una canna cuba.\nIl piede cubo usato in tutta la provincia \u00e8 di once cube 5832.\nIl palmo cubo di once cube 1728, l'oncia cuba di minuti cubi 125.\nIl piede cubo di Ancona \u00e8 di once cube 10648.\nIl piede cubo di Filottrano d'once cube 9261.\nIl piede cubo di Monte San Vito d'once cube 11390,625.\nIl piede cubo di Iesi di once cube 9938,375.\nIl piede cubo di Osimo di once cube 8489,664.\nIl piede cubo di Arcevia di once cube 7414,875.\nIl piede cubo di Castelleone di once cube 6859, l'oncia \u00e8 sempre la medesima.\nII piede cubo antico di Sinigaglia ed il piede cubo antico per gli scavi pure di Sinigaglia si dividono rispettivamente in 1728 once cube.\nMisure di capacit\u00e0 per gli aridi.\nIn Ancona ed in tutti i Comuni della Provincia, meno i seguenti, il rubbio \u00e8 diviso in 8 coppe, la coppa in 4 provende, la provenda in 8 scodelle.\nNei comuni di Iesi, Arcevia, Castelleone, Castel Bellino, Maiolati, Cupramontana, Monsano, S. Paolo, Mergo, lo stesso rubbio si divide in 8 coppe, la coppa in 5 provende, la provenda in 8 scodelle.\nNel comune di Corinaldo lo stesso rubbio si divide in 8 coppe, la Coppa in 6 provende, la provenda in 8 scodelle.\nMisure di capacit\u00e0 per i liquidi.\nLa soma da vino di Ancona si divide in 2 barili, il barile in 24 boccali, il boccale in 4 fogliette.\nIl metro da olio di Ancona si divide in 12 boccali, il boccale in 4 fogliette, la foglietta in 4 misurelle.\nLa soma da vino di Agugliano si divide in 2 barili, il barile in 25 boccali, il boccale in 4 fogliette.\nLa soma da vino di Arcevia si divide in 2 barili, il barile in 25 boccali, il boccale in 4 foglietto.\nLa soma da vino di Iesi si divide in 4 barili, il barile in 16 boccali, il boccale in 4 fogliette.\nLa soma da olio di Iesi si divide in 61 boccali, il boccale in 4 fogliette.\nLa soma da vino di Osimo si divide in 3 barili, il barile in 16 boccali, il boccale in 4 fogliette.\nTalora si divide pure in 2 barili, ed allora il barile si fa di 24 boccali.\nLa soma da vino di Fabriano si divide in 2 barili, il barile in 21 boccali, il boccale in 4 Fogliette.\nLa broccatella da olio di Fabriano si divide in 5 boccali, il boccale in 4 fogliette.\nLa soma da vino di Corinaldo si divide in 2 barili, il barile in 30 boccali, il boccale in 4 fogliette.\nLa soma da vino di Loreto si divide in 2 barili, il barile in 16 boccali, il boccale in 4 fogliette.\nLa soma da vino di misura nuova di Sinigaglia si divide in 2 barili, il barile in 20 boccali, il boccale in 4 fogliette.\nLa soma da vino di misura vecchia di Sinigaglia si divide in 4 barili, il barile in boccali 12 1/2, il boccale in 4 fogliette.\nSi divideva pure in 4 barili, il barile in Orcie o Brocche 2 1/2, l'orcia in boccali 5.\nIl mastello da olio di Sinigaglia si divide in 3 metri, il metro in brocchette 7 1/2, la brocchetta in boccali 2, il boccale in fogliette 4, la foglietta in 8 misure.\nLa soma da vino di Sassoferrato si divide in 2 barili, il barile in 26 boccali, il boccale in 4 fogliette.\nLa soma da vino di Serra S. Quirico si divide in 4 barili, il barile in 18 boccali, il boccale in 4 fogliette.\nLa soma da vino di Castelleone si divide in 48 boccali, il boccale il 4 fogliette.\nLa soma da vino di Montenuovo si divide in 42 boccali, il boccale in 4 fogliette.\nLa cannata da olio di Arcevia si divide in 10 boccali, il boccale in 4 fogliette, la foglietta in 4 quartucci.\nIl metro da olio di Loreto si divide in 8 boccali, il boccale in 4 fogliette, la foglietta in 4 quartucci.\nLa soma da olio di Corinaldo si divide in 60 boccali, il boccale in 4 fogliette.\nIl metro da olio di Osimo si divide in boccali 7 1/2, il boccale in 4 fogliette.\nNella citt\u00e0 di Ancona, e nei comuni che ne seguivano l'uso in fatto di misure da vino, si usava pure una soma da mosto di litri 78,30 divisa in 2 barili, il barile in 27 boccali.\nNel comune di Montenuovo l'olio si vendeva a peso, e la misura d'una libbra romana corrispondeva a litri 0,370.\nPesi.\nLa libbra si divide in 12 once, l'oncia in 8 ottave, l'ottava in 3 denari, il denaro in 24 grani.\nTerritorio.\nNel 1874 nella provincia di Ancona erano presenti 51 comuni divisi in 14 mandamenti; nella provincia era presente il solo circondario di Ancona."}
{"id": "233759", "revid": "107383703", "url": "https://it.wikipedia.org/wiki?curid=233759", "title": "Antiche unit\u00e0 di misura della provincia di Arezzo", "text": "Sono qui riportate le conversioni tra le antiche unit\u00e0 di misura in uso nella provincia di Arezzo e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nA causa del metodo inappropriato utilizzato nelle province toscane nel 1808 e a causa dell'impossibilit\u00e0 di reperire tutti i campioni originali, nel 1877 venne stabilito di utilizzare per le unit\u00e0 toscane i valori del 1808 per\u00f2 in forma approssimata.\nMisure di lunghezza.\nIl braccio si divide in 20 soldi, il soldo in 12 denari, il denaro in 12 punti.\nIl passetto, misura da stoffe, \u00e8 uguale a 2 braccia.\nLa canna agrimensoria, base della misura dei terreni, \u00e8 eguale a 5 braccia.\nUna misura di 4 braccia dicesi canna mercantile.\nIl passetto da panno di Arezzo corrisponde a Braccia 1 1/6. Il passetto da tela a braccia 1 1/3.\nIl passetto di Foiano \u00e8 di Braccia 1 1/4.\nIl passetto da tela di Cavriglia \u00e8 di Braccia 1 1/4.\nIl piede da travi di Sestino \u00e8 di soldi 11 del braccio fiorentino.\nMisure di superficie.\nIl quadrato, misura agraria, si divide in 10 tavole, la tavola in 10 pertiche, la pertica in 10 deche, la deca in 10 braccia quadrate.\nUna misura di 5000 braccia quadrate, eguale alla met\u00e0 del quadrato legale e distinta col nome di stioro, si usava nei comuni di Anghiari, Arezzo, Bucine, Castelfocognano, Castelfranco di Sopra, Foiano della Chiana, Laterina, Monto Santa Maria Tiberina, Monte San Savino, Montevarchi, Pergine, S. Sepolcro, Terranova Bracciolini.\nMisure di volume.\nIl traino, misura del legname da costruzione, \u00e8 di 2 braccia cube, e si divide in 12 braccioli o braccia di traino, il bracciolo in 12 once di traino, l'oncia di traino in 111 1/9 soldi cubi.\nIl braccio cubo \u00e8 di 8 000 soldi cubi, il soldo cubo di 27 quattrini cubi, il quattrino cubo di 64 denari cubi.\nLa catasta, misura per la legna da fuoco, di 24 braccia cube, si divide in met\u00e0, terzi, quarti.\nNell'uso abituale di qualche comune la catasta si fa di 18 braccia cube.\nMisure di capacit\u00e0 per gli aridi.\nIl sacco si divide in 3 staia, lo staio in 2 mine, la mina in 2 quarti, il quarto in 8 mezzette, la mezzetta in 2 quartucci.\nOtto sacchi fanno il moggio.\nNel comune di Badia Tedalda il sacco dogli aridi si forma di quattro staia legali e non di sole tre. Lo stesso in Castel Focognano.\nNei comuni di Civitella in Val di Chiana, Foiano della Chiana, Pratovecchio, Anghiari, Montemignano e Monte Santa Maria Tiberina lo staio si divide in 24 coppe.\nNella citt\u00e0 di Cortona lo staio da grano si divide in 20 coppe.\nNel comune di Castiglionfiorentino i mugnai usano una coppa corrispondente alla ventiduesima parte dello staio legale.\nNei comuni di Cavriglia, San Giovanni Valdarno si usava uno staio per la calce del peso di 50 libbre.\nLo staio da calcina di Bucine \u00e8 indicato corrispondere a litri 30,454, ossia staia legali 1 1/4.\nLo staio da castagno di Montevarchi corrisponde a circa 31 litri. Per la calce in Montevarchi si usa lo staio legale, ma col colmo, e perci\u00f2 si ritiene corrispondere a circa 27 litri.\nIn San Sepolcro si usava una soma da calce di circa 60 litri.\nMisure di capacit\u00e0 per i liquidi.\nIl barile da vino si divide in 20 fiaschi, il fiasco in 4 mezzette, la mezzetta in 2 quartucci.\nDue barili fanno una soma, due mezzette un boccale.\nIl barile da olio si divide in 16 fiaschi, il fiasco in 4 mezzette, la mezzetta in 2 quartucci.\nDue barili fanno una soma.\nIl barile da olio di Anghiari si ritiene del peso di 110 libbre toscane, o 37,34962 chilogrammi, e si divide in 20 fiaschi, o 40 boccali.\nLa barlozza da vino di Cortona si divide in 15 boccali, il boccale in 4 fogliette, la foglietta in 2 quartucci legali.\nIn Cortona si usava una libbra da olio di 4,1786 litri circa.\nIl barile da olio di Foiano si divide in 2 staia, lo staio in 20 boccali, il boccale in 2 mezzette, la mezzetta in 2 quartucci, il quartuccio in 2 misurini.\nNel comune di Foiano si usava pure una soma da uva ragguagliata al peso di 300 libbre, e divisa in 2 bigoni.\nLa soma da vino di Monte Santa Maria si considera del peso di 240 libbre corrispondente circa a litri 82.\nIl barile da vino di Subbiano si divide in 21 fiaschi, quello da olio in 20 fiaschi, il fiasco in 2 boccali, il boccale in 2 mezzette, la mezzetta in 2 quartucci legali da vino.\nPesi.\nLa libbra si divide in 12 once, l'oncia in 8 dramme, la dramma in 3 denari, il denaro in 24 grani, il grano in 48 quarantottesimi.\n100 libbre fanno un quintale.\n150 libbre fanno un cantaro comune.\n160 libbre fanno un cantaro per la lana e i salumi.\n1 000 libbre la tonnellata.\nLa libbra mercantile serve pure per gli usi farmaceutici.\nIl grano della libbra serve pure per gli orefici.\nQuattro grani fanno un carato, peso speciale per i gioiellieri.\nTerritorio.\nNel 1874 nella provincia di Arezzo erano presenti 40 comuni divisi in 12 mandamenti; era presente il solo circondario di Arezzo."}
{"id": "233761", "revid": "640091", "url": "https://it.wikipedia.org/wiki?curid=233761", "title": "Antiche unit\u00e0 di misura del circondario di Ascoli Piceno", "text": "Sono qui riportate le conversioni tra le antiche unit\u00e0 di misura in uso nel circondario di Ascoli Piceno e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl braccio mercantile di Ascoli corrisponde a tre palmi romani, tre braccia fanno la canna mercantile.\nLa canna architettonica \u00e8 di 10 palmi romani.\nIl piede da terra di Ascoli si divide in once 29 4/5, l'oncia in 5 minuti.\nIl piede da terra di Amandola si divide in once 28 1/2.\nIl piede da terra di Arquata del Tronto si divide in once 31.\nIl piede da terra di Castignano si divide in 30 once.\nIl piede da terra di Force si divide in Once 31 2/5.\nIl palmo da terra di San Benedetto del Tronto si divide in once 22 4/5.\nIl piede da terra di Offida si divide in 26 once, l'oncia si divide sempre in 5 minuti.\nNel comune di Arquata del Tronto quattro piedi fanno una canna.\nIn tutti gli altri comuni la canna \u00e8 di 10 piedi e nel comune di S. Benedetto la canna \u00e8 di 10 palmi.\nIl soppresso comune di Roccaberarda, formante ora frazione del comune di Castignano, usava il piede da terra di Ascoli.\nMisure di superficie.\nIl rubbio di Ascoli si divide in 8 quarte, la quarta in 50 canne quadrate.\nIl modiolo di Amandola si divide in 10 staia, lo staio in 10 canne quadrate.\nIl rubbio di Arquata si divide in 8 quarte, la quarta in 4 prebende, la prebenda in 60 canne quadrate.\nLa quarta di Castignano si divide in 50 canne quadrate.\nIl modiolo di Force si divide in 100 canne quadrate. In questo comune canne quadrate 8,33 formano uno staio.\nIl modiolo di Montalto si divide in 100 canne quadrate.\nIl modiolo di San Benedetto del Tronto si divide in 100 canne quadrate.\nIl moiuro di Montegallo si divide in 10 stara, lo staro in 10 canne quadrate.\nIl rubbio di Offida si divide in 8 quarte, la quarta in 4 prebende, la prebenda in 25 canne quadrate.\nLe misure locali agrarie sono andate in disuso dopo che i nuovi catasti furono fatti sulla base della misura metrica decimale.\nMisure di capacit\u00e0 per gli aridi.\nNei comuni di Montedinove, Force, Offida, e nelle borgate Patrignone e Porchia del comune di Montalto delle Marche il rubbio si divide in 8 coppe, la coppa in 4 prebende.\nIn tutti gli altri comuni del circondario il rubbio si divide in 2 sacchi, il sacco in 4 quarte, la quarta in 4 coppi o prebende.\nMisure di capacit\u00e0 per i liquidi.\nLa soma da vino di Ascoli si divide in 2 barili, il barile in 27 boccali, il boccale in 4 fogliette.\nPer il mosto in Ascoli si usava una soma equivalente a litri 76,1691.\nIl metro da olio di Ascoli si divide in 4 caldaroli, il caldarolo in 4 boccali, il boccale in 4 fogliette.\nNell'uso comune la foglietta da olio si faceva eguale a quella del vino.\nLa soma da vino di Amandola si divide in 2 barili, il barile in 20 boccali, il boccale in 4 fogliette.\nLa caldarola da olio di Amandola si divide in Foglietto 13 1/4.\nLa caldarola da olio di Montefortino si divide in Boccali 3 1/2, il Boccale in 4 fogliette.\nLa soma da vino di Arquata si divide in 2 barili, il barile in 5 boccali, il boccale in 4 fogliette.\nLa caldarola da olio di Arquata si divide in boccali 2 1/3, il boccale in 4 fogliette.\nLa soma da vino di Montegallo si divide in 44 boccali, il boccale in 4 fogliette.\nLa caldarola da olio di Montegallo si divide in boccali 2 1/2, il boccale in 4 fogliette.\nLa soma da vino di Montalto delle Marche si divide in 2 barili, il barile in 22 boccali, il boccale in 4 fogliette.\nLa caldarola da olio di Montalto delle Marche si divide in 5 boccali, il boccale in 4 fogliette.\nIl caldarello da olio di Castignano si divide in fogliette 10 1/2. Quattro fogliette fanno un boccale.\nLa soma da vino di Force si divide in 2 barili, il barile in 22 boccali, il boccale in 4 fogliette.\nLa caldarola da olio di Force si divide in boccali 2 1/2, il boccale in 4 fogliette, la foglietta in 4 quartucci.\nLa soma da vino di Offida si divide in 2 barili, il barile in boccali 22 1/2, il boccale in 4 fogliette.\nLa caldarola da olio di Offida si divide in boccali 4 1/2, il boccale in 4 fogliette.\nPesi.\nLa libbra grossa da stadera, usata per le grosse materie di poco valore, si divide in 12 once, l'oncia in 8 ottave.\nLa libbra piccola da bilancia d'uso pi\u00f9 comune si divide in 12 once, l'oncia in 8 ottave, l'ottava in 3 denari, il denaro in 24 grani.\nLa libbra di Acquaviva segue la stessa divisione."}
{"id": "233762", "revid": "112491891", "url": "https://it.wikipedia.org/wiki?curid=233762", "title": "Antiche unit\u00e0 di misura del circondario di Asti", "text": "Sono riportate nel seguito le conversioni tra le antiche unit\u00e0 di misura italiane in uso nel circondario di Asti e il Sistema internazionale di unit\u00e0 di misura (metrico decimale), cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl piede liprando si divide in 12 once, l'oncia in 12 punti, il punto in 12 atomi. Sei piedi formano il trabucco.\n800 trabucchi formano il miglio misura itineraria.\nIl piede manuale si divide in 8 once, l'oncia come sopra.\n5 piedi manuali, ossia 40 once, formano la tesa.\nIl piede legale corrisponde ad once 6 punti 10 del piede liprando.\nIl raso, misura mercantile, si divide in met\u00e0, terzi, quarti, sesti, ottavi, sedicesimi.\nIl trabucco, base delle misure agrarie, si divide in 6 piedi, il piede in 12 once, l'oncia in 12 punti, il punto in 12 atomi.\nMisure di superficie.\nIl piede quadrato si divide in 12 once di piede quadrato, l'oncia in 12 punti, il punto in 12 atomi di piede quadrato.\nIl trabucco quadrato si divide in 6 piedi di trabucco quadrato. Quattro trabucchi quadrati formano una tavola che si divide in 12 piedi di tavola, il piede in 12 once, l'oncia in 12 punti, il punto in 12 atomi di tavola.\n12 tavole formano uno staro. 100 tavole formano la giornata, l'unit\u00e0 pi\u00f9 usata per le misure agrarie.\nIl moggio di Castelnuovo Calcea si divide in 8 stara, lo staro in 12 tavole, la tavola in 12 piedi, il piede in 12 once, l'oncia in 12 punti, il punto in 12 atomi.\nLa giornata di Rocca d'Arazzo \u00e8 di 96 tavole, e si divide in 8 staia.\nPer Tigliole 96 tavole locali fanno una giornata.\nLa giornata di Azzano \u00e8 la giornata di Piemonte, anteriore al 1818; \u00e8 ugualmente d\u00ec 100 tavole ma si divide in 8 stari di tavole 12 ciascuno.\nNei comuni di S. Marzano Oliveto e Moasca si usava comunemente dare il nome di giornata ad una misura di 96 tavole piemontesi, anteriori al 1818, eguale ad are 36,48922, divisa in 8 stari di tavole 12.\nLa giornata di Frinco \u00e8 di 96 tavole, e si divide in 8 staia di 12 tavole ciascuno.\nMisure di volume.\nIl piede cubo \u00e8 di 1728 once cube, e si divide in 12 once di piede cubo, l'oncia in 12 punti, il punto in 12 atomi di piede cubo.\n216 piedi cubi formano un trabucco cubo che si divide in 6 piedi di trabucco cubo, il piede in 12 once, l'oncia in 12 punti, il punto in 12 atomi di trabucco cubo.\n30 piedi cubi formano il trabucco camerale da muro che si divide in 6 piedi, il piede in 12 once, l'oncia in 12 punti, il punto in 12 atomi.\nQuesto trabucco camerale da muro \u00e8 il volume di un parallelepipedo rettangolo che ha un trabucco quadrato per base e 10 once d'altezza.\nIl piede manuale cubo \u00e8 di 512 once cube.\nLa tesa cuba che serve per la misura del fieno e della paglia \u00e8 di 125 piedi manuali cubi, e si divide in 5 piedi di tesa cuba, il piede in 8 once di tesa cuba.\n100 piedi manuali cubi formano la tesa di legna che \u00e8 il volume di un parallelepipedo rettangolo che ha una tesa quadrata di base e 4 piedi manuali d'altezza.\n45 piedi manuali cubi formano la tesa da pozzo.\n2592 once cube formano il carro di pietra. 2304 once cube formano il carro di sabbia.\nMisure di capacit\u00e0 per gli aridi.\nL'emina si divide in 8 coppi, o 16 mezzi coppi. Il coppo in 24 cucchiai. Cinque emine formano il sacco. Sei emine formano il sacco camerale.\nLo staio alessandrino, misura per i cereali, si divide in 16 coppi. 12 staia fanno una salma.\nNel comune di Rocchetta Tanaro si usava anche lo staio di Monferrato, equivalente a litri 16,1633.\nMisure di capacit\u00e0 per i liquidi.\nLa brenta si divide in 36 pinte, la pinta in 2 boccali, il boccale in 2 quartini, il quartino in 2 bicchieri.\n10 brente formano la carra. 8 brente formano un botallo.\nLo staio di Rocchetta Tanaro, misura per il vino, si stima del peso di 10 rubbi di Monferrato.\nPesi.\nLa libbra si divide in 12 once, l'oncia in 8 ottavi, l'ottavo in 3 denari, il denaro in 24 grani, il grano in 24 granoni.\n25 libbre fanno il rubbo.\nLa libbra medica o farmaceutica si divide in 12 once, l'oncia in 8 dramma, la dramma in 3 scrupoli, lo scrupolo in 24 grani.\nLa libbra medica corrisponde a 10 once della libbra mercantile.\nIl marco, unit\u00e0 di peso usata dagli orefici, si divide in 8 once, l'oncia in 24 denari, il denaro in 24 grani, il grano in 24 granotti.\nIl carato, peso di 4 grani, \u00e8 l'unit\u00e0 di peso per le gemme.\nLa libbra di Mombercelli si divide in 12 once, l'oncia in 8 ottavi, l'ottavo in 3 denari, il denaro in 24 grani. Questa libbra si usava solamente nella vendita dei commestibili, mentre per gli altri generi era usata la libbra ai Piemonte.\nTerritorio.\nNel 1874 nel circondario di Asti erano presenti 86 comuni divisi in 13 mandamenti."}
{"id": "233764", "revid": "123459073", "url": "https://it.wikipedia.org/wiki?curid=233764", "title": "Antiche unit\u00e0 di misura del circondario di Avellino", "text": "Sono qui riportate le conversioni tra le antiche unit\u00e0 di misura in uso nel circondario di Avellino e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1840, rese uniformi nell'intero Regno di Napoli.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nPer le misure anteriori al 1840 il passo si divide in 7 palmi, il palmo in 12 once, l'oncia in 5 minuti.\n8 palmi fanno una canna. 10 palmi fanno una pertica. 10 passi fanno una catena. 100 catene fanno il miglio.\nCome base delle misure agrarie si usavano nei diversi comuni passi da terra di palmi 4, 5 1/2, 6, 7 1/3, 7 2/3, 8, 12.\nMisure di superficie.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nLa Canna quadrata prima del 1840 era di soli 64 Palmi quadrati.\nMisure di volume.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nSecondo l'uso anteriore al 1840 mille palmi cubi fanno una pertica cuba, e 512 palmi cubi fanno la canna cuba.\nLa canna di costumanza per le fabbriche equivale ad un quarto di canna abusiva cuba.\nLa canna per la legna da fuoco di 256 palmi cubi abusivi equivale a mezza canna abusiva cuba.\nPalmi cubi abusivi 9 1/3 fanno la soma per l'arena che si divide in 7 cofani.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nIl tomolo, tanto prima che dopo il 1840, si divide in 24 misure.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nI pesi indicati perle misure del vino sono quelli del volume di acqua distillata che dovevano contenere, e non servono che di nomenclatura distintiva.\nI pesi indicati per le misure dell'olio sono quelli del volume di olio che devo in esso contenersi, giacch\u00e9 nel sistema metrico napoletano l'olio si misurava a peso e non a capacit\u00e0.\nPesi.\nSecondo la legge del 1840 cento rotoli fanno un cantaro; il rotolo \u00e8 di once 33 1/3 e si divide in 1000 trappesi.\nLa libbra si divide in 12 once, l'oncia in 30 trappesi.\nSecondo l'uso anteriore alla legge del 1840 cento libbre fanno un cantaro piccolo.\nSecondo la variet\u00e0 dei luoghi e delle merci si usano pure rotoli di Once 30, 36, 39, 42, 44, 48, 52 e 56.\nGli orefici dividono l'oncia in 30 trappesi ed il trappeso in 20 acini.\nI gioiellieri dividono l'oncia in 130 carati, il carato in 4 grani, il grano in 16 sedicesimi.\nI farmacisti dividono l'oncia in 10 dramme, la dramma in 3 scrupoli, lo scrupolo in 2 oboli, l'obolo in 10 acini o grani.\nDramme 1 1/2 formano il peso aureo.\n40 rotoli fanno un peso per la calce.\n4 rotoli fanno una decina, peso della lana.\nTerritorio.\nNel 1874 nel circondario di Avellino erano presenti 66 comuni divisi in 15 mandamenti."}
{"id": "233766", "revid": "1186321", "url": "https://it.wikipedia.org/wiki?curid=233766", "title": "\u042f", "text": "La \u042f, minuscolo \u044f, chiamata ja, \u00e8 una lettera dell'alfabeto cirillico. Rappresenta la vocale iotizzata IPA . \u00c8 la 33\u00aa ed ultima lettera dell'alfabeto cirillico russo. All'apparenza sembra la versione speculata della lettera latina R. Nella lingua russa, la parola \u042f \u00e8 il pronome personale \"io\". Un detto popolare basato su questo fatto, \"ja \u00e8 l'ultima lettera dell'alfabeto\" (\u042f \u043f\u043e\u0441\u043b\u0435\u0434\u043d\u044f\u044f \u0431\u0443\u043a\u0432\u0430 \u0430\u043b\u0444\u0430\u0432\u0438\u0442\u0430), viene usato per insegnare ai bambini la modestia e l'umilt\u00e0. Curiosamente, nell'antico alfabeto cirillico il nome \"az\" (\u0430\u0437\u044a) per la prima lettera (\"\u0410\") stava anch'esso per \"io\".\nStoria.\nLa \u042f \u00e8 in realt\u00e0 un ibrido di due lettere storiche. Una \u00e8 la A iotizzata (\ua656), una legatura di \u0406 e \u0410, simile alle lettere \u042e (U iotizzata) e \u0464 (E iotizzata). L'altra \u00e8 la jus piccola (\u0466). Nel tempo, la distinzione fonetica fra \ua656 e \u0466 \u00e8 andata perduta, e quando Pietro il Grande introdusse la scrittura civile nel 1708 la sola lettera \u042f sostitu\u00ec entrambe. Cos\u00ec, \u042f \u00e8 una tarda aggiunta all'alfabeto cirillico. Essa non esiste negli alfabeti glagolitico, greco o latino, e non possiede valore numerico o altro nome che non ja.\nIn Unicode, la A iotizzata (\ua656) \u00e8 stata inserita con Unicode 5.1.\nCodici.\nI corrispondenti codici HTML sono codice_1 o codice_2 per il maiuscolo e codice_3 o codice_4 per il minuscolo."}
{"id": "233767", "revid": "2224626", "url": "https://it.wikipedia.org/wiki?curid=233767", "title": "Terra Modena", "text": "Terra Modena \u00e8 un'azienda italiana che costruisce motociclette con sede nella citt\u00e0 di Modena.\nTerra Modena \u00e8 specializzata in costruzione di moto per supermotard monocilindriche a 4 tempi prodotte in piccola serie. \u00c8 stata fondata nel 2003.\nAttualmente in catalogo ci sono due moto: la \"198\" il cui nome vuole rappresentare il numero dei cilindri e l'alesaggio (98\u00a0mm), \u00e8 caratterizzata da un motore da 450 cm\u00b3 dipinto di un colore rosso vivo, e la \"198 Reverse\" che \u00e8 il \"negativo\" della 198, con ruote lenticolari in carbonio e un manubrio di carbonio prodotti da Strawber.\nTutte le altre parti della motocicletta sono del colore naturale degli elementi di cui sono composti, alluminio, titanio, magnesio e carbonio nelle varie sfumature di grigio.\nPer testare al meglio i modelli la Terra Modena ha partecipato anche alle competizioni motociclistiche delle Supermotard."}
{"id": "233769", "revid": "1924342", "url": "https://it.wikipedia.org/wiki?curid=233769", "title": "Crash Test Dummies", "text": "I Crash Test Dummies (noti anche come Dummies) sono un gruppo musicale canadese folk-rock originario di Winnipeg, formatosi nel 1988 e popolare negli anni novanta. Dal 2001 i membri della band sono solo due, Brad Roberts e Ellen Reid; comunque tutti gli altri ex membri della band, tranne Ben Darvill, si riunirono per un concerto nell'ottobre 2010.\nStoria del gruppo.\nGli inizi (1988 - 1991).\nL'origine del gruppo, in molti sensi, \u00e8 legata alla storia dei club Spectrum Cabaret e Blue Note Cafe, di cui Curtis Riddel era proprietario.\nAlla met\u00e0 degli anni ottanta, Riddel si unisce a Brad Roberts per formare il gruppo Bad Brad Roberts and the St. James Rhythm Pigs. Il gruppo cambia il proprio nome in Crash Test Dummies, ascoltando il suggerimento di un amico che frequenta medicina. Ellen Reid e Benjamin Darvill si uniscono permanentemente al gruppo mentre George West, il bassista originale, ne esce e viene sostituito da Dan Roberts, fratello di Brad. Riddel viene sostituito da Vince Labbert, il quale viene rimpiazzato a sua volta da Mitch Dorge proprio durante l'uscita dell'album \"The Ghosts that Haunt Me\".\nIl successo (1991 - 1999).\nIl gruppo inizia ad ottenere il successo commerciale con la pubblicazione di \"The Ghosts that Haunt Me\" nel 1991. L'album vende 400.000 copie in Canada, in gran parte dovute alla popolarit\u00e0 del singolo \"Superman's Song\" che fa guadagnare ai Dummies nel 1991 il Juno Award come gruppo dell'anno.\nIl riconoscimento internazionale arriva con la pubblicazione nel 1993 del loro secondo album, God Shuffled His Feet, anche grazie alla comparsa di un nuovo tipo di emittenti radio: adult album-oriented alternative rock che iniziano a passare in alta rotazione il singolo \"Mmm Mmm Mmm Mmm\". La canzone raggiunge la posizione numero 4 della US Hot 100, ma fa ancora meglio in Inghilterra dove raggiunge la posizione numero 2, e la numero 1 in Australia.\nCuriosamente delude in patria dove si ferma alla posizione numero 14. Altre due canzoni dell'album raggiungono la top ten canadese \"Swimming in Your ocean\" e \"Afternoons &amp; Coffeespoons\".\nA met\u00e0 del 1994 l'album supera il milione di vendite (disco di platino) negli Stati Uniti ed il gruppo ottiene 3 nomination ai Grammy ed altrettante al Juno Award. Ad oggi l'album ha venduto pi\u00f9 di 5 milioni e mezzo di copie in tutto il mondo.\nNel gennaio del 1995 la band pubblica \"The Ballad of Peter Pumpkinhead\", cover dell'omonimo pezzo degli XTC. Il pezzo, insieme a \"Mmm mmm mmm mmm\", fa parte della colonna sonora del film \"Scemo e pi\u00f9 scemo\" con Jim Carrey e Jeff Daniels. Il singolo raggiunge la posizione numero 30 della UK Singles e la numero 4 in Canada.\nNel 1996 i Dummies pubblicano il loro terzo album \"A Worm's Life\". L'album viene accolto freddamente dalla critica ed ha un moderato successo commerciale. Lo stile si fa pi\u00f9 rock, con una forte presenza di chitarre. I singoli vengono accolti positivamente in alcuni mercati (\"He Liked To Feel It\" si posiziona alla numero 2 in Canada), ma a livello internazionale non raggiunge i successi di \"Superman's Song\" o \"Mmm Mmm Mmm Mmm\". In ogni caso l'album raggiunge in Canada il disco di platino in meno di un mese.\n\"Give Yourself a Hand\", il quarto album dei Dummies, viene pubblicato il 23 marzo 1999. L'album mostra un nuovo sound per i Dummies. Ellen Reid \u00e8 voce solista in tre tracce, e Brad Roberts canta in falsetto in molte altre. Tutto il sound dell'album presenta sonorit\u00e0 pi\u00f9 elettroniche rispetto al passato. Ancora una volta il singolo \"Keep A Lid On Things\" entra nella Top Ten in Canada.\nTra un album e l'altro, Benjamin Darvill diventa il primo Dummy a pubblicare del materiale solista. Con il nome di Son of Dave, Darvill pubblica gli album \"B. Darvill's Wild West Show\" e \"01\" con la sua etichetta Husky Records.\nL'era post-mainstream (2000 - 2006).\nIl poco successo ottenuto sia da \"A Worm's Life\" che da \"Give Yourself a Hand\" fa sentire alla band il fiato sul collo dell'etichetta BMG, soprattutto dopo che questa rifiuta ben 35 canzoni durante la produzione di \"Give Yourself a Hand\". Il risultato \u00e8 che la casa discografica e la band si separano, e Brad Robert fonda la casa discografica indipendente \"Cha-Ching Records\" (che pi\u00f9 tardi diventer\u00e0 \"Deep Fried Records\").\nLiberi dalle restrizioni delle Majors, i Dummies nel 2001 sorprendono i loro fan riponendo nel cassetto i loro progetti solisti per lavorare al quinto album in studio. Dopo essere scampato ad un incidente quasi mortale nell'inverno del 2000, Brad ritrova se stesso nella citt\u00e0 di Argyle, Nuova Scozia. \u00c8 qui che conosce alcuni \"pescatori di aragoste\" locali che scopre essere dei buoni musicisti dilettanti: Kent Greene, Dave Morton, and Danny MacKenzie. Insieme registrano buona parte di I Don't Care That You Don't Mind, che avrebbe dovuto essere il primo album solista di Brad. Pi\u00f9 tardi Ellen viene coinvolta nella registrazione dei cori in alcune tracce e Dan accetta di andare in tour con Brad. Quando anche Ellen e Mitchel accettano di andare in tour, l'album viene pubblicato con il nome dei \"Crash Test Dummies\".\nL'album segna il ritorno dei Dummies alle sonorit\u00e0 acustiche. Brad lo paragona al loro primo album The Ghosts That Haunt Me, anche se lo definisce pi\u00f9 d'atmosfera e pulito.\nAlla fine del 2001, escono alcuni progetti solisti dei Dummies. Ellen Ried pubblica l'album di debutto Cinderellen.\nPoco dopo esce il tanto atteso doppio-live e \"rockumentary\" di Brad Roberts: Crash Test Dude.\nIl 2002 si apre con la sorpresa del primo album da solista di Mitch Dorge: As Trees Walking. Nell'album Mitch suona quasi tutti gli strumenti, sono sue alcune delle foto pubblicate nel libretto del CD, e vince il \"Praire Music Award\" come miglior album strumentale.\nBrad, Dan ed Ellen ritornano come \"Crash Test Dummies\" alla fine del 2002 con un album di natale.\nNel 2003 viene pubblicato Puss 'n' Boots. Esattamente come I Don't Care That You Don't Mind l'album prende vita come progetto solista di Brad. Co-scritto da Stuart Cameron, vengono selezionate 13 canzoni da una lista di 30. Ellen canta nei cori e Dan suona il basso, ma buona parte delle musiche, uno stile funky che non sarebbe sembrato fuori posto in un album come \"Give Yourself a Hand\", vengono suonate da altri musicisti.\nSongs of the Unforgiven, l'ottavo album in studio dei Dummies viene pubblicato non molto tempo dopo.\nPausa di riflessione e Oooh La La! (2006 - presente).\nDopo aver pubblicato 3 album con la propria etichetta discografica, Brad si rende conto che sta cominciando a perdere soldi. Come conseguenza, decide di smettere di registrare e di andare in tour e si rifugia nella sua casa di New York dove si dedica all'insegnamento della scrittura di canzoni e diventa devoto di Yoga e meditazione.\nNonostante la pausa di riflessione, Brad comincia occasionalmente a registrare l'album che sarebbe diventato \"Oooh La La!\" con l'amico e produttore Stewart Leman, usando l'optigan e l'omnichord. Inizialmente Brad pensava di pubblicare l'album solamente su internet.\nNell'ottobre del 2007 la Sony BMG fa uscire un best of dal titolo \"The Best of Crash Test Dummies, contenente 12 tracce. Pi\u00f9 tardi, il 10 marzo 2008, verr\u00e0 ripubblicato con il titolo \"\"Best of Crash Test Dummies - Collections\", e conterr\u00e0 gli inediti \"Laid Back\", \"You Said You'd Meet Me (In California)\", quest'ultima una primissima versione di una traccia che sarebbe poi stata inserita nel disco \"Oooh La La!\"\nViene inoltre aperto uno store online che permette agli utenti di scaricare materiale post BMG-Sony, comprendente \"Cape Breton Lobster Bash series\", una crescente collezione di canzoni scritte da Brad sulla sua esperienza a Cape Breton e su una tradizione annuale chiamata appunto Lobster Bash.\n\"Oooh La La!\" viene pubblicato l'11 maggio 2010. L'uscita viene anticipata da un tour acustico \"Acoustic Trio\", a cui partecipano Roberts ed Ellen Ried, accompagnati da Stuart Cameron o Murray Pulver alla chitarra. Il 9 ottobre dello stesso anno Dan Roberts e Mitch Dorge si uniscono a Brad ed Ellen nella citt\u00e0 natale di Winnipeg, per il primo concerto-reunion della formazione originale. Ben Darvill non \u00e8 presente alla riunione, nonostante avesse tenuto un concerto in citt\u00e0 pochi giorni prima.\nInfluenze.\nUna delle pi\u00f9 importanti influenze per Brad Roberts fu la band inglese XTC e in particolare Andy Partridge. I Dummies hanno anche fatto due cover di due canzoni degli XTC: \"The Ballad of Peter Pumpkinhead\" per la colonna sonora del film \"Scemo &amp; + scemo\" e \"All You Pretty Girls\" per l'album tributo \"\".\nPremi e nomination.\nGrammy Awards\nI Crash Test Dummies ricevettero tre nomination.\nJuno Award\nI Crash Test Dummies vinsero un Juno Award nel 1992 e ricevettero altre dieci nomination."}
{"id": "233770", "revid": "987147", "url": "https://it.wikipedia.org/wiki?curid=233770", "title": "Convivio", "text": "Il Convivio \u00e8 un saggio composto da Dante Alighieri nei primi anni dell'esilio, ovvero tra il 1304 e il 1307. L'intento dell'autore era quello di agevolare nello spontaneo percorso di ogni individuo verso la conoscenza tramite l'alternarsi di canzoni apparentemente ludiche e commenti di carattere pedagogico-morale o dottrinale.\nPer una maggiore comprensione va tenuto in considerazione l'effettivo privilegio di chiunque all'epoca potesse dedicarsi agli studi et all'otium cum dignitate; pertanto si procede prima elencando i possibili impedimenti che prevengono l'uomo dall'acquistare compiutamente l'habitus di scienza ed in secondo luogo, in quanto fedele, mostra la sua misericordia attiva nei confronti di chi \u00e8 affamato di conoscenza. In questo, infatti, si esplicita per la prima volta la virt\u00f9 della \"\"liberalitade\", fondamentale per il Dante in esilio ed in continua peregrinazione tra le corti.\nUna volta raccolte le \"partiuncole\"\", o briciole, dall'alta mensa dei sapienti Dante si rivolge al lettore digiuno di insegnamenti filosofici proponendo un banchetto di quattordici portate: 14 vivande (ovvero le canzoni) ed il pane (il commento) con cui mangiarle. Tale \"transumptio\" trofica risulta, inoltre, particolarmente congeniale all'associazione dantesca con la liturgia dell'eucarestia, il Vangelo di Giovanni 6.59 e la parola di Cristo che toglie la fame spirituale. \nDatazione.\nLa datazione di quest'opera pu\u00f2 essere determinata in base ad eventi \"ante quem\" e grazie ad alcune considerazioni di carattere biografico. \nIl primo elemento da tenere in considerazione \u00e8 il riferimento interno al \"De vulgari eloquentia\" nel quale \"si parler\u00e0 pi\u00f9 compiutamente\" della questione linguistica; da ci\u00f2 possiamo dedurre che il Convivio sia stato scritto prima della composizione nel 1305 del trattato dantesco di carattere linguistico. \nInoltre, va sottolineato un elemento \"ex silentio\" fondamentale: la totale assenza di allusioni all'incoronazione di Enrico VII avvenuta nel 1307, avvenimento centrale per la biografia e le sorti di Dante.\nIn ultimo, dal punto di vista meramente bibliografico, \u00e8 importante denotare la necessit\u00e0 di Dante di avere a disposizione testi da poter consultare direttamente e quindi l'accesso ad una biblioteca fornita. Tali condizioni sembrano convergere solo durante il soggiorno a Bologna nel 1303.\nTitolo e transumptio trofica.\nIl termine 'convivio' deriva dal latino \"convivium\" e pu\u00f2 essere tradotto come \"banchetto\", \"simposio\". L'opera \u00e8 quindi un \"convivio\" (o mensa) alla quale sono offerte ai partecipanti (ovvero a coloro che hanno desiderio di sapere e conoscere) quattordici \"vivande\" (ovvero le canzoni) accompagnata dal \"pane\" (ovvero il commento) il quale ne faciliter\u00e0 l'assimilazione. Pertanto Dante afferma nel primo trattato: \n\"La vivanda di questo convivio sar\u00e0 di quattordici maniere ordinata, cio\u00e8 quattordici canzoni s\u00ec d\u2019amor come di vert\u00f9 materiate, le quali sanza lo presente pane aveano d\u2019alcuna oscuritade ombra, s\u00ec che a molti loro bellezza pi\u00f9 che loro bontade era in grado.\"\nTale transumptio trofica risale all'immaginario biblico della liturgia dell'eucarestia ed alla parola di Cristo che toglie ogni fame spirituale. \nPremesse ideologiche e dottrinali.\nNella composizione del Convivio, nonostante il carattere fortemente argomentativo, l'autore non sente mai la necessit\u00e0 di ribadire al lettore la propria ortodossia, ma lascia che essa traspaia dalle varie citazioni bibliche. Egli, inoltre, segu\u00ec a pieno l'ideale filosofico principale della \"doppia verit\u00e0\" che comporta una convivenza tra la verit\u00e0 filosofica-scientifica e la verit\u00e0 di fede. In questa accezione, l'intelletto umano pu\u00f2 procedere per via deduttiva fino al limite razionale oltre il quale \u00e8 necessaria la rivelazione divina. Un'esemplificazione pratica di questa convinzione \u00e8 evidente sin dal secondo trattato nel quale Dante fa uno \"status quaestionis\" (una rassegna delle opinioni delle \"auctoritates\") riguardo la cosmologia e afferma che gli antichi non avrebbero potuto sapere il numero effettivo dei cieli (verit\u00e0 rivelata), ma avrebbero potuto intuire di essere nell'errore. \nSul versante poetico \u00e8 possibile rintracciare la medesima alternanza. Dante applica a pieno la tecnica argomentativa della Scolastica alla quale unisce una forte propensione per la polisemia tipica dell'esegesi biblica. Va inoltre sottolineata l'allontanamento dai dettami aristotelici che prevedevano testi chiari e denotativi.\n\"Il Convivio e la Vita Nova\".\nIl Convivio va necessariamente contestualizzato e messo in rapporto con l'intero corpus dantesco al fine di comprenderlo al meglio. \n\u00c8 evidente una forte congruenza con la Vita Nova nello schema in quanto entrambe le opere appartengono al genere letterario del prosimetro, all'interno del quale si alternano armoniosamente liriche e testi in prosa. Tuttavia il Convivio, in quanto opera della maturit\u00e0, dimostra una spiccata evoluzione nella tecnica dell'autocommento e dell'auto-esegesi: le canzoni proposte non necessitano di alcuna cornice narrativa ed \u00e8 evidente l'allontanamento dalla tematica amorosa (massima espressione dello Stil Novo) in favore di uno stile argomentativo lucido e razionale che passa in rassegna i grandi temi filosofici del tempo (cosmologia, metafisica, politica, etc.) intrisi di aristotelismo. \nA Beatrice si sostituisce quindi la \"donna gentile\" simbolo della Filosofia rivelato da Dante stesso nell'esposizione allegorica del terzo trattato: \"Dico e affermo che la donna di cui io innamorai appresso lo primo amore fu la bellissima e onestissima figlia de lo imperadore de lo universo, a la quale Pitagora pose nome Filosofia\". Pertanto, Dio e la salvezza dell'anima non si possono pi\u00f9 raggiungere attraverso un'ascesi mistica prodotta dal sentimento d'amore, ma seguendo la filosofia e il sapere: se l'uomo tende naturalmente verso la conoscenza, l'uso della ragione coincide con la perfezione, la somma felicit\u00e0 e la nobilt\u00e0 fattiva. \nL'amore che qui traspare non \u00e8 pi\u00f9 quello per una donna (come nella Vita Nova), ma \u00e8 esplicitamente l'amore per il sapere. Se l'opera poetica giovanile era \"fervida e passionata\", il Convivio ha invece una natura \"temperata e virile\".\nFonti e stile.\nTra le fonti esplicite principali per la composizione del Convivio va menzionato prima di tutto Aristotele, autore dell'Etica Nicomachea ed in secondo luogo di opere come la Fisica e la Metafisica. Pertanto, egli viene citato come \"lo primo filosofo\" e \"lo mio maestro\". Inoltre \u00e8 importante la presenza dei grandi maestri della scolastica Alberto Magno e Tommaso D'aquino, autori di parafrasi e raccolte del sapere aristotelico. In aggiunta a ci\u00f2, l'estrema familiarit\u00e0 con i testi biblici rende possibili numerosissime citazioni esplicite o implicite tratte soprattutto dai Libri Sapienziali e dai Vangeli di Giovanni e di Matteo. In particolare per la transumptio trofica risulta pregnante Giovanni 6,58 \"Questo \u00e8 il pane disceso dal cielo, non come quello che mangiarono i padri vostri e morirono. Chi mangia questo pane vivr\u00e0 in eterno.\"\nPer quanto riguarda lo stile esso risulta essere improntato a due tipologie di testi discordanti:\nIn ultimo, il lessico del Convivio assorbe il gergo tecnico della teologia e della filosofia medievali volgarizzato tramite calchi lessicali e sintagmatici a dimostrazione della maturit\u00e0 del volgare.\nContenuto.\nI Trattato.\nIl primo trattato \u00e8 di carattere proemiale ed ha, dunque, funzione introduttiva all'opera intera; pertanto non presenta alcuna canzone di riferimento. \nInizialmente si fa riferimento al concetto di doppia verit\u00e0, di sapienza ed al privilegio di chiunque possegga l'habitus di scienza, nesso fondamentale per comprendere l'argomentazione dantesca: dato che l'uomo comune \u00e8 impedito nel conseguimento della conoscenza (somma felicit\u00e0), \u00e8 compito di un fedele coadiuvare il lettore nel proprio percorso verso la perfezione. Nell'opera stessa si esplicita, dunque, la concezione dantesca della misericordia come virt\u00f9 attiva che spinge Dante a condividere \"liberalmente\" le \"partiuncole\" (o briciole) raccolte all'alta mensa dei sapienti. Ad essa infatti non avevano accesso numerosi uomini del suo tempo a causa di due impedimenti in un'armonica quadripartizione ricca di parallelismi.\nDopo il riferimento alla carit\u00e0 per gli affamati, la transumptio trofica prosegue nel commento con l'obiettivo di purgare preventivamente il pane da ogni \"macula\" prima che quest'ultimo sia servito al convito.\nII Trattato.\nNel II trattato viene commentata la canzone \"Voi che 'ntendendo il terzo ciel movete\" nella quale viene messa in scena una vera e propria psicomachia tra gli stati d'animo rappresentati canonicamente come ipostasi. In una continua opposizione dialettica si alternano cos\u00ec il pensiero pietoso (in continua contemplazione luttuosa dell'amata beata e del paradiso) e lo spirito d'amore (che spinge l'uomo verso la donna pietosa successivamente identificata con la Filosofia). Pertanto risulta essere centrale l'influsso di Venere inteso come riflesso diretto della volont\u00e0 divina e pertanto impossibile da resistere.\nLa premessa narrativa fa, dunque, riferimento al ciclo di testi della Vita Nova riguardanti la fedelt\u00e0 a Beatrice nella gloria di Dio ed alla donna gentile in un rapporto complementare, ma gerarchico frutto di una totale riscrittura e risemantizzazione. La seconda incoerenza con i testi precedenti riguarda l'effettiva resa di Dante all'assedio, elemento talmente assente nella Vita Nova nella quale permaneva un'ostinata fedelt\u00e0 alla donna amata seppur con un continuo riferimento alla problematicit\u00e0 della sua condizione. In questo contesto \u00e8 per\u00f2 fondamentale la vittoria della donna-Filosofia, gentile oltre misura, misericordiosa della vedovata vita di Dante e pronta ad unirsi a lui in un secondo matrimonio.\nAl fine di poter interpretare pedagogicamente tale canzone Dante \u00e8 portato naturalmente ad esporre al lettore la questione del \"sovra-senso\", \"come si dee mangiare\" ed interpretare le parole in rima. I quattro sensi della scrittura, codificati dall'esegesi biblica, sono: letterale, allegorico, morale ed anagogico. Il primo \u00e8 da considerare come le fondamenta dell'edificio di cui Dio \u00e8 il primo architetto, il secondo implica che sotto una finzione ci possa essere una verit\u00e0 nascosta, il terzo fa riferimento ad un'interpretazione pedagogica ed il quarto riguarda le verit\u00e0 ultra-mondane. \nLa prima interpretazione letterale si concentra, dunque, sulla cosmologia: sono citati a tal proposito Aristotele, Tolomeo ed i cristiani che definirono il numero dei cieli; la conformazione dell'universo delineata in questa seduta sembra rispondere perfettamente alla concezione dantesca che presupponeva una fede nella razionalit\u00e0 nella creazione. Successivamente vengono citate le intelligenze angeliche (\"sostanze separate che muovono i cieli\") la cui esistenza \u00e8 provata dall'apparizione a Maria dell'Arcangelo il quale fa riferimento alla propria appartenenza ad un'intera legione di angeli. Essi sono dunque messi in rapporto con i pianeti, con gli influssi e tra essi viene messo in risalto quello di Venere, precedentemente citato, che poneva Dante in una situazione di novitas: inerme nei confronti della generazione del nuovo amore per la donna-Filosofia e del corrompersi dell'antico amore per Beatrice. \nA favore di quest'ultimo \u00e8, per\u00f2, dedicato un excursus sull'immortalit\u00e0 dell'anima (convinzione fondamentale dal punto di vista filosofico e decisa consolazione dal punto di vista sentimentale.):\nSuccessivamente si innesta nel discorso l'interpretazione allegorica dell'incontro con la filosofia. Dante, infatti, racconta che dopo la morte di Beatrice egli cerc\u00f2 di consolarsi con lo studio della filosofia, approcciandosi alle pubbliche disputazioni, agli \"studia\" ed essendo aiutato in particolare dalla lettura di Severino Boezio e di Cicerone (II, XII, 1 - 4). Su questa base, l'interpretazione allegorica della canzone permette di fare della \"donna gentile\", di cui hanno gi\u00e0 narrato i capitoli XXXV-XXXIX della Vita Nova, la rappresentante della filosofia.\nIII Trattato.\nIl III trattato \u00e8 introdotto dalla canzone \"Amor che ne la mente mi ragiona\", ed \u00e8 un elogio compiuto della sapienza introdotta nel precedente trattato. Il componimento poetico in questione risponde perfettamente allo stile della loda e vengono adottati tutti gli schemi precedentemente adoperati per descrivere Beatrice; tuttavia, esso viene escluso dalla Vita nova in quanto probabilmente progettato gi\u00e0 con un'impostazione fortemente allegorica. Una premessa fondamentale rimane comunque l'assunto puramente stilnovista di Amore-dettatore e della poesia come resoconto obbligato, non come libero sfogo della mente; in questo contesto si inserisce la capacit\u00e0 di ascoltare il dettato amoroso nettamente contrapposta all'incapacit\u00e0 di conoscere a pieno la donna (tipica caratteristica cavalcantiana) ed all'incapacit\u00e0 di dire (ovvero l'ineffabilit\u00e0). Dante sottolinea, dunque, ancora una volta come le sue rime siano effettivamente parziali rispetto alla sapienza divina, ma anche in riferimento alla propria sapienza in quanto amante della Filosofia. \nLa lode vera e propria si presenta come tripartita e si fa riferimento al sole che ammira la donna (interpretabile in chiave pagana come il carro del Sole e in chiave cristiana come Dio), alla capacit\u00e0 cristologica della donna di operare miracoli (ed aiutare la fede) ed alla visione anticipata del paradiso. Tale elogio viene giustificato in base a tre principi:\nPer quanto riguarda l'interpretazione letterale Dante concentra la propria attenzione nel dare definizioni puntuali e precise dell'amore e della mente. Il primo viene interpretato come l'istinto naturale di ogni uomo ad unirsi spiritualmente a Dio (seguendo il desiderio umano della vita eterna che si trova solo in Dio); la seconda corrisponde, invece, all'anima razionale ed \u00e8 la parte maggiormente vicina al divino dell'intera anima. Secondo tale ragionamento, un animo razionale (caratteristica peculiare solo dell'uomo) pu\u00f2 amare solo la perfezione e l'onest\u00e0 e tale amist\u00e0 \u00e8 intrinsecamente razionale.\nTuttavia, va considerato anche il limite umano nella contemplazione e quindi nella conoscenza, soprattutto contrapposta all'onniscienza divina (riportata nei numerosi Libri sapienziali). Dante \u00e8 dunque consapevole della necessit\u00e0 pedagogica riguardante l'imperfezione umana in tal senso ed invita ad una contemplazione misurata, all'accettazione delle proprie limitazioni per lasciare spazio alla fede (ed al timore reverenziale verso la Chiesa tipico dell'epoca). In questa rassegna del creato si inserisce un \"excursus\" sulla diffusione della virt\u00f9 divina secondo il sistema delle cause prime di Aristotele e l'emanazione descritta nella Bibbia. La concezione dantesca implica una gradazione continua, senza salti, che quindi contempla l'esistenza di una donna \"divina\" (categoria aristotelica attribuitale da dante), vicina a Dio con virt\u00f9 miracolose ed elementi cristologici. L'invito non pu\u00f2, dunque, che essere quello di frequentare la donna per risentire l'effetto della donna miracolosa che aiuta la fede e fa presagire la vita eterna.\nL'interpretazione allegorica identifica la donna come Filosofia ed inizia con la tradizionale trattazione riguardo l'etimologia del termine in questione: essa viene ricondotta all'umilt\u00e0 di Pitagora che non pretendeva di essere chiamato \"sapiente\", ma affermava di essere \"amante della filosofia\". Oltre questo primo avvicinamento di Dante alla tematica \u00e8 presente una trattazione delle varie \"filie\" (o \"amori\"):\nIV Trattato.\nNel IV trattato, ovvero l'ultimo, si affronta la tematica morale della nobilt\u00e0, trattando la canzone \"Le dolci rime d'amor ch'i' sol\u00eca\". La polemica tradizionale riguardo l'autentica nobilt\u00e0 vedeva contrapposti due grandi schieramenti: coloro che credevano nella nobilt\u00e0 di sangue (ereditabile) e coloro che credevano in quella d'animo (individuale). \nL'origine del componimento risulta essere una condivisione di idiosincrasie con la Filosofia: Dante e la Filosofia, in segno di una profonda amist\u00e0, sono portati ad amare ed odiare le medesime cose. L'obiettivo dantesco risulta essere, quindi, quello di correggere l'errore che reca dolore e danno (che aveva portato alla condanna ed all'esilio l'autore stesso); dato che i falsi giudizi infatti hanno effetti anche sulla sfera delle azioni essi vanno curati con una medicina diretta (senza esposizione allegorica) per recuperare velocemente la salute.\nDante in primo luogo presenta la \"comunis opinio\", impropriamente attribuita a Federico II, secondo cui la nobilt\u00e0 coincide con \"antica possession d'avere e reggimenti belli\" e subito dopo aggiunge la banalizzazione interessata della medesima (concernente solamente la prima \"particula\" della definizione). Tuttavia viene rimarcato:\nL'autore procede, cos\u00ec, esponendo l'argomentazione vincente, ovvero la propria (secondo i dettami retorici della Scolastica): la nobilt\u00e0 \u00e8 una predisposizione dell'animo ad un buon comportamento e si espleta in varie virt\u00f9 tra le quali la capacit\u00e0 di discernere il giusto mezzo. In questo contesto si inserisce, poi, la trattazione riguardo le quattro et\u00e0 dell'uomo esemplificate tramite vari passi del quarto, quinto e sesto libro dell'Eneide di Virgilio. "}
{"id": "233774", "revid": "1877829", "url": "https://it.wikipedia.org/wiki?curid=233774", "title": "Kashta", "text": "Fu il primo re di Kush ad attribuirsi, durante il terzo periodo intermedio, il titolo di \"Signore dell'Alto e del Basso Egitto\", fondando la XXV dinastia, secondo la scansione storica definita da Manetone.\nBiografia.\nProbabilmente fratello di Alara, durante il suo regno espanse l'influenza nubiana verso nord. Anche se non \u00e8 possibile affermare con sicurezza che abbia raggiunto e inglobato Tebe nei propri domini, \u00e8 sicura una notevole influenza in quella regione tenendo conte che riusc\u00ec nel far adottare una delle proprie figlie, Amenardis, dalla \"Divina Sposa di Amon\" Shepenupet I, in modo tale che succedesse a questa in quella che si stava avviando a diventare la massima carica sacerdotale, e politica, della regione tebana.\nKashta fu il padre dei suoi successori, Piankhi e Shabaka, questi sal\u00ec al trono dopo il fratello secondo la regola nubiana della trasmissione del trono. Kashta venne sepolto a el-Khurru in una piramide nubiana.\nTitolatura.\nIl \"nomen\" \u00e8 attestato anche nella forma\nk3 s3 t"}
{"id": "233776", "revid": "21079", "url": "https://it.wikipedia.org/wiki?curid=233776", "title": "Semplicemente connesso", "text": ""}
{"id": "233786", "revid": "118062540", "url": "https://it.wikipedia.org/wiki?curid=233786", "title": "Spazio semplicemente connesso", "text": "In topologia, uno spazio topologico \u00e8 semplicemente connesso se \u00e8 connesso per archi e il suo gruppo fondamentale \u00e8 il gruppo banale, ovvero se ogni curva chiusa pu\u00f2 essere deformata fino a ridursi a un singolo punto. Pi\u00f9 intuitivamente, uno spazio topologico \u00e8 semplicemente connesso se \u00e8 \"fatto di un pezzo solo\" e \"non ha buchi\".\nEsempi di spazi semplicemente connessi sono la palla (con o senza la parte interna) e la sfera, mentre la circonferenza e il toro non sono semplicemente connessi.\nDefinizione.\nSia formula_1 uno spazio topologico connesso per archi. Sia formula_2 un punto di formula_1. Un \"arco\" (o \"laccio\") centrato in formula_2 \u00e8 una funzione continua formula_5 formula_1 tale che formula_7. Il laccio \u00e8 \"contraibile\" se esiste una omotopia che lo trasforma nel laccio costante formula_8 formula_9. In altre parole \u00e8 contraibile se pu\u00f2 essere \"contratto\" con continuit\u00e0 fino a diventare arbitrariamente piccolo.\nLo spazio topologico formula_1 \u00e8 semplicemente connesso se ogni laccio centrato in formula_2 \u00e8 contraibile. Questa definizione non dipende dal punto scelto formula_2. Esistono le seguenti definizioni alternative:\nSemplice connessione locale.\nMolti spazi possiedono versioni \"locali\" della propriet\u00e0 di semplice connessione; \u00e8 spesso utile specificare tale propriet\u00e0 per escludere casi eccessivamente anomali dallo studio degli spazi non semplicemente connessi.\nUno spazio topologico \"X\" si dice semilocalmente semplicemente connesso se ogni suo punto \"x\" appartiene a un intorno \"Ux\" tale che ogni cammino chiuso in \"Ux\" sia omotopo a un cammino costante in \"X\". Si dice invece localmente semplicemente connesso se ogni suo punto possiede una base di intorni semplicemente connessi.\nLa differenza tra le due definizioni \u00e8 che nel primo caso si chiede che il cammino chiuso si possa contrarre a un punto qualunque dello spazio, quindi anche uscendo dall'intorno \"Ux\", mentre nel secondo si chiede che il punto a cui il cammino pu\u00f2 essere contratto appartenga allo stesso intorno. La seconda definizione \u00e8 quindi pi\u00f9 forte della prima, nel senso che ogni spazio localmente semplicemente connesso \u00e8 anche semilocalmente semplicemente connesso, ed esistono spazi che possiedono solo la prima propriet\u00e0. Uno spazio semplicemente connesso \u00e8 semilocalmente semplicemente connesso, ma non necessariamente localmente semplicemente connesso.\nQueste propriet\u00e0 sono soddisfatte dalla maggior parte degli spazi topologici comunemente studiati: la circonferenza, il toro, il nastro di M\u00f6bius e la bottiglia di Klein sono esempi di spazi localmente semplicemente connessi (come tutte le variet\u00e0 topologiche), ma non semplicemente connessi. Per avere un esempio di uno spazio topologico che non sia localmente semplicemente connesso si consideri la seguente costruzione: sia \nla circonferenza di raggio \"r\" passante per l'origine del piano cartesiano e di centro formula_20; l'insieme \n\u00e8 l'unione di infinite circonferenze tangenti l'un l'altra. Ha una struttura di spazio topologico con la topologia indotta da formula_22, ma non \u00e8 localmente semplicemente connesso: infatti, un intorno arbitrariamente piccolo dell'origine contiene infinite circonferenze, ciascuna delle quali rappresenta un cammino chiuso non contraibile. Il cono su questo spazio \u00e8 un esempio di spazio semilocalmente semplicemente connesso (essendo semplicemente connesso) ma non localmente semplicemente connesso, in quanto il punto di intersezione delle circonferenze non possiede una base di intorni semplicemente connessi.\nL'importanza degli spazi semilocalmente semplicemente connessi deriva dalla teoria dei rivestimenti: uno spazio topologico connesso per archi e localmente connesso per archi possiede infatti un rivestimento universale se e solo se \u00e8 semilocalmente semplicemente connesso."}
{"id": "233791", "revid": "1782831", "url": "https://it.wikipedia.org/wiki?curid=233791", "title": "Trattamento di fine rapporto", "text": "Il trattamento di fine rapporto, sigla TFR, detto anche liquidazione, \u00e8 in Italia una porzione di retribuzione al lavoratore subordinato differita alla cessazione del rapporto di lavoro, effettuata da parte del datore di lavoro.\nCon il decreto legislativo 5 dicembre 2005 n. 252 \u00e8 stata emanata la nuova riforma della previdenza complementare, regolando la destinazione del TFR ai fondi pensione complementari, tramite il meccanismo del silenzio-assenso.\nStoria.\nIl TFR nasce il 21 aprile 1927 con la pubblicazione sulla Gazzetta Ufficiale n. 100 del 30 aprile 1927, che stabiliva il diritto del lavoratore ad un'indennit\u00e0 proporzionata agli anni di servizio svolti. Nel testo della \"Carta del Lavoro\", che tracciava le basi programmatiche dell\u2019economia della nuova Italia e dell\u2019ordinamento corporativo, all\u2019articolo 17 si legge: \u00abNelle imprese a lavoro continuo il lavoratore ha diritto, in caso di cessazione dei rapporti di lavoro per licenziamento senza sua colpa, ad una indennit\u00e0 proporzionata agli anni di servizio. Tale indennit\u00e0 \u00e8 dovuta anche in caso di morte del lavoratore\u00bb. La data della pubblicazione della Carta fu scelta in modo non casuale: il 21 aprile \u00e8 data convenzionale indicante la fondazione di Roma, nonch\u00e9 la festa dei lavoratori durante il ventennio mussoliniano.\nLa legge n. 297 del 29 maggio 1982 ha riformato la disciplina precedente, sostituendo l'indennit\u00e0 di anzianit\u00e0 corrisposta a fine rapporto con il TFR a decorrere dal 1\u00ba giugno 1982. Fino all'introduzione della legge n. 297/1982 il trattamento di fine rapporto, denominato \"indennit\u00e0 di anzianit\u00e0\", \"indennit\u00e0 di servizio\" o \"liquidazione\", veniva calcolato sulla base del prodotto dell'importo dell'ultima mensilit\u00e0 di retribuzione per il numero degli anni di servizio prestati.\nA garanzia del TFR, prevista dal citato codice civile, la legge 297/1982, art. 2, istituisce un \"Fondo di Garanzia nazionale\" al quale possono rivolgersi i lavoratori di imprese in stato di insolvenza o dichiarate fallite, e ne affida la gestione all'INPS. Con la sentenza del 3 settembre 2007 n. 18481, la corte di cassazione, sezione lavoro, ha ribadito che il Fondo di Garanzia \u00e8 \"accollante ex lege\", responsabile in via solidale e sussidiaria, dei crediti e obbligazioni vantati dal datore di lavoro, e opera in sua sostituzione nel caso di insolvenza. \nDescrizione.\nSoggetti destinatari.\nSono assoggettati alla disciplina del TFR tutti i lavoratori del settore privato, e lavoratori del settore pubblico, limitatamente alle categorie rientranti nel cosiddetto \"pubblico impiego contrattualizzato\" assunti dopo la data del 31/12/2000.\nPer le categorie di lavoratori pubblici in regime di rapporto di lavoro contrattualizzato, i criteri per il calcolo del TFR sono stabiliti dall'accordo nazionale quadro del 29/07/1999 e il D.P.C.M. del 20/12/1999.\nNel Pubblico impiego i trattamenti di fine servizio, specificamente l\u2019Indennit\u00e0 di Buonuscita (IBU) e l\u2019Indennit\u00e0 Premio di Servizio (IPS), sono prestazioni corrisposte dall\u2019Istituto ai dipendenti pubblici iscritti alle casse ex ENPAS ed ex INADEL, assunti a tempo indeterminato entro il 31 dicembre 2000 nonch\u00e9 ai dipendenti ancora in regime di diritto pubblico, di cui all\u2019articolo 3, decreto legislativo 165/2001. L\nCaratteristiche e disciplina normativa.\nIl TFR viene erogato in tutti i casi di cessazione del rapporto di lavoro, qualunque ne sia la ragione: licenziamento individuale e collettivo, dimissioni, ecc. La legge riconosce ai lavoratori subordinati il diritto di percepire un trattamento di fine rapporto, ai sensi dell'articolo 2120 del codice civile, rubricato \"Disciplina del trattamento di fine rapporto\" il quale stabilisce che:\nL'anticipazione pu\u00f2 essere ottenuta una sola volta nel corso del rapporto di lavoro e viene detratta, a tutti gli effetti dal trattamento di fine rapporto. Nell'ipotesi di cui all'art. 2122 la stessa anticipazione \u00e8 detratta dall'indennit\u00e0 prevista dalla norma medesima. Condizioni di miglior favore possono essere previste dai contratti collettivi o da patti individuali.\nI contratti collettivi nazionali di lavoro possono altres\u00ec stabilire criteri di priorit\u00e0 per l'accoglimento delle richieste di anticipazione\u00bb. Altri riferimenti successivi per l'anticipazione del TFR sono: L. 29.05.1982, n. 297 - Art. 7, c. 1, L. 8.03.2000, n. 53 - sent. corte costituzionale 18.03.1991, n. 142 - sent. corte di cassazione 11.04.1990, n. 3046 - C.M. Lav. 29.11.2000, n. 85.\nTale trattamento, come si accennava, rappresenta un vero e proprio compenso differito al momento della cessazione del rapporto di lavoro, al fine di favorire al lavoratore il superamento delle difficolt\u00e0 economiche connesse con il venir meno della retribuzione. Ci sono altre forme di \"compenso\" per la cessazione del rapporto di lavoro, come la \"buonuscita\" o il \"golden handshake\" degli americani. \u00c8 parte integrante del salario lordo, ma non disponibile immediatamente: si tratta di un salario differito, del quale \u00e8 proprietario il singolo lavoratore, che il datore di lavoro trattiene e di cui \u00e8 responsabile, con il compito di reinvestirlo all'interno dell'azienda.\nSe l'azienda fallisce o \u00e8 inadempiente al momento della liquidazione (interruzione del rapporto di lavoro) oppure di una richiesta di anticipo, l'INPS garantisce per il soggetto privato e paga la somma dovuta. Non esiste analoga garanzia per i contributi pensionistici mentre per i salari arretrati, limitatamente alle ultime tre mensilit\u00e0, \u00e8 prevista la garanzia da parte dello stesso Fondo presso l'INPS (D.Lgs. 27.01.1992 n. 80).\nFondo di garanzia del TFR.\nIl lavoratore anche in caso di fallimento dell'impresa nella quale svolge la sua attivit\u00e0 lavorativa, non perde il diritto a percepire il TFR, infatti mese per mese il datore di lavoro \u00e8 obbligato a versare un contributo proporzionale alle retribuzioni pagate che varia in funzione della tipologia dei lavoratori. Con la legge finanziaria 2007 le imprese sono state parzialmente esonerate.\nContabilit\u00e0.\n\u00c8 una posta contabile che \u00e8 registrata in passivo di stato patrimoniale alla voce fondo accantonamenti TFR e, in contropartita, alla voce TFR in dare di conto economico (dunque, come costo).\nIl TFR \u00e8 una posta contabile che impatta sia Conto Economico che Stato Patrimoniale, e dunque varia l'utile. Si tratta in buona parte di un costo figurato nel senso che non \u00e8 rappresentativo di uscite di cassa (ossia di un flusso finanziario) se non per le liquidazioni pagate nell'anno (ai dipendenti che vanno in pensione o a quanti chiedono un anticipo). \u00c8, quindi, un accantonamento contabile, non monetario.\nUn accenno merita la valutazione attuariale del TFR secondo lo IAS 19 introdotta nei nuovi bilanci delle societ\u00e0 redatti conformemente ai principi IAS/IFRS (International Accounting Standard e International Financial Reporting Standard), tale valutazione attuariale riguarda (d.lgs 38/2005) le societ\u00e0 quotate, le assicurazioni, le banche, le Sim, le Societ\u00e0 Finanziarie ex art 107 TUB e le Sgr.\nIl TFR, per il periodo in cui non \u00e8 corrisposto al lavoratore e resta a disposizione dell'impresa, rappresenta per questa una fonte di autofinanziamento di primaria importanza; esso richiede infatti un tasso di rivalutazione inferiore al costo del debito e del capitale proprio. Il TFR maturato in un anno \u00e8 pari alla retribuzione annuale, comprensiva di tredicesima e quattordicesima, divisa per 13,5 (Esempio: per una retribuzione mensile pari a 1\u00a0000 euro la quota di TFR annuale accantonata \u00e8 1\u00a0037 euro, rivalutata annualmente).\nIl metodo di calcolo del TFR non pu\u00f2 essere modificato in meglio ma solo in peggio secondo accordi e contratti collettivi. Ai fini dell'applicazione del tasso di rivalutazione di cui al comma precedente, per frazioni di anno, l'incremento dell'indice ISTAT \u00e8 quello risultante nel mese di cessazione del rapporto di lavoro rispetto a quello di dicembre dell'anno precedente. Le frazioni di mese uguali o superiori a quindici giorni si computano come mese intero\".\nPer legge (codice civile) subisce ogni anno una rivalutazione pari all'1,5% + 75% dell'aumento dell'indice dei prezzi al consumo per le famiglie di operai ed impiegati, accertato dall'ISTAT. Il tasso complessivamente si attesta intorno al 2,5% all'anno, ed \u00e8 un tasso reale perch\u00e9 indicizzato all'inflazione, anche se solo parzialmente. Il tasso di inflazione programmata viene ufficializzato con decreto del Presidente del Consiglio nel mese di ottobre. Si tratta quindi di un reddito sicuro, che \u00e8 garantito (dall'INPS) da rischi finanziari o frodi, e dalla perdita del potere di acquisto del denaro. Le voci di bilancio che interessano il TFR sono variate a fine anno per la rivalutazione. Invece, le eventuali quote prelevate dai lavoratori non incidono sul risultato di esercizio ma solo sulla consistenza degli aggregati patrimoniali (uscita di cassa e, in contropartita, una diminuzione della voce C \"Trattamento di fine rapporto di lavoro subordinato\" del passivo di stato patrimoniale).\nPer calcolare il TFR bisogna dividere la retribuzione annua per 13,5. Da questa cifra va sottratta una ritenuta dello 0,5% per l\u2019Inps, calcolata sull\u2019imponibile contributivo. Quest\u2019ultima somma serve per alimentare un fondo dell\u2019Inps (Istituto Nazionale della Previdenza Sociale) e assicurare che i lavoratori ricevano la liquidazione anche se l\u2019azienda fallisce.\n13,5 \u00e8 un valore convenzionale utilizzato ugualmente sia che il lavoratore percepisca 13 mensilit\u00e0, sia che ne percepisca 14\nEcco un esempio pratico. Nel caso in cui il reddito annuale del 2015 di un lavoratore sia di 25.000 euro, la parte di liquidazione accantonata nei 12 mesi sar\u00e0 la seguente:\nquota al lordo del contributo Inps: 25000:13,5 = 1851,85 \u20ac\nritenuta ai fini Inps: 25000 x 0,005 = 125 \u20ac\nTFR annuo netto: 1851,85 \u2013 125 = 1726,85 \u20ac\nIl lavoratore dipendente da pi\u00f9 di 8 anni consecutivi ha la facolt\u00e0 di chiedere al datore di lavoro un anticipo sul TFR, fino a quel momento maturato, nella misura massima del 70% e solo per spese urgenti rigorosamente documentate quali:\nI datori di lavoro sono obbligati a soddisfare le richieste dei dipendenti entro il 10% degli aventi titolo o il 4% del numero totale dei dipendenti. Il TFR non esiste in molti Paesi dell'area UE (ad esempio in Francia, Germania, Spagna, Regno Unito).\nLa riforma del novembre 2005.\nCon il decreto legislativo 5 dicembre 2005 n. 252 \u00e8 stata emanata la nuova riforma della previdenza complementare. Con questa legge si regola la destinazione del TFR ai fondi pensione complementari, tramite il meccanismo del silenzio-assenso.\nDal 1\u00ba gennaio 2007 il lavoratore dipendente dovr\u00e0 scegliere se mantenere il TFR nella sua forma attuale oppure destinarlo alla costruzione di una pensione integrativa, versandolo ai fondi pensione (sia di categoria che aperti). La riforma non si applica ai dipendenti del pubblico impiego.\nSempre dal 1\u00ba gennaio 2007 scatta il decorso dei sei mesi entro i quali i lavoratori che non hanno ancora scelto dove dirigere il proprio TFR, dovranno notificare se usare il proprio TFR per i fondi pensione o meno. In mancanza di una comunicazione, scatta il meccanismo di silenzio-assenso e il TFR viene trasferito automaticamente nei fondi.\nIl datore di lavoro, invece, in assenza della decisione dei propri dipendenti, avr\u00e0 l'obbligo di versare il TFR verso il nuovo Fondo per l'erogazione del TFR, gestito dall'Inps. Entro 30 giorni dalla data di pubblicazione del decreto, inoltre, i Fondi pensione dovranno adeguare i propri statuti e le imprese di assicurazione costituire il patrimonio separato e autonomo per la gestione di forme previdenziali mediante contratti di assicurazione sulla vita. Secondo l'allora Ministro del Lavoro del Governo Prodi II, l'On. Cesare Damiano, il lavoratore, al momento della cessazione del rapporto di lavoro, potrebbe preferire, invece di una cifra unica da investire, una pensione mensile che si avvicini di pi\u00f9 al suo salario precedente. Questo implica che il lavoratore abbia aderito, durante i suoi anni di attivit\u00e0, ad una forma di previdenza complementare, in modo che alla sua pensione si sommi una seconda rendita. Nelle intenzioni del governo ci\u00f2 avrebbe dovuto far decollare la previdenza complementare, ma fino al 2006 pochi lavoratori hanno aderito.\nQuindi dal 1\u00ba gennaio al 30 giugno 2007 i lavoratori hanno la possibilit\u00e0 di prendere in considerazione tale opzione potendo optare tra forme tradizionali e previdenza complementare. Secondo alcune stime la pensione integrativa, cumulata con quella INPS, dovrebbe garantire alle future generazioni di lavoratori una pensione mediamente pari al 70 - 80% dell'ultimo salario e di mantenere sostanzialmente invariato il tenore di vita raggiunto a conclusione della vita lavorativa.\nCon la sola pensione di base la percentuale di reddito si assesterebbe intorno al 40 - 50% per molte categorie di lavoratori. Va comunque precisato che queste percentuali potrebbero variare notevolmente da caso a caso; inoltre nessuna previsione di questo tipo pu\u00f2 essere completamente attendibile, visto che si basa sull'andamento futuro del mercato economico, che non pu\u00f2 essere determinato con esattezza.\nLa normativa opera una distinzione fra aziende con meno o pi\u00f9 di 50 dipendenti. Per le prime, se il lavoratore sceglie di mantenere il TFR nella sua forma originaria, nulla cambia. Come disciplinato dal codice civile, il TFR \u00e8 rivalutato ogni anno, il lavoratore incassa il TFR maturato al momento della cessazione del rapporto di lavoro per dimissioni, licenziamento, pensionamento, a chiedere un anticipo fino a 1/3 della liquidazione dopo 8 anni di servizio per il pagamento della casa o di spese di salute. Anche nelle aziende con pi\u00f9 di 50 dipendenti, \u00e8 possibile rilasciare il TFR al proprio datore di lavoro. L'azienda \u00e8 per\u00f2 obbligata a trasferire le somme presso un fondo unico nazionale, gestito direttamente dall'INPS. In caso di cessazione del rapporto di lavoro, oppure di una richiesta di anticipo, il datore di lavoro dovr\u00e0 pagare al dipendente, per poi rivalersi a sua volta sul fondo previdenziale. La scelta di conferire il TFR al datore di lavoro \u00e8 reversibile, nel senso che in un secondo momento \u00e8 possibile disporre il versamento all'INPS o al fondo pensione privato; anche nelle aziende con meno di 50 dipendenti, una volta destinata la somma all'INPS o al fondo privato, non \u00e8 pi\u00f9 possibile destinarla di nuovo all'azienda.\nPer le aziende che hanno pi\u00f9 di 50 dipendenti, invece, la scelta del dipendente di mantenere il TFR nella forma di liquidazione comporter\u00e0 che la quota di TFR non sia pi\u00f9 mantenuta all'interno del sistema contabile della azienda, ma venga dalla stessa versata a un fondo pensione privato oppure all'INPS che si occuper\u00e0 di rivalutarlo e renderlo disponibile al lavoratore al momento del suo allontanamento dall'azienda.\nNel caso di \"silenzio-assenso\" (caso in cui il dipendente gi\u00e0 in forze non abbia dichiarato la sua scelta entro il 30 giugno 2007 oppure il neo assunto non la dichiari entro sei mesi dalla data di ingresso in azienda) il TFR verr\u00e0 trasferito di legge alla forma pensionistica complementare che nell'azienda stessa abbia raccolto il maggior numero di adesioni; solitamente, quello di categoria (es: per i metalmeccanici Fondo Cometa), ma non necessariamente. Solo nel caso in cui all'interno dell'azienda non sia previsto alcun fondo, n\u00e9 chiuso n\u00e9 aperto (ad esempio, il contratto del lavoratore non preveda un fondo di categoria), il Tfr andr\u00e0 a confluire presso una forma pensionistica residuale (cos\u00ec chiamata perch\u00e9 \u00e8 destinata ai residui lavoratori) istituita presso l'INPS.\nEsiste poi per le aziende (sia per quelle il cui contratto di lavoro prevede un fondo di categoria sia per quelle per cui tale fondo non \u00e8 previsto) la possibilit\u00e0 di stipulare un accordo con i propri dipendenti (direttamente o tramite le rappresentanze sindacali) mediante il quale dare al lavoratore una terza alternativa per la costruzione del proprio piano di integrazione pensionistica, ovvero l'adesione a fondi pensione aperti (di solito istituiti da societ\u00e0 di gestione del risparmio o da societ\u00e0 assicurative) su cui fare confluire il TFR.\nQualora il dipendente decida di fare confluire il suo TFR ad un fondo pensione (sia per adesione ad un fondo di categoria che per adesione ad un fondo stabilito da accordo collettivo con il datore di lavoro), oltre che versare al fondo il TFR, potr\u00e0 godere del versamento di un contributo obbligatorio da parte del datore di lavoro e decidere poi di versare un contributo volontario (che ridurr\u00e0 l'imponibile fiscale nel limite di 5.164,57 euro).\nIn ogni caso, il TFR verr\u00e0 tolto dalle imprese con pi\u00f9 di 50 dipendenti e trasferito a soggetti esterni. Questi godranno pertanto del finanziamento un tempo diretto alle imprese, con il risultato che si spostano, invariati, capitali di finanziamento a soggetti diversi. Il TFR era un'importante fonte di autofinanziamento delle imprese, che sar\u00e0 sostituito da un taglio al cuneo fiscale, e da fideiussioni bancarie garantite dallo Stato, per garantire alle aziende le stesse possibilit\u00e0 di accesso al credito.\nDello sconto fiscale beneficeranno anche i lavoratori, in quanto la tassazione sul TFR in molti casi sar\u00e0 inferiore rispetto al passato (in tali casi si passer\u00e0 da un 23% circa attuale ad una tassazione variabile tra il 15% ed il 9% a seconda della anzianit\u00e0 contributiva).\nI primi risultati della riforma.\nSecondo le prime stime, fornite dalla COVIP, i lavoratori dipendenti del settore privato iscritti ai fondi pensione negoziali e ai fondi pensione preesistenti, dopo il semestre di avvio della riforma, superano i 2,2 milioni. Il tasso di adesione stimato \u00e8 di circa il 28%. Le adesioni per la medesima tipologia di lavoratori e di fondi a fine 2006 era di 1.687.000 unit\u00e0, pari al 20,7%. C'\u00e8 stato quindi un incremento di circa 7 punti percentuali (circa 580.000 unit\u00e0) dovuto alle adesioni esplicite. Questi dati non prendono per\u00f2 in considerazione la quota di lavoratori che aderiranno ad una forma di previdenza complementare in seguito al meccanismo del \"silenzio-assenso\". Secondo una stima della COVIP, gli iscritti a regime si attesteranno verosimilmente su una quota superiore al 30%. Bisogna tuttavia constatare che la quasi totalit\u00e0 dei lavoratori ha scelto di esprimere la propria scelta sulla destinazione del proprio TFR e che la grande maggioranza ha optato per il mantenimento in azienda del TFR.\nLa Finanziaria 2007.\nViene costituito il Fondo per l'erogazione del TFR ai lavoratori dipendenti privati, gestito dall'INPS per conto della Tesoreria di Stato (art. 1 comma 755).\nLe imprese con pi\u00f9 di 50 dipendenti sono tenute a versare il TFR inoptato - ovvero la cui destinazione non \u00e8 stata scelta dal dipendente - in questo fondo; l'INPS provvede a pagare il TFR al dipendente che cessi il rapporto lavorativo. La richiesta da parte del dipendente deve comunque essere inoltrata al datore di lavoro, il quale la trasmetter\u00e0 all'INPS (art. 1 comma 756).\nDal Fondo per l'erogazione del TFR ai lavoratori dipendenti privati vengono recuperate le risorse per finanziare gli interventi di natura prevista dall'Elenco 1 presente nel comma 758 dell'articolo 1, per gli anni fino al 2009.\nIl Ministro del Lavoro e della Previdenza Sociale provvede ad informare il Parlamento sull'utilizzo delle risorse del Fondo tramite una relazione da presentarsi entro il 30 settembre di ogni anno.\nProroga del meccanismo di copertura di spese con la finanziaria 2010.\nIn uno degli articoli del maxi emendamento presentato dal Governo alla legge finanziaria 2010 \u00e8 previsto che il TFR giacente presso le imprese con pi\u00f9 di 50 dipendenti, con medesima procedura prevista con la legge finanziaria del 2007, sia utilizzato come copertura economica di circa 1/3 dell'intera manovra (3,1 miliardi), a copertura di una serie di spese contenute in un elenco, allo stesso modo della finanziaria 2007, che esauriva le spese ivi previste per il 2009.\nTFR in busta paga - Legge di stabilit\u00e0.\nDal 3 aprile 2015, con il DPCM29/2015 pubblicato sulla gazzetta ufficiale n. 65/2015, i lavoratori dipendenti delle aziende private hanno la possibilit\u00e0 di farsi liquidare sullo stipendio una parte del TFR. L'operazione \"TFR in busta paga\" entra dunque nella fase operativa secondo il comma 26 dell'art. 1 della L. 190/2014.\nIl TFR nel pubblico impiego.\nSono stati assoggettati al regime di TFR di cui alla legge n. 297 del 29 maggio 1982- in attuazione del D.P.C.M. 20/12/1999 - i dipendenti pubblici assunti con contratto a tempo determinato in servizio al 30 maggio 2000, i dipendenti assunti in data successiva al 30 maggio 2000 con contratto della durata minima di 15 giorni continuativi nel mese ed il personale a tempo indeterminato assunto con decorrenza dal 1\u00ba gennaio 2001. Tutti gli altri dipendenti pubblici restano assoggettati al vecchio regime di trattamento di fine servizio (TFS) a meno che non aderiscano alla previdenza complementare e automaticamente al TFR, sulla base dell'art.59 comma 56 della legge 27 dicembre 1997, n. 449. Nel pubblico impiego i dipendenti non hanno - allo stato attuale - il diritto all'anticipo del TFR. Il TFR viene erogato ai pubblici dipendenti dall'INPDAP. Per i dipendenti della scuola \u00e8 attivo il Fondo Espero."}
{"id": "233794", "revid": "834", "url": "https://it.wikipedia.org/wiki?curid=233794", "title": "Tfr", "text": ""}
{"id": "233801", "revid": "930062", "url": "https://it.wikipedia.org/wiki?curid=233801", "title": "LeRoy Gordon Cooper", "text": "Era soprannominato \"Gordo\", come il nome del primate lanciato nello spazio e rientrato a terra senza danni durante la fase di collaudo del programma Mercury. Vol\u00f2 nello spazio con le missioni Mercury-Atlas 9 e Gemini 5.\nCarriera da militare.\nAl termine della High School nel 1945 Cooper si arruol\u00f2 quale volontario presso gli United States Marine Corps. La seconda guerra mondiale termin\u00f2 comunque prima che la sua unit\u00e0 avesse raggiunto il fronte nelle acque dell'oceano Pacifico.\nCongedatosi nel 1946, prese residenza sulle isole Hawaii, dove visse assieme ai suoi genitori. Frequent\u00f2 l'Universit\u00e0 locale e nel 1947 si spos\u00f2 con Trudy Olson, conosciuta attraverso l'attivit\u00e0 con il locale aeroclub - la futura moglie era una pilota. Nel 1947 si arruol\u00f2 nuovamente - questa volta presso l'aeronautica militare americana, frequentando l'addestramento da pilota in Texas ed in Arizona. Nel 1950 venne trasferito in Germania dove pot\u00e9 pilotare diversi tipi di aerei jet.\nNel 1954 rientr\u00f2 negli Stati Uniti d'America per studiare presso l\"'Air Force Institute of Technology\" in Ohio, dove si diplom\u00f2 in tecnica del volo nel 1956. Dopo un ulteriore anno di addestramento presso la \"Edwards Air Force Base\" in California inizio il suo lavoro presso detto centro nel ruolo di pilota per voli di collaudo.\nMercury.\nCooper fu uno dei 110 piloti, scelti dalla NASA a far parte del primo gruppo pi\u00f9 ristretto degli aspiranti astronauti per il programma Mercury. Durante gli appositi esami ebbe subito l'impressione di aver concluso con ottimi risultati. Cooper ne fu talmente convinto che sin dal primo rientro alla base di Edwards inizio con i preparativi per lasciare la base e trasferirsi - con largo anticipo sull'ufficializzazione dei risultati. Pertanto non fu assolutamente stupito quando gli giunse la notizia di essere effettivamente stato scelto nel gruppo dei \"Mercury Seven\".\nIl 9 aprile 1959 venne dunque presentato al pubblico insieme con gli altri sei astronauti scelti. Come tutti gli altri astronauti assunse un incarico speciale, pi\u00f9 precisamente l'adattamento del razzo Redstone alla capsula Mercury. Inoltre dovette sviluppare un coltello multiuso da utilizzare in caso di un atterraggio d'emergenza e contenente importanti funzioni per garantire la sopravvivenza (bussola, cacciavite, amo da pesca...).\nDurante i primi due voli nell'orbita intorno alla Terra del programma Mercury (cio\u00e8 (Mercury-Atlas 6 e Mercury-Atlas 7) in primavera del 1962, Cooper assunse l'incarico di radiofonista di contatto con la capsula - (Capcom) presso la stazione di controllo a terra. Il 27 giugno 1962 venne dunque nominato quale piloti di riserva di Walter Schirra per la missione Mercury-Atlas 8. La missione si svolse il 3 ottobre dello stesso anno.\nCooper, che fu dunque l'unico dei sette astronauti della prima scelta a non aver ancora una missione nello spazio (considerando l'inabilit\u00e0 al volo di Deke Slayton a causa di disturbi al cuore) il 13 novembre venne nominato pilota dell'ultima capsula del programma Mercury. Mentre cinque dei suoi colleghi piloti iniziavano a concentrarsi per futuri compiti nell'ambito dei progetti Gemini ed Apollo, Cooper ed il suo pilota di riserva Alan Shepard furono impegnati con l'ultima fase del programma Mercury.\nIl 15 maggio 1963 avvenne il lancio del primo volo nello spazio di Cooper: la missione Mercury-Atlas 9. Cooper nomin\u00f2 la sua capsula Faith 7. Orbit\u00f2 intorno alla Terra per ben 22 volte, rimanendo pertanto nello spazio pi\u00f9 a lungo che i cinque astronauti delle missioni precedenti insieme. Fu inoltre il primo astronauta americano che dorm\u00ec nell'orbita terrestre. Nel perdurare della missione per\u00f2 iniziarono i problemi: man mano i vari sistemi smisero di funzionare correttamente, tanto che per portare a fine con successo la missione, Cooper fu costretto di azionare i razzi di frenatura manualmente.\nDopo 34 ore e 19 minuti, la capsula ammar\u00f2 nelle acque dell'Oceano Pacifico. Il programma Mercury termin\u00f2 con questo atto. La NASA discusse sulla programmazione di un ulteriore volo a lunga durata, con Alan Shepard quale pilota e Cooper come pilota di riserva, per\u00f2 tale missione non fu svolta per concentrarsi definitivamente ed esclusivamente sul programma Gemini.\nGemini.\nNell'ambito del programma Gemini venne assegnato a Cooper il comando per la missione Gemini 5. Pilota previsto fu Charles \"Pete\" Conrad e pertanto la NASA continu\u00f2 con la tradizione di affiancare un astronauta novello ad un astronauta con precedente esperienza nello spazio. La missione si svolse dal 21 agosto al 29 agosto 1965 e fu con 190 ore un nuovo record di permanenza nello spazio. Cooper fu dunque il primo astronauta americano a volare per la seconda volta in un'orbita intorno alla Terra (il primo volo di Grissom su Mercury, comandante di Gemini 3 fu un volo suborbitale). Al termine della missione pot\u00e9 dunque dichiarare di essere stato nello spazio per un totale di 225 ore. Per l'ultima missione del programma Gemini, Gemini 12, effettuata a novembre del 1966, Cooper fu previsto quale comandante dell'equipaggio di riserva, senza comunque dover assumere la missione.\nApollo.\nNell'ambito del programma Apollo Cooper venne nominato comandante dell'equipaggio di riserva per la missione di Apollo 10. Tale missione svolse a maggio del 1969 la prova generale per il primo allunaggio. Seguendo la normale prassi della NASA sarebbe spettato a Cooper di essere il quinto uomo a porre piede sulla Luna, in qualit\u00e0 di comandante della missione di Apollo 13. Alan Shepard, a lungo sospeso dall'attivit\u00e0 di astronauta per inidoneit\u00e0 al volo a causa di problemi di salute (disturbi all'orecchio interno), fece ritorno nella rosa degli astronauti, essendo stato sottoposto ad intervento chirurgico e completamente guarito dai disturbi che avevano causato la sua esclusione. Pertanto gli venne assegnato il comando di Apollo 13. Durante la preparazione alla missione, la NASA cambi\u00f2 i suoi progetti ed, onde consentire al lungo assente Shepard una migliore preparazione, destin\u00f2 il completo equipaggio comandato dallo stesso alla missione di Apollo 14. Ci\u00f2 nonostante, per la missione di Apollo 13, non venne preso in considerazione Cooper ed il suo equipaggio, bens\u00ec l'equipaggio sotto il comando di James A. Lovell.\nDopo la NASA.\nCooper lasci\u00f2 la NASA nel 1970 senza far ritorno nello spazio ed anche l'aeronautica militare, congedandosi con il grado di colonnello. Divenne uomo d'affari e svolse incarichi di amministratore e membro dei consigli di amministrazione di diverse ditte operanti in altrettanti settori. Nel suo tempo libero si dedic\u00f2 particolarmente al fenomeno degli UFO.\nIl 4 ottobre 2004 Gordon Cooper, gi\u00e0 malato di malattia di Parkinson, mor\u00ec nella sua abitazione a Ventura in California, lasciando quattro figlie nate da due matrimoni.\nParte delle sue ceneri sono state portate in orbita terrestre il 28 aprile 2007; il resto delle ceneri giacciono conservate nel Forest Lawn Memorial Park di Glendale, California.\nMassone, fu membro della Loggia \"Carbondale\" N. 82 di Carbondale, Colorado, e nel suo primo volo nello spazio del maggio 1963 port\u00f2 con s\u00e9 una bandierina massonica in seta che don\u00f2 in seguito alla sua loggia-\nCinema.\nNel film Uomini veri (\"The Right Stuff\"), diretto da Philip Kaufman, Gordon Cooper \u00e8 interpretato da Dennis Quaid."}
{"id": "233808", "revid": "827882", "url": "https://it.wikipedia.org/wiki?curid=233808", "title": "Antiche unit\u00e0 di misura del circondario di Bari delle Puglie", "text": "Sono qui riportate le conversioni tra le antiche unit\u00e0 di misura in uso nel circondario di Bari delle Puglie e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1840, rese uniformi nell'intero Regno di Napoli.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nPer le misure anteriori al 1840 la canna si divide in 8 palmi, il palmo in 12 once, l'oncia in 5 Minuti.\n10 palmi fanno una pertica. 7 palmi fanno un passo. 10 passi fanno una catena. 100 catene fanno il miglio.\nCome base delle misure agrarie, oltre al passo ordinario di 7 palmi, si usavano pure passi di palmi 5 1/2, 6, 6 1/6, 6 1/4, 6 1/3, 6 1/2, 6 2/3, 7 1/2.\nNel comune di Putignano, forse per alterazione degli antichi campioni, si riteneva il palmo d'uso locale uguale a metri 0,263179 e quindi il passo da terra di palmi 7 uguale a metri 1,842253.\nMisure di superficie.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nLa canna quadrata anteriore al 1840 \u00e8 di soli 64 palmi quadrati.\nNel comune di Putignano si usava per misura agraria un tomolo di 2500 passi quadrati di palmi locali 7 di lato, e ritenuto eguale ad ettari 0,848478. Detto tomolo si divideva in 8 stoppelli.\nNel comune di Fasano il passo quadrato per la misura dei terreni di marina era di soli palmi 6 di lato.\nIn parecchi comuni del circondario, e segnatamente in quello di Noicattaro, era invalso l'uso di calcolare le antiche misure agrarie sulla base del palmo legale secondo la legge del 1840, in qual caso i ragguagli diversificano da quelli sopra indicati.\nMisure di volume.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nSecondo l'uso anteriore al 1840 mille palmi cubi fanno una pertica cuba, e 512 palmi cubi fanno la canna cuba.\nLa canna di costumanza per le fabbriche equivale ad un quarto di canna abusiva cuba.\nLa canna per la legna da fuoco di 256 palmi cubi abusivi equivale a mezza canna abusiva cuba.\nPalmi cubi abusivi 9 1/3 fanno la soma per l'arena che si divide in 7 cofani.\nNel comune di Putignano il palmo cubo locale si riteneva eguale a litri 18,2275 e la canna cuba locale eguale a litri 9332,478.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nIl tomolo, tanto prima che dopo il 1840, si divide in 24 misure.\nNel comune di Noicattaro il tomolo si divideva in 2 mezzetti, il mezzetto in 4 stoppelli, lo stoppello in 2 mezzi, il mezzo in 2 quartulli.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nI pesi indicati perle misure del vino sono quelli del volume di acqua distillata che dovevano contenere, e non servono che di nomenclatura distintiva.\nNel comune di Putignano si usavano una soma di 250 caraffe per il vino chiaro, ritenuta uguale a litri 179,2; una soma di 266 caraffe per il vino mosto cotto, ritenuta uguale a litri 186,2; ed una soma di 285 caraffe per il vino mosto crudo, ritenuta uguale a litri 199,5.\nIl municipio di Fasano accenna che ritenendosi nella consuetudine la caraffa come uguale a litri 0,73, si faceva la soma da vino eguale a litri 131,40.\nNel comune di Monopoli si usava una salma da mosto di 15 quarte, ed una soma da vino di 12 quarte. La quarta era di 15 caraffe. Nell'uso comune si considerava la quarta da vino uguale a litri 11,2.\nI pesi indicati per le misure dell'olio sono quelli del volume di olio che devo in esso contenersi, giacch\u00e9 nel sistema metrico napoletano l'olio si misurava a peso e non a capacit\u00e0.\nNel comune di Noicattaro 10 staia da olio formavano una soma da olio.\nPesi.\nSecondo la legge del 1840 cento rotoli fanno un cantaro; il rotolo \u00e8 di once 33 1/3 e si divide in 1000 trappesi.\nLa libbra si divide in 12 once, l'oncia in 30 trappesi.\nSecondo l'uso anteriore alla legge del 1840 cento libbre fanno un cantaro piccolo.\nSecondo la variet\u00e0 dei luoghi e delle merci si usano pure rotoli di Once 30, 36, 39, 42, 44, 48, 52 e 56.\nGli orefici dividono l'oncia in 30 trappesi ed il trappeso in 20 acini.\nI gioiellieri dividono l'oncia in 130 carati, il carato in 4 grani, il grano in 16 sedicesimi.\nI farmacisti dividono l'oncia in 10 dramme, la dramma in 3 scrupoli, lo scrupolo in 2 oboli, l'obolo in 10 acini o grani.\nDramme 1 1/2 formano il peso aureo.\n40 rotoli fanno un peso per la calce.\n4 rotoli fanno una decina, peso della lana.\nTerritorio.\nNel 1874 nel circondario di Bari delle Puglie erano presenti 32 comuni divisi in 19 mandamenti."}
{"id": "233809", "revid": "125834451", "url": "https://it.wikipedia.org/wiki?curid=233809", "title": "Jean-Marie Lehn", "text": "Nato a Rosheim nel 1939, Lehn si \u00e8 laureato in chimica organica all'Universit\u00e0 di Strasburgo nel 1960. Nel 1963 ha conseguito il Ph.D. e ha cominciato a lavorare nel laboratorio diretto da Robert Burns Woodward ad Harvard, dove si occup\u00f2 di sintesi organica. In seguito ritorn\u00f2 a Strasburgo dove si dedic\u00f2 alla chimica fisica. Nel 1968 riusc\u00ec a sintetizzare i criptandi, molecole in grado di \"catturare\" ioni, acquistando in tal modo nuove caratteristiche chimico-fisiche. Dal 1970 Lehn \u00e8 professore di Chimica all'Universit\u00e0 Louis Pasteur di Strasburgo e dal 1979 ha inoltre assunto la cattedra di Chimica delle interazioni molecolari al Coll\u00e8ge de France di Parigi.\nAutore di oltre 450 pubblicazioni scientifiche, Lehn \u00e8 membro delle pi\u00f9 prestigiose accademie e istituzioni ed ha ricevuto numerosi riconoscimenti internazionali. Si \u00e8 occupato tra l'altro di riconoscimento chimico, ovvero di quel fenomeno per cui molecole complementari possono interagire attraverso interazioni deboli, aprendo il campo alla chimica recettoriale che in seguito trover\u00e0 grandi applicazioni in farmacologia. Per la scoperta dei criptandi e per il lavoro di sintesi di composti organici a basso peso molecolare e dalle speciali propriet\u00e0 Lehn ha ricevuto il premio Nobel per la chimica nel 1987 (con Charles J. Pedersen e Donald J. Cram). La motivazione ufficiale \u00e8 stata: \"\u00abPer lo sviluppo e l'uso di molecole con interazioni strutturali specifiche ad alta selettivit\u00e0\u00bb\".\nLehn, parafrasando Richard Feynman e il suo noto discorso \"There's plenty of room at the bottom\" sulle nanotecnologie (con l'espressione \"There's even more room at the top\") ha indicato come la chimica non solo deve guardare verso l'estremamente piccolo, ma pu\u00f2 andare anche al di sopra delle dimensioni molecolari, studiando la complessit\u00e0 supramolecolare. A Lehn dunque, e al suo lavoro, si deve la fondazione di un'importante branca della chimica, la cosiddetta chimica supramolecolare che si occupa di entit\u00e0 complesse che risultano dall'associazione di due o pi\u00f9 specie chimiche tenute insieme da interazioni intermolecolari non covalenti.\nOnorificenze.\nIl professor Lehn \u00e8 membro dell'Accademia francese delle scienze dal 1985."}
{"id": "233811", "revid": "2180194", "url": "https://it.wikipedia.org/wiki?curid=233811", "title": "Stato di diritto", "text": "Lo Stato di diritto (locuzione derivata dall'originaria espressione della lingua tedesca Rechtsstaat, coniata dalla dottrina giuridica tedesca nel XIX secolo) \u00e8 quella forma di Stato che assicura la salvaguardia e il rispetto dei diritti e delle libert\u00e0 dell'uomo; insieme alla garanzia dello Stato sociale, concorre alla definizione dei diritti che gli Stati membri delle Nazioni Unite si sono impegnati a garantire ai loro cittadini con i due \"Covenants\" del 1966.\nStoria.\nMalgrado vi siano stati precursori nella filosofia antica, l'affermarsi dello Stato di diritto coincide con la fine dell'assolutismo e comporta l'affermazione della borghesia tra il XVIII e il XIX secolo, la quale insieme con il potere economico raggiunto rivendica anche quello politico e determina una trasformazione radicale nell'assetto della societ\u00e0 e nel concetto di Stato.\nA livello teorico, la proclamazione dello Stato di diritto avviene come esplicita contrapposizione allo Stato assoluto: in quest'ultima forma di Stato, infatti, i titolari dei poteri erano \"assoluti\", ossia svincolati da qualsivoglia potere a essi superiore.\nAttualmente, infatti, in gran parte degli Stati del mondo i diritti civili e politici sono assicurati a tutti gli individui, senza alcuna distinzione, proprio grazie all'evoluzione storico-politica che, a partire dallo Stato assoluto, ha portato al raggiungimento del cosiddetto Stato di diritto.\nPossiamo riconoscere un esempio precursore di Stato di diritto nella costituzione inglese del XVII secolo: la gloriosa rivoluzione inglese combattuta contro l'assolutismo della dinastia Stuart porta a una serie di documenti (\"Bill of rights\", \"Habeas Corpus\", \"Act of Settlement\") che sanciscono l'inviolabilit\u00e0 dei diritti fondamentali dei cittadini e la subordinazione del Re al Parlamento (che \u00e8 rappresentante del popolo).\nLa proclamazione consapevole e attuale dello Stato di diritto si realizza tramite le due grandi rivoluzioni settecentesche, quella americana e quella francese. In particolare fu quest'ultima a importare nel Vecchio continente i principi dello Stato liberale, che poi saranno oggetto (pi\u00f9 o meno ampio, pi\u00f9 o meno strumentalizzato dai vari monarchi europei) delle costituzioni ottocentesche.\nEvoluzione.\nLa critica che \u00e8 stata generalmente rivolta allo Stato di diritto da gran parte della storiografia giuridica, da varie frange ideologiche (socialisti, dottrina sociale della Chiesa ad esempio) e dai partiti di massa sorti tra la fine dell'Ottocento e l'inizio del Novecento, \u00e8 quella di aver riconosciuto solo in astratto i diritti fondamentali dell'uomo, senza curare l'attuazione in concreto di tali diritti. Cos\u00ec si \u00e8 realizzata in tutti gli Stati liberali una situazione che di fatto contrastava con le proclamazioni di diritto previste dai testi costituzionali vigenti. A queste lacune si sarebbe rimediato con l'introduzione dei principi del \"Welfare state\" e la creazione degli Stati democratici.\nDescrizione.\nIl concetto dello \"Stato di diritto\" presuppone che l'agire dello Stato sia sempre vincolato e conforme alle leggi vigenti: dunque lo Stato sottopone s\u00e9 stesso al rispetto delle norme di diritto, e questo avviene tramite una Costituzione scritta.\nSi esplica in due nozioni: lo Stato di diritto \"\"in senso formale\" e lo Stato di diritto \"in senso materiale\"\".\nTipologie.\nStato di diritto in senso formale.\nIn senso formale, implica:\nStato di diritto in senso materiale.\nUn vincolo all'osservanza delle leggi sarebbe inutile e inefficace se non fosse possibile garantire che le leggi stesse siano garanti dei diritti fondamentali. Pertanto gli elementi formali dello Stato di diritto vengono sviluppati ed estesi dagli elementi materiali dello stesso, in particolare attraverso l'adozione di norme che tutelano i diritti fondamentali.\nAd esempio, nella Costituzione della Confederazione svizzera, il principio dello Stato di diritto \u00e8 cos\u00ec sancito:\n\"Art. 5 Stato di diritto\"\nEsempi di concretizzazione materiale dello Stato di diritto (tratti dal catalogo dei diritti fondamentali della Costituzione federale della Confederazione svizzera del 18 aprile 1999):\n\"Art. 7 Dignit\u00e0 umana - La dignit\u00e0 della persona va rispettata e protetta.\"\n\"Art. 8 Uguaglianza giuridica\"\nStato costituzionale di diritto.\nSecondo taluni autori la presenza di una costituzione rigida e del controllo di legittimit\u00e0 costituzionale determinerebbe un'evoluzione dello Stato di diritto in quello che \u00e8 stato denominato Stato costituzionale di diritto."}
{"id": "233814", "revid": "297745", "url": "https://it.wikipedia.org/wiki?curid=233814", "title": "Botta Adorno", "text": ""}
{"id": "233816", "revid": "363629", "url": "https://it.wikipedia.org/wiki?curid=233816", "title": "Coagulazione (chimica)", "text": "In chimica la coagulazione \u00e8 un processo mediante il quale un liquido o una sospensione colloidale vengono trasformati irreversibilmente in una sostanza semisolida, a causa di agenti chimici (come l'aggiunta di elettroliti) o agenti fisici (ad esempio variazioni di temperatura o l'evaporazione del solvente).\nDescrizione.\nCoagulazione su azione chimica.\nLa coagulazione \u00e8 un processo chimico-fisico complesso durante il quale i cationi derivanti dai coagulanti utilizzati, interagiscono con la superficie di carica negativa che riveste la maggior parte di sostanze colloidi, di solito rivestite da cariche negative.\nLe sostanze colloidali sono rivestite dagli ioni derivanti dal coagulante e possono interagire tra loro agglomerandosi prima in microfiocchi e poi fiocchi e/o possono essere incluse in un precipitato costituito dal catione derivante dal coagulante e dall'anione presente in soluzione e derivante dalla autodissociazione dell'acqua oppure da qualche base opportunamente aggiunta.\nApplicazioni e implicazioni.\nTipici esempi di coagulazione sono la coagulazione del sangue o la coagulazione del latte mediante il caglio (da cui si ottiene il formaggio).\nNell'ambito dell'industria di processo, la coagulazione viene sfruttata come parte del processo di chiariflocculazione per il trattamento delle acque reflue.\nAlchimia.\nIn alchimia la formula \u00ab\"solve et coagula\"\u00bb era utilizzata nel processo di tramutazione dei metalli in oro: il termine \"solve\", cio\u00e8 \u00absciogli\u00bb, sollecitava a eseguire la soluzione o disfacimento della materia primordiale, che andava poi ricomposta in osservanza dell'imperativo \"coagula\", effettuando appunto la \u00abcoagulazione\u00bb in cui consisteva la fissazione degli elementi divenuti volatili."}
{"id": "233818", "revid": "1628923", "url": "https://it.wikipedia.org/wiki?curid=233818", "title": "Donald James Cram", "text": "Biografia.\nSi laure\u00f2 alla Universit\u00e0 di Harvard e insegn\u00f2 dal 1956 all'Universit\u00e0 della California di Los Angeles. Studi\u00f2 un gruppo di composti organici particolari che presentano una struttura molecolare ciclica o ad anello in grado di accoppiarsi stericamente o selettivamente con altre molecole organiche di struttura specifica. Per tali studi ottenne, con C. Pedersen e Jean-Marie Lehn, il premio Nobel per la chimica nel 1987."}
{"id": "233819", "revid": "1372005", "url": "https://it.wikipedia.org/wiki?curid=233819", "title": "Lanfranco di Canterbury", "text": "Biografia.\nLanfranco nacque intorno al 1005 a Pavia, figlio di Ambaldo, magistrato appartenente all'ambiente del \"sacrum palatium\". Secondo un suo biografo: \u00ab...fu istruito fin dalla fanciullezza nelle scuole di arti liberali e di diritto civile. Ancora molto giovane, ebbe spesso il sopravvento nei processi su avversari sperimentati per la travolgente eloquenza del suo preciso argomentare. A quell'et\u00e0 seppe stilare sentenze apprezzate da giuristi e giudici.\u00bb\nNel 1035 si trasferisce ad Avranches, in Normandia, dove nel 1040 apre una scuola di lettere e dialettica alle dipendenze dell'abbazia di Mont-Saint-Michel, dove era abate il suo concittadino Suppone, un monaco proveniente dall'abbazia piemontese di San Benigno di Fruttuaria.\nNel 1042 decide di trasferirsi a Rouen; che durante il viaggio sarebbe stato aggredito e sequestrato dai banditi e, durante la prigionia, avrebbe fatto voto di diventare monaco in cambio della salvezza. Cos\u00ec avviene ed entra nel monastero benedettino di Bec, fondato otto anni prima sui propri possedimenti di Brionne da Erluino, un nobile che aveva deciso di dedicarsi a una vita di preghiere. I trentacinque monaci appartenenti alla comunit\u00e0 vivevano semplicemente in un regime di vita semi-eremitica.\nNel 1045 Lanfranco diviene priore del monastero e dirige la scuola dei monaci; nel 1059 apre la scuola anche ai laici, per ottenere fondi coi quali ricostruire il monastero. La fama del suo insegnamento attira allievi dalla Francia, dalle Fiandre, dalla Germania e dall'Italia fra i quali Ivo di Chartres, Anselmo d'Aosta, Anselmo di Lucca e Anselmo da Baggio, poi papa Alessandro II. Quando Lanfranco si sposta nel 1063 a Caen, numerosi allievi lo seguono nella nuova sede, sebbene ora nella scuola del Bec insegni un illustre ex allievo di Lanfranco, il famoso Anselmo d'Aosta.\nSi oppone alle teorie eucaristiche formulate da Berengario di Tours, partecipando ai sinodi di Vercelli nel 1050, di Tours del 1055 e di Roma del 1059; scrive il \"Libellus de sacramento corporis et sanguinis Christi contra Berengarium\", che lo consacra miglior teologo del suo tempo.\nConsigliere del nobile normanno Guglielmo il Bastardo, nel 1053 si oppone alle sue nozze, in contrasto col diritto canonico, con la cugina Matilde di Fiandra; in seguito alle minacce di Guglielmo di esiliarlo, nel 1059 Lanfranco, gi\u00e0 a Roma per partecipare al sinodo di condanna di Berengario, ottiene da papa Niccol\u00f2 II una dispensa per il matrimonio. In cambio Guglielmo fa costruire a Caen un monastero femminile e uno maschile, dedicato a santo Stefano, del quale Lanfranco diviene il primo abate nel 1066.\nIntanto in Inghilterra Edoardo il Confessore, re dal 1043 al 1066, figlio di una normanna, non avendo eredi nomina suo successore il figlio di suo cugino Roberto, Guglielmo il Bastardo, ma alla sua morte la dieta dei nobili inglesi proclama re il sassone Aroldo, cognato di Edoardo. Nello stesso anno Guglielmo sbarca con un esercito in Inghilterra per far valere con la forza i suoi diritti al trono.\nCon la vittoria nella battaglia di Hastings, Guglielmo s'impadronisce dell'Inghilterra, guadagnandosi cos\u00ec il nome di Guglielmo il Conquistatore, ma la rivolta contro di lui prosegue, favorita anche dai vescovi locali; avendo bisogno di una gerarchia ecclesiastica fidata, ottiene nel 1070 dal papa Alessandro II la nomina di Lanfranco ad arcivescovo di Canterbury estromettendo l'infido arcivescovo Stigand.\nOra si tratta di rendere Canterbury la sede vescovile pi\u00f9 importante d'Inghilterra; Lanfranco viene a contrasto col vescovo Tommaso di York che non intende rinunciare alle sue prerogative. Nel concilio di Windsor del 1072 Lanfranco presenta alcuni falsi documenti, da lui attribuiti a Beda il Venerabile, per sostenere la supremazia della sede di Canterbury su tutti i vescovadi d'Inghilterra, autorit\u00e0 che il Concilio riconosce.\nFa costruire per s\u00e9 un palazzo, la famosa cattedrale, una prioria e numerosi monasteri, in cui trasferisce monaci dalla Normandia; cerca anche di ottenere una parziale autonomia da Roma venendo anche a contrasto con papa Gregorio VII. Per ottenere consensi dal clero e dalla nobilt\u00e0 inglese, permette il matrimonio dei parroci di campagna e l'investitura vescovile ad opera di principi laici; accentra il controllo sulle circoscrizioni ecclesiastiche trasferendo le sedi episcopali provinciali nelle citt\u00e0 pi\u00f9 importanti. Col tempo i Normanni s'impadroniscono del governo delle province, delle chiese e delle potenti abbazie.\nOperando col pieno appoggio di Guglielmo, che nei periodi di assenza dall'Inghilterra gli affida la direzione della vita politica, Lanfranco ricambia la fiducia, e sventa nel 1075 la cospirazione contro re Guglielmo organizzata dai conti di Norfolk e di Hereford.\nMuore nel 1089 ed \u00e8 sepolto nella sua cattedrale. \u00c8 stato beatificato dalla Chiesa e la sua ricorrenza cade il 28 maggio.\nOpere.\nRestano di lui scritti di scarsa importanza, tranne l'opuscolo \"Liber de corpore et sanguine Domini\" contro Berengario di Tours; il \"Commentario sui Salmi\" (perduto) e il \"Commentario su S. Paolo\"; gli \"Statuta sive decreta pro ordine S. Benedicti\", spiegazione della Regola benedettina; \"Note sulle Collationes di Cassiano\"; il \"Liber de celanda confessione\", le \"Epistolae\".\nDottrina.\nCombatt\u00e9 la teoria eucaristica di Berengario di Tours, che negava la reale presenza del Cristo nell'eucaristia, poich\u00e9 se si mantengono gli accidenti dell'ostia, secondo la logica aristotelica si deve mantenere anche la sostanza e dunque l'ostia non contiene realmente il sangue e il corpo di Cristo; Lanfranco, nel \"Liber de corpore et sanguine Domini\", sostiene invece che dopo la consacrazione il pane e il vino si trasformano realmente nel corpo e nel sangue di Cristo, pur conservando le primitive apparenze. A questa conclusione non giunge per\u00f2 con le armi della logica ma con la fede e con l'autorit\u00e0 dei Padri della Chiesa alla quale \u00e8 necessario che la dialettica si sottometta. Rimprovera Berengario: \u00ab...abbandonando le sacre autorit\u00e0 ti rifugi nella dialettica, ma se io dovessi ricevere o dare una risposta a proposito dei misteri della fede, preferirei sentirmi rispondere e rispondere io stesso, che riguardano le sante autorit\u00e0 piuttosto che le ragioni della dialettica\u00bb.\nLogico celebrato, non pu\u00f2 condannare la dialettica, che ritiene possa aiutare a comprendere anche i misteri divini, ma che deve sottomettersi all'autorit\u00e0 della Scritture quando entri in conflitto con esse.\nGenealogia episcopale.\nLa genealogia episcopale \u00e8:"}
{"id": "233826", "revid": "120509531", "url": "https://it.wikipedia.org/wiki?curid=233826", "title": "NACK", "text": "NACK \u00e8 la contrazione di NOT ACK (negative acknowledge character). \u00c8 il pacchetto di controllo (non previsto nel protocollo TCP) trasmesso dal ricevente al mittente per segnalare la mancata ricezione di uno o pi\u00f9 pacchetti dati.\nQuesta sigla \u00e8 anche usata nei forum e nelle chat per dire \"non sono d'accordo\"."}
{"id": "233829", "revid": "830939", "url": "https://it.wikipedia.org/wiki?curid=233829", "title": "Enesidemo", "text": " \nLo scopo generale della sua opera \u00e8 quello di stabilire che nulla pu\u00f2 essere compreso in modo stabile n\u00e9 mediante la sensazione, n\u00e9 mediante il pensiero, e per questo motivo, n\u00e9 i pirroniani n\u00e9 gli altri filosofi conoscono la verit\u00e0 delle cose.\nVita e opere.\nFece parte dell'Accademia platonica che, dal tempo di Arcesilao fino a Carneade, ebbe un indirizzo scettico. Al tempo di Enesidemo, l'Accademia si divise in fazioni contrastanti, finendo per abbandonare l'indirizzo scettico, allora seguito, a favore di forme di pensiero proprie degli stoici. Uno dei capi, o scolarchi, dell'Accademia, Filone di Larissa, torn\u00f2 a una forma di scetticismo moderato accettando molte convinzioni e conoscenze, per quanto ritenute non certe, mentre un successivo scolarca, Antioco di Ascalona, propose una filosofia dogmatica e sincretistica dal momento che, secondo lui, il primo Platone, gli stoici e molti altri filosofi avrebbero sostenuto le stesse cose. \nEnesidemo, non accettando che l'Accademia fosse divenuta una scuola a indirizzo stoico, intorno al 43 a.C. fond\u00f2 una propria scuola ad Alessandria, facendo riferimento alla scuola scettica di Pirrone. Scrisse otto libri di \"Discorsi pirroniani\" andati perduti.\nPer il suo tentativo di riportare lo scetticismo alla genuina impostazione di Pirrone, Enesidemo fu chiamato il \"secondo fondatore della scuola scettica\".\nI tropi.\nElenc\u00f2 dieci tropi, (\"tr\u00f3poi\"), cio\u00e8 modi, argomenti fondamentali che vogliono dimostrare la necessit\u00e0 di sospendere il giudizio su ogni questione. Cos\u00ec li presenta Sesto Empirico\nGrazie a questi tropi, Enesidemo giunge ad una completa relativizzazione sia del sapere che del comportamento dell'uomo. Egli mette infatti in rilievo le differenze che sussistono tra gli esseri viventi, tra i regimi politici, tra le varie condotte della vita, tra le costumanze, tra le leggi, e dice pure che i sensi umani sono deboli, che la conoscenza viene condizionata da molte cose esteriori quali le distanze, le grandezze, i movimenti e oltre a ci\u00f2 dal fatto che non si trovano nelle medesime i giovani e gli anziani, quelli che sono svegli e quelli che dormono, concludendo che l'uomo non ha percezione di nulla allo stato di semplicit\u00e0 o purezza. Infatti a suo avviso tutte le cose sono confuse e vanno considerate come relative."}
{"id": "233830", "revid": "1318658", "url": "https://it.wikipedia.org/wiki?curid=233830", "title": "Sigari Trinidad", "text": "Trinidad \u00e8 una marca di sigari cubani. Il nome della marca si ispira alla splendida citt\u00e0 coloniale di Cuba, fondata da Diego Vel\u00e1zquez de Cu\u00e9llar, rappresentante del Re di Spagna, nel 1514.&lt;br&gt; \nLa citt\u00e0 di Trinidad, situata nella Provincia di Sancti Sp\u00edritus, nella zona centrale dell'isola, \u00e8 stata conservata in splendide condizioni architettoniche ed \u00e8 stata dichiarata patrimonio culturale dell'umanit\u00e0 dall'UNESCO.\nLa casa di produzione di Sigari \"Trinidad\" nasce nel 1969, realizzata nella prestigiosa fabbrica di El Languito.&lt;br&gt; \nAll'inizio fu pensata per essere destinata a rifornire la Presidenza di Cuba per gli omaggi ai Capi di Stato e diplomatici stranieri.&lt;br&gt; \nIl suo primo e, per lungo tempo, unico prodotto, il \"Fundadores\", \u00e8 stato realizzato con l'intento di creare un Lancero ancor pi\u00f9 selezionato e qualitativo in modo da riaffermare la supremazia Cubana indiscussa sulle molte case di produzione straniere nate negli ultimi decenni, donando i sigari appunto agli uomini politici di spicco di tutto il mondo.\nLa casa di produzione ha tuttavia avuto un cambio di rotta, arricchendo la sua produzione di altri tre prodotti, e quindi, come gi\u00e0 accaduto ad altre case come per esempio \"Cohiba\", la produzione si avvia ad una commercializzazione pi\u00f9 ampia di quella a che l'ha caratterizzata.&lt;br&gt;\nA questo proposito sono stati ridisegnati il logo e le fascette del prodotto."}
{"id": "233832", "revid": "767487", "url": "https://it.wikipedia.org/wiki?curid=233832", "title": "Forchetta (scacchi)", "text": "La forchetta nel gioco degli scacchi \u00e8 l'attacco simultaneo da parte di un pezzo a due pezzi avversari. Il giocatore che subisce la forchetta, se non pu\u00f2 catturare il pezzo responsabile della forchetta, si trover\u00e0 nell'impossibilit\u00e0 di sottrarre alla cattura uno dei pezzi minacciati.\nPer evitare di perdere pezzi, \u00e8 necessario impedire di effettuare la cattura. Per esempio, se uno dei due pezzi minacciati si sposta dando scacco al re, l'avversario dovr\u00e0 ripararsi dallo scacco, rinunciando alla cattura. In alternativa, l'effetto della forchetta pu\u00f2 essere annullato se \u00e8 possibile inchiodare il pezzo minacciante al re o a un pezzo di valore non inferiore a quelli minacciati."}
{"id": "233833", "revid": "125826461", "url": "https://it.wikipedia.org/wiki?curid=233833", "title": "Italgas", "text": "L'Italgas \u00e8 una societ\u00e0 italiana specializzata nell'attivit\u00e0 di distribuzione del gas.\nNata nel 1837 come \"Compagnia di Illuminazione a Gaz per la Citt\u00e0 di Torino\", nel corso degli anni cambi\u00f2 pi\u00f9 volte denominazione, divenendo prima \"Societ\u00e0 Italiana per il Gas\", poi \"Stige\" e, infine, \"Italgas\".\nLa societ\u00e0 \u00e8 quotata nell'indice FTSE MIB della Borsa di Milano.\nStoria.\nNell'agosto del 1837 l'ingegnere francese Hippolyte Gautier fece approvare lo statuto di una \"Compagnia di Illuminazione a Gaz per la Citt\u00e0 di Torino\", come societ\u00e0 anonima con capitale previsto di 840.000 lire piemontesi, di cui 722.000 sottoscritte da capitalisti lionesi. Quando Gautier si accorse che i banchieri e commercianti in seta torinesi erano disponibili ad investire nell'impresa pi\u00f9 di quanto previsto, modific\u00f2 lo statuto sociale e l'8 gennaio 1838 venne fondata la \"Societ\u00e0 anonima per l'Illuminazione della Citt\u00e0 di Torino col mezzo del Gaz idrogeno carbonato\", con un capitale sociale di 1.020.000 lire. Gli azionisti lionesi e quelli torinesi si divisero i compiti: i lionesi si sarebbero occupati della gestione tecnica dell'impresa, mentre i torinesi si sarebbero occupati dell'amministrazione dell'impresa, in quanto erano pi\u00f9 vicini agli organi dello stato sabaudo. Perci\u00f2 il consiglio di amministrazione era composto solo di torinesi, bench\u00e9 la maggioranza del capitale fosse stata sottoscritta dai lionesi.\nA Torino l'impresa sub\u00ec la concorrenza di altri produttori di gas, in particolare della \"Cooperativa Consumatori Gas-Luce\", costituita da alcune industrie che utilizzavano le due forme di energia per azionare i propri macchinari.\nCos\u00ec la \"Compagnia di Illuminazione a Gaz per la Citt\u00e0 di Torino\" cerc\u00f2 altri sbocchi fuori del capoluogo piemontese e ottenne le concessioni del gas a Palermo, Bergamo e Cremona. In seguito a questa prima espansione la compagnia prese il nome di \"Societ\u00e0 Italiana per il Gas\".\nNel 1900 l'\"Italiana Gas\" venne quotata alla Borsa di Milano.\nL'espansione nell'Italia fascista.\nL'espansione dell'Italgas fuori del capoluogo piemontese avvenne grazie alla politica nazionalista del governo fascista. Infatti in quasi tutte le citt\u00e0 italiane la compagnia del gas era di propriet\u00e0 straniera, spesso lionese. Il regime voleva evitare che capitali stranieri controllassero le infrastrutture italiane e perci\u00f2 ne favor\u00ec il passaggio in mani italiane. Siccome la societ\u00e0 torinese era la pi\u00f9 grande operatrice italiana del settore, di fatto l'italianizzazione del gas avvenne spesso attraverso l'acquisizione delle compagnie estere da parte dell'Italgas.\nNel 1924 la societ\u00e0 acquis\u00ec il controllo della \"Soci\u00e9t\u00e9 civile d'\u00e9clairage au gaz de la Ville de Venise\" che gestiva la distribuzione del gas a Venezia dal 1839. Due anni dopo la societ\u00e0 fu ribattezzata \"Societ\u00e0 Veneta Industrie Gas\" (SVIG)\nNel 1929 l'Italgas rilev\u00f2 anche le attivit\u00e0 fiorentine della \"Soci\u00e9t\u00e9 Civile Lyonnaise\" che deteneva la concessione del gas di Firenze dal 1847. La nuova societ\u00e0 fu denominata STAG.\nNello stesso anno la compagnia piemontese rilev\u00f2 anche la \"Societ\u00e0 Romana Gas\" che distribuiva il gas a Roma dal 1925, quando si era scissa dalla \"Societ\u00e0 Elettricit\u00e0 e Gas di Roma\". Quest'ultimo era a sua volta il nome assunto nel 1923 dalla \"Societ\u00e0 Anglo-Romana per l'Illuminazione di Roma col Gas e altri sistemi\" che gestiva la produzione e distribuzione del gas nella capitale dal 1853.\nNella storia di Italgas, negli anni antecedenti la seconda guerra mondiale, vi fu l'interessamento della finanza cattolica, guidata da Bernardino Nogara. Fu presieduta, tra gli altri, dall'avvocato e imprenditore Rinaldo Panzarasa.\nL'ingresso nel gruppo ENI.\nNel 1967 il controllo della Societ\u00e0 pass\u00f2 alla Snam del Gruppo Eni e sotto la presidenza di Carlo Da Molo, l'Italgas avvi\u00f2 una massiccia campagna di metanizzazione, espandendosi notevolmente nel centro-sud. In questo senso l'episodio pi\u00f9 importante fu l'acquisto nel 1982 della \"Compagnia napoletana di Illuminazione e Scaldamento col Gas\", che distribuiva il gas a Napoli dal 1862.\nLa societ\u00e0, oltre a consolidare la propria presenza nel settore del gas naturale, si espanse anche nelle attivit\u00e0 inerenti al ciclo completo idropotabile ed entr\u00f2 anche nel business della gestione dei rifiuti solidi urbani. Queste attivit\u00e0 per\u00f2 vennero in seguito abbandonate e Italgas si concentr\u00f2 sul \"core business\" del gas naturale, continuando l'espansione all'estero attraverso societ\u00e0 controllate operanti in Argentina, Brasile, Grecia, Portogallo, Spagna, Ungheria, divenendo un gruppo internazionale che supera i 10.000 dipendenti.\nDelisting.\nIl 7 febbraio 2003, Eni lanci\u00f2 un'OPA acquisendo il 100% del pacchetto azionario e di conseguenza il titolo Italgas cess\u00f2 di essere quotato in borsa. Nel 2009 Eni ha ceduto la societ\u00e0 alla propria controllata Snam Rete Gas, dal 2012 ridenominata Snam.\nInchieste giudiziarie.\nNel luglio 2014 la societ\u00e0 \u00e8 stata commissariata a causa dei rapporti con alcuni fornitori anch'essi commissariati per mafia. Gli accertamenti svolti dalle autorit\u00e0 e la fattiva collaborazione della controllante Snam hanno consentito al Tribunale di Palermo, nel luglio 2015, di revocare il provvedimento.\nRitorno in Borsa.\nA partire dal 7 novembre 2016, a seguito della scissione parziale proporzionale di Snam, con il trasferimento dell'86,5% della partecipazione detenuta in \"Italgas Reti S.p.A.\" ai propri azionisti, assegnando un'azione Italgas ogni 5 Snam possedute, Italgas S.p.A. torna ad essere quotata in borsa dopo 13 anni. Nello stesso anno \u00e8 nominato amministratore delegato e direttore generale Paolo Gallo. Il 4 aprile 2019 viene rinnovato il CdA con la nomina di Alberto Dell'Acqua, docente universitario, quale nuovo Presidente.\nSociet\u00e0.\nItalgas ha la sede a Milano mentre la principale societ\u00e0 del gruppo, Italgas Reti, ha la sua sede principale a Torino.\nAzionariato.\nLa situazione al 30 aprile 2019:\nAttivit\u00e0.\nNel tempo l'attivit\u00e0 di Italgas S.p.A. si \u00e8 estesa, a partire da Torino nel resto dell'Italia fino a coprire una quota di mercato superiore al 34% con concessioni riguardanti 1.700 comuni tra cui alcuni molto estesi come ad esempio Roma, gestite in modo diretto o tramite societ\u00e0 consociate (2018).\nMuseo.\nNel 1994, dopo anni di ricerca e cernita negli archivi iniziate negli anni ottanta e in occasione dei centocinquanta anni di attivit\u00e0 della societ\u00e0, \"Italgas\" ha creato a Torino un archivio storico e museo dove raccogliere documenti, volumi, opuscoli e manifesti rilevanti per la sua storia. A fianco dei documenti cartacei sono esposti anche strumenti ed apparecchiature relative alla tecnologia del gas fin dai suoi albori.\nArchivio.\nL'archivio della \"Societ\u00e0 Italiana per il Gas di Torino\" (estremi cronologici: 1856 - 1979) comprende un nucleo storico di documentazione, composto di documenti databili dalla met\u00e0 del sec. XIX al 1967, anno scelto come cesura cronologica a segnare il passaggio dell'Italgas, attraverso la SNAM, nel sistema delle partecipazioni statali. A questo nucleo, nel corso degli anni, sono state apportate numerose integrazioni e attualmente l'archivio storico si estende fino al 1979, mentre l'archivio di deposito, di circa 1,5 km, comprende documenti dal 1980 fino al 2003. Il fondo annovera inoltre un patrimonio fotografico di almeno 30.000 unit\u00e0 relativo alle officine, ai metodi di lavorazione, ai palazzi sociali, ai gasometri e a diverse celebrazioni; mappe, disegni e planimetrie e un fondo di audiovisivi. L\u2019archivio conserva anche il fondo \"Societ\u00e0 azionaria per la condotta di acque potabili di Torino\" (estremi cronologici: 1852 - sec. XX seconda met\u00e0). Dal 2011 la collezione filmica dell'Italgas \u00e8 conservata, nel fondo omonimo (estremi cronologici: 1929-1984) presso l'Archivio Nazionale Cinema d'Impresa ed \u00e8 costituita da filmati istituzionali e pubblicitari che delineano la storia della societ\u00e0 dagli anni Venti agli anni Ottanta."}
{"id": "233838", "revid": "1632387", "url": "https://it.wikipedia.org/wiki?curid=233838", "title": "Mago Forest", "text": "Biografia.\nDopo aver ottenuto il diploma di Ragioniere e Perito Commerciale, si trasferisce a Milano, dove frequenta una scuola di mimo e teatro, \"Quelli di Grock\", fondata da Maurizio Nichetti. Ingaggiato dalla compagnia \"On the Road\", si esibisce in molti cabaret milanesi per passare poi a Londra e Parigi. \u00c8 in questo periodo che crea il suo personaggio, quello appunto del Mago Forest, chiamato anche Mr. Forest.\nNel 1984 partecipa come concorrente al gioco a quiz \"Autostop\" condotto da Marco Columbro. Notato da Renzo Arbore, nel 1988 egli partecipa alla trasmissione \"Indietro tutta!\", suo primo approccio come intrattenitore televisivo. Inizia poi un rapporto lavorativo con Nino Frassica, con cui presenter\u00e0 \"Grazie Mille\" (dove, munito di finto codino, interpreta con altri due colleghi il trio \"I Fratelli di Fiorello\"), \"Acqua calda\", \"La grande sfida\" e \"I cervelloni\".\nNel periodo 1990-93 lavora nei panni di un malato dell'ospedale nel cast della serie \"Cri Cri\" che vede come protagonista Cristina D'Avena, nel 1996 comincia a farsi chiamare \"Mr. Forest\" o \"Mago Forest\" e partecipa alla prima edizione del Seven Show. Con Frassica, Foresta scrive il libro comico \"Come diventare maghi in 15 minuti\" che lo rende popolare al grande pubblico: la partecipazione prima al \"Seven Show\" e poi a \"Zelig,\" di cui detiene il record di presenze essendo stato ospite fisso sia con Simona Ventura che con Claudio Bisio, dal 1997 al 2001 accentuer\u00e0 la sua popolarit\u00e0. Dopo alcune apparizioni al \"Maurizio Costanzo Show\" nel 1999, \u00e8 l'attore protagonista in alcune rappresentazioni teatrali come \"Snaporaz-Fellini,\" in cui interpreta Mandrake, e \"Che cos'ha Copperfield che io non ho\".\nNel 2001 viene scelto dalla Gialappa's band per condurre la seconda edizione di Mai dire Maik, fantomatico quiz sui grandi pezzi che hanno reso famoso Mai dire Gol. Continuando ininterrottamente fino al 2009 con programmi come \"Mai dire Grande Fratello\", \"Mai dire domenica\", \"Mai dire Iene\", \"Mai dire Luned\u00ec\", \"Mai dire Grande Fratello &amp; Figli\", \"Mai dire Candid\", \"Mai dire Grande Fratello Show\". Nell'estate del 2006 presenta il Festivalbar insieme a Cristina Chiabotto e Ilary Blasi. Dal 23 gennaio 2007 conduce il programma \"Mai dire Marted\u00ec\" con la Gialappa's Band. A settembre invece conduce \"Mai dire Candid\" con Ilary Blasi. Nella serata dei duetti del Festival di Sanremo 2008 si \u00e8 esibito in coppia con il cantautore Tricarico, illustrandone visivamente la canzone \"Vita tranquilla\".\nNel 2007 ha doppiato il personaggio Dr. Neo Cortex nei videogiochi \"Crash of the Titans\" e il sequel \"\", due capitoli della serie Crash Bandicoot. Nel 2008 lavora alla sit-com \"Taglia e cuci\" in coppia con Giovanni Cacioppo in onda sul canale satellitare Fox. Nel 2010 torna a lavorare come comico a \"Zelig\", dove rimane anche nell'edizione 2011. Nel 2011 \u00e8 nel cast del programma di Italia 1 \"Fenomenal\" e conduce insieme a Rossella Brescia il programma \"Uman - Take control\". Nel 2012 torna a Zelig Arcimboldi in onda su Canale 5 con i suoi trucchi magici e nella stessa stagione televisiva veste i panni dell'avvocato Foresta, disturbatore comico degli ospiti di Piero Chiambretti al programma di Italia 1 \"Chiambretti Sunday Show - La Muzika sta cambiando\".\nNel 2013 conduce la nuova edizione di\" Zelig Circus\" con Teresa Mannino. Conduce poi la seconda puntata di \"Zelig\" nel 2014. Dal 2015 \u00e8 ospite fisso del programma in onda su Rai 2: \"Stasera tutto \u00e8 possibile\". Nel 2016 torna a far parte del cast di Zelig nella nuova edizione \"Zelig Event\". Nel 2017 torna a lavorare con la Gialappa's Band, conducendo su Rai 2 il programma \"Rai dire Ni\u00f9s,\" con Mia Ceran. Nel 2018 partecipa al programma dedicato al Campionato mondiale di calcio 2018 intitolato \"Balalaika - Dalla Russia col pallone\" in onda su Canale 5. Nel dicembre 2018 diventa presentatore del nuovo programma \"Mai Dire Talk\", in onda su Italia 1. Nel novembre del 2021 torna ad esibirsi a \"Zelig\" con il suo personaggio.\nCampagne Sociali.\nDal 2012 \u00e8 testimonial dell'Avis."}
{"id": "233839", "revid": "118211847", "url": "https://it.wikipedia.org/wiki?curid=233839", "title": "George Jackson", "text": "Fra i principali militanti del Black Panther Party (BPP), movimento rivoluzionario afrostatunitense, fu ucciso da un secondino di San Quentin il 21 agosto del 1971, una settimana dopo che il suo pamphlet intitolato \"Col sangue agli occhi\" era riuscito a varcare clandestinamente le porte del penitenziario.\nCronologia delle vicende giudiziarie e penali.\n1960 a diciotto anni viene accusato di furto per aver guidato l'auto mentre il suo amico rubava 70 dollari in un distributore di benzina\nFebbraio 1961 rinchiuso al Chino Reception Center maschile del carcere di Los Angeles, comincia a leggere per istruirsi, alternando lo studio alla palestra in tutti gli istituti di pena in cui viene trasferito. Da delinquente comune poco istruito, prende coscienza della sua situazione sociale e si politicizza diventando un punto di riferimento per quanti erano nella sua situazione\nMaggio 1961 trasferito al carcere duro di Soledad in California.\nAprile 1962 in isolamento a San Quentin.\nMaggio 1962 mandato al \u2018'Deuel Vocational Institute'\u2019 di Tracy.\nDicembre 1962 riportato a San Quentin dove rester\u00e0 fino al 1969, per lunghi periodi in isolamento.\n1963 Il suo complice del furto viene rilasciato, mentre la sua liberazione verr\u00e0 negata anno dopo anno trasformandosi in un ergastolo.\nGennaio 1969 trasferito al carcere di Soledad.\nLuglio 1969 in isolamento a Soledad.\n13 gennaio 1970 durante una rissa,nel cortile per l'ora d'aria, la guardia in torretta senza avvertimento spara col fucile uccidendo tre neri. Si leva un coro di proteste dai detenuti e tutti i neri dichiarano lo sciopero della fame.\nIl Grand Jury locale emette un verdetto di assoluzione della guardia per \u2018'legittima difesa'\u2019.\nAlla notizia della sentenza, una guardia bianca viene trovata morente nel raggio Y.\nAlcuni giorni dopo, senza prove, vengono accusati di omicidio George Jackson, John Clutchette, Fleeta Drumgo, tutti politicamente schierati, che diventeranno: \u2018'i fratelli di Soledad'\u2019.\nLuglio 1970 trasferimento a San Quentin\n7 agosto 1970 il fratello diciassettenne di George, Jonathan, entra nell'aula del tribunale di \u2018'San Rafael'\u2019 dove stavano processando dei detenuti di San Quentin, estrae una carabina, libera i prigionieri e prende in ostaggio il giudice ed alcune donne della giuria gridando &lt;Bene, signori, ora comando io. Siamo Rivoluzionari! Liberate i fratelli di Soledad entro le dodici e trenta&gt;. Mentre cercano di dileguarsi con un furgone, alcune guardie aprono il fuoco nel parcheggio e nella sparatoria vengono uccisi Jonathan Jackson, due detenuti ed il giudice. Dei delitti di assassinio e rapimento fu accusata come cospiratrice anche Angela Davis, in quanto le armi risultavano intestate a suo nome.\n1970 con la pubblicazione delle sue lettere, George Jackson, diventa un'icona mondiale della segregazione razziale nella societ\u00e0 degli Stati Uniti d'America e dell'esasperato accanimento razzista nell'ambiente carcerario e giudiziario statunitense.\n21 agosto 1971 muore a San Quentin, ucciso dai secondini che gli sparano alle spalle\nSettembre 1971 rivolta della prigione di Attica\nLa vita e le idee.\nGeorge Jackson ebbe una vita difficile sin dall'adolescenza: a quattordici anni fu arrestato per il furto di una borsetta e da allora la sua vita fu costellata da arresti, riformatori, rilasci provvisori e condanne definitive. A diciotto anni venne condannato per un furto di 70 dollari a un distributore di benzina, sotto consiglio del suo avvocato si dichiar\u00f2 colpevole di rapina di secondo grado per usufruire di alcune attenuanti, ma fu condannato ad una pena a tempo indeterminato, il \"Parole board\".\nLa vicenda personale di Jackson \u00e8 di valore storico, sia perch\u00e9 la sua vita fu l'emblema del peggio che potesse accadere ad un nero nella societ\u00e0 statunitense, sia perch\u00e9 - come gi\u00e0 accadde ad altri giovani di colore - la reclusione forzata si rivel\u00f2 un'arma a doppio taglio per il sistema: il carcere come luogo d'apprendimento ideologico e spazio fisico di resistenza rivoluzionaria; in carcere Jackson incontr\u00f2 il comunismo e indirizz\u00f2 la sua rabbia politicamente. La storia di Jackson assomigli\u00f2 a quella di molti giovani del ghetto costretti a \u201cnavigare\u201d tra gli espedienti per sopravvivere e incriminati dalla \u00abgiustizia borghese\u00bb. Per un giovane nero nel ghetto \u00abla prima volta \u00e8 sempre il crimine\u00bb.\nInsieme ad altri detenuti, Jackson form\u00f2 dei gruppi di lavoro per avviare un progetto di presa di coscienza rivoluzionaria sulla condizione dei neri nell'\u201cAmerikkka\u201d razzista. La lotta di Jackson contro ogni forma di razzismo fu alla base dell'idea di costruzione di una nuova societ\u00e0 senza classi.\nLa sola strada percorribile per il popolo afroamericano fu individuata nei principi del socialismo e dell'intercomunitarismo che, a dire di Jackson, si presentano alla base di tutta la cultura dell'Africa occidentale.\nL'originalit\u00e0 del pensiero di George Jackson \u00e8 nella teorizzazione della lotta rivoluzionaria come fuoco guerrigliero, sull'abbrivio degli insegnamenti ereditati dalla rivoluzione cubana, dalle fazioni antimperialiste del terzo mondo e dalla resistenza vietnamita contro il meglio attrezzato esercito statunitense i cui obiettivi non sarebbero mai stati raggiunti senza il coinvolgimento delle masse: la strategia fochista doveva necessariamente realizzarsi cercando un collegamento diretto e continuo con le forze popolari, per non esporsi apertamente \u00aballa potenza militare enormemente superiore dello stato del capitalismo monopolistico\u00bb. La forza della guerriglia fu infatti resa possibile dall'elefantiasi da cui era affetto l'apparato repressivo statunitense, troppo \u201cpesante\u201d per essere impiegato contro la pi\u00f9 agile guerriglia combattuta nella \u201cgiungla metropolitana\u201d.\nProprio il territorio metropolitano doveva diventare l'emblema della disfatta borghese; le sue citt\u00e0 mastodontiche, che non avevano nulla d'umano, erano simili ad una foresta del Vietnam del nord con tanto di cunicoli sotterranei, gallerie vuote, metropolitane abbandonate, nascondigli impenetrabili.\nCos\u00ec come i vietcong, i rivoluzionari neri dovevano comparire all'improvviso, colpire il nemico e \u201cdissolversi\u201d nella notte.\nMovimenti fugaci, invisibilit\u00e0, velocit\u00e0: questa era la strategia del \u201cmordi e fuggi\u201d contro la quale gli assetti dell'esercito statunitense, orientati sulla grande macchina bellica per i conflitti a lunga distanza, sarebbero stati inefficaci.\nGeorge Jackson cos\u00ec enucle\u00f2 le caratteristiche fondamentali che doveva assumere la guerriglia metropolitana nelle citt\u00e0 statunitensi: mobilit\u00e0, infiltrazioni, imboscate, mimetizzazioni.\nInfine occorreva lavorare per costruire una societ\u00e0 parallela con le sue strutture di assistenza, di retribuzione, di consumo: le cosiddette \u00abcomuni del popolo\u00bb. Questo compito spettava al braccio politico, il suo lavoro si sarebbe indirizzato alla costruzione diretta di queste infrastrutture sociali utili alla collettivit\u00e0. In quest'ambito rientravano gli innumerevoli progetti del BPP per la realizzazione di cliniche gratuite, \u00abscuole del popolo\u00bb, spacci alimentari con merce a prezzo politico.\nIl finanziamento di queste attivit\u00e0 doveva provenire dagli \u00abespropri proletari\u00bb, dai furti, dai saccheggi di massa che Jackson defin\u00ec \u00absalutari\u00bb, estreme espressioni di un \u00abdisordine armonioso\u00bb.\nLa doppia valenza dell'attivit\u00e0 rivoluzionaria, come forma di contropotere militare e, contemporaneamente, d'autorganizzazione politica, era stata teorizzata gi\u00e0 da Huey P. Newton e poi rielaborata da Jackson.\nGeorge Jackson confid\u00f2 molto sulla possibilit\u00e0 che la guerriglia potesse costringere il \u00abterrorismo di stato\u00bb a retrocedere su posizioni meno vessatorie. Tuttavia non era nel suo spirito accontentarsi di obiettivi minimi, ci\u00f2 che contava realmente era riuscire a polarizzare intorno all'avanguardia rivoluzionaria nera tutte le masse oppresse per mettere fine al sistema capitalistico.\nL'influenza del pensiero marxista.\nNel pensiero di Jackson si pu\u00f2 leggere l'influenza di alcuni protagonisti del comunismo internazionale: non esit\u00f2 a definirsi \u00abmarxista-leninista-maoista-fanonista\u00bb. Da Marx, Jackson apprese il metodo materialistico come unico modo per leggere lo sviluppo della storia, l'importanza del \u00abmovimento reale che abolisce lo stato di cose presente\u00bb. In carcere studi\u00f2 l'economia politica: \u00abLa storia \u00e8 lotta di classe che si sviluppa per ragioni economiche\u00bb, approfondir\u00e0 le analisi marxiane sul capitalismo e sullo sfruttamento operaio.\nDell'insegnamento leniniano si ritrova nel pensiero di Jackson il realismo politico che lo condusse a spingere per la costruzione di un partito di avanguardia, che non si sostituisse al popolo ma si sacrificasse per esso. La sua fedelt\u00e0 al partito fu assoluta, anche nei momenti di riflusso e di disincanto. La rivoluzione prima di tutto, il partito d'avanguardia poi, cercando di eliminare i dissensi laceranti facendo appello al centralismo democratico anche se non come atto di pura sudditanza ma di rispetto delle masse che si chiamavano all'unit\u00e0 e alla lotta.\nAnche Mao Zedong fu un punto di riferimento importante, a partire dall'analisi sull'imperialismo e la lotta di liberazione. Jackson chiam\u00f2 i proletari americani alla guerra contro la dominazione capitalistica, il proletariato aveva l'obbligo di presentarsi unito se voleva sconfiggere le \u201cTigri di carta\u201d dell'occidente. A questo fine il popolo doveva armarsi poich\u00e9 non si danno soluzioni pacifiche nel conflitto di classe: \u00abIl potere deve uscire dalla canna del fucile\u00bb. Alla violenza delle classi dominanti bisogna opporre la violenza degli sfruttati che trova giustificazione morale nella volont\u00e0 di porre fine ad un sistema fondato sulla diseguaglianza tra gli uomini.\nE ancora Frantz Fanon, il pensatore della liberazione anticoloniale, colui che aveva innalzato la violenza antimperialista ad unico baluardo di salvezza, la violenza intesa come elemento indissolubile ed indissociabile dalla natura dei \u201cDannati della terra\u201d. Per Fanon, come per Jackson, la sola soluzione auspicabile \u00e8 la guerra popolare dei colonizzati contro i colonizzatori, la distruzione completa delle strutture dello sfruttamento capitalistico e delle sovrastrutture culturali che essi hanno impiantato nella testa degli oppressi.\nPer Jackson, dunque, non c'\u00e8 dunque via diversa dalla guerriglia per la liberazione dallo sfruttamento, \u00abla guerriglia urbana si lancia all'attacco del blocco monopoli-esercito-polizia\u00bb cercando di perseguire alcuni fini strategici:\nJackson tent\u00f2 di coinvolgere nella lotta tutte le masse oppresse, l'obiettivo primario era quello di incentivare la nascita di un fronte unico di tutte le minoranze reiette che andasse dai neri ai \"chicanos\", dagli operai bianchi delle fabbriche all'esercito industriale di riserva dei disoccupati. Per queste ragioni, polemizzer\u00f2 spesso con l\"'old left\", accusata di perseguire interessi corporativi e di mettere in subordine l'urgenza di una svolta rivoluzionaria.\nLa classe operaia \u00e8, nel pensiero di Jackson, il soggetto collettivo pi\u00f9 realisticamente rivoluzionario, il \u00abvero affossatore della societ\u00e0\u00bb capitalistica, anche le esigenze del proletariato sono state spesso subordinate alle impellenze della \"real politik\", agli equilibri stabiliti a livello internazionale dalle superpotenze socialiste (URSS in primis), che giustificavano la loro immobilit\u00e0 con l'apologia riformistica del cambiamento graduale.\nPer Jackson questa tesi rasenta l'assurdo (quale motivazione pi\u00f9 esplicita pu\u00f2 esistere di sei milioni di disoccupati, stipendi di pura sussistenza, a negazione di ogni principio di libert\u00e0, per dar avvio alla rivoluzione?) e il compito di svelare la natura reale dell'oppressione alla classe operaia - in virt\u00f9 della manifesta incapacit\u00e0 della sinistra istituzionale - spetta all'avanguardia nera, al BPP \u00abunico partito comunista\u00bb degli Stati Uniti.\nIl BPP aveva il compito di fare egemonia sulle altre forze radicali del panorama politico statunitense, al fine di dirottare su posizioni rivoluzionarie quelle organizzazioni che avevano canali diretti di comunicazione con la classe operaia, come i sindacati.\nLa radicalit\u00e0 del pensiero di Jackson fu fortemente legata alla sua condizione di prigioniero politico: il ruolo del detenuto politico \u00e8 fondamentale nella lotta rivoluzionaria, \u00e8 testimonianza di estrema resistenza, un monito ed un incoraggiamento per chi lotta fuori.\nQuest'euforia di Jackson si scontr\u00f2, quasi subito, con la sconfitta del \"Movement\" che si sgretolava sotto i colpi inferti dai programmi di controspionaggio governativo.\nUn'ondata di riflusso polemico travolse il BPP che si dimostr\u00f2 incapace di fronteggiare le forze della repressione. COINTELPRO mise in essere la sua attivit\u00e0 di distruzione militare e giudiziaria del partito, spingendo Jackson ad approfondire le sue riflessioni sul livello di complessit\u00e0 e di articolazione raggiunto dal \u00abfascismo statunitense\u00bb.\nTutto il movimento operaio stava pagando le nefaste conseguenze della sua immobilit\u00e0, la rivoluzione aveva mancato i suoi obiettivi, era stata schiacciata dalla reazione militare e dalla nuova logica del consumo di massa, visibile nei controlli sulla circolazione monetaria e sulle concessioni salariali (\"minimum wage\"): Jackson defin\u00ec questi provvedimenti \u00able pi\u00f9 subdole riforme del fascismo industriale moderno\u00bb che occultano i benefici delle classi agiate fornendo alle classi subalterne un \u00abmercato delle pulci\u00bb tutto loro, eretto sulla falsificazione dei reali bisogni sociali degli uomini.\nLa classe al potere, cos\u00ec facendo, permise di dirimere gli interessi generali della classe operaia in una contrapposizione fratricida tra nuova aristocrazia proletaria e lavoratori sottoposti alle pi\u00f9 infami condizioni economiche e sociali, realizzando un riformismo di natura fascista come risposta padronale alla lotta di classe. Il fascismo \u00e8 una \u00abestensione ovvia del capitalismo\u00bb.\nMa, per Jackson, la rivoluzione non ha definitivamente perso, il movimento operaio deve riuscire a comprendere la complessit\u00e0 che assume lo scontro di classe nella societ\u00e0 \u201criformata\u201d dal fascismo, la maggiore sofisticazione delle merci che discende dalla pi\u00f9 intensa divisione del lavoro.\nSe questo stato di cose determina una riproduzione capitalistica stratificata e serializzata delle forze sociali, se genera l'incomunicabilit\u00e0 di ampie sacche della classe operaia, allora, cento volte pi\u00f9 forte deve essere il discorso sull'unit\u00e0 degli sfruttati. Questo compito deve essere assunto dall'avanguardia del partito comunista nero, il BPP.\nJackson cercava di coltivare una coscienza collettiva unitaria come unica possibilit\u00e0 per le masse sfruttate di riscattarsi. Le sue parole erano un invito alla ricerca di convergenze e strategie comuni tra tutti i gruppi radicali della sinistra statunitense. C'era in lui, un tentativo costante di rifuggire i personalismi e le pregiudiziali che avevano pi\u00f9 volte ostacolato la composizione dei dissidi all'interno del movimento, facilitando cos\u00ec la reazione delle forze borghesi.\nIl BPP cadde spesso in questi errori, vanificando il potenziale collettivo di cui disponeva e disperdendo il proprio patrimonio organizzativo.\nLa morte di Jackson fu una dura perdita per il BPP come dichiar\u00f2 lo stesso Newton al suo \u201cservizio funebre\u201d. I \"Weather Underground\", un gruppo clandestino bianco, come risposta alla morte di Jackson, organizzarono una serie d'attentati dinamitardi negli uffici dell'amministrazione carceraria di San Francisco e di Sacramento. Emisero, inoltre, un comunicato dove si dichiarava guerra aperta al sistema carcerario dell'\u201cAmerica\u201d del Nord poich\u00e9 l'omicidio di Jackson era stato un chiaro tentativo d'intimidazione ai danni dei giovani rivoluzionari.\nOpere.\nI fratelli di Soledad , lettere dal carcere di George Jackson.\nPubblicato nel 1970, contiene l'autobiografia e lettere dal raggio O, e lettere 1964-70, le lettere dei primi anni sono andate distrutte. Fu merito del suo avvocato Fay Stender, che comprese il talento come scrittore di Jackson, e si interess\u00f2 per la pubblicazione delle lettere. Le lettere rappresentano la viva testimonianza delle condizioni di vita nei carceri americani, con tutti i problemi connessi, oltre alle difficolt\u00e0 personali di farsi capire dai propri famigliari, non tutti solidali con lui.\nOmaggi a George Jackson.\nBob Dylan gli ha dedicato un singolo, \"George Jackson\", uscito nel 1971.\nSteel Pulse \"Uncle George\" nell'album \"Tribute to the Martyrs\", del 1979.\nI Dicks, gruppo punk rock texano, gli hanno dedicato una canzone, \"George Jackson\", nell'album \"These People\", del 1985.\nScientist gli ha dedicato il brano \"George Jackson\" nell'album \"International Heroes Dub\" del 1989.\nGli Area International POPular group gli hanno dedicato il brano \"Citazione da George L. Jackson\", pubblicato come B-side del singolo \"L'Internazionale\" nel 1974 e in seguito nella raccolta \"Anto/Logicamente\" del 1977."}
{"id": "233840", "revid": "1921140", "url": "https://it.wikipedia.org/wiki?curid=233840", "title": "Campionamento", "text": ""}
{"id": "233842", "revid": "121122496", "url": "https://it.wikipedia.org/wiki?curid=233842", "title": "Michelangelo Anselmi", "text": "Biografia.\nNon \u00e8 sicuro il luogo dove nacque: la sua famiglia, di origine nobile, nota dal XIII secolo con il predicato \"di Cardano\", si trasfer\u00ec da Lucca a Siena attorno all'anno 1500 e nel 1511, e proprio a Siena, fu citato per la prima volta come pittore. Allievo del Sodoma e di Bartolomeo Neroni, sub\u00ec influenze anche dal Beccafumi. Si conservano solo due sue opere a Siena: un affresco nella chiesa di Fontegiusta e la tavola della \"Sacra famiglia\" nella Pinacoteca Nazionale, attribuita tuttavia anche al Neroni.\nVerso il 1515 si rec\u00f2 a Parma, citt\u00e0 nativa del padre Antonio, e vi \u00e8 documentato come pittore dal 1520. Da quell'anno l'Anselmi sostanzialmente lavor\u00f2 sempre a Parma, a parte un soggiorno a Venezia nel 1538, nel 1542 a Mantova, nel 1544 a Siena e nel 1546 nuovamente a Venezia.\nLe prime opere importanti a Parma furono gli affreschi eseguiti nel 1522-1523 nei costoloni, nelle absidi del transetto e in due cappelle della chiesa di San Giovanni Evangelista, contemporaneamente con l'attivit\u00e0 del Parmigianino nelle cappelle laterali e a quella del Correggio nella cupola; seguono una \"Sacra conversazione\" del 1526 nel Duomo, una \"Madonna col Bambino in gloria tra i santi Stefano e Giovanni Battista\" del 1535 circa, per la chiesa di Santo Stefano che, sequestrata dai Francesi nel 1803, \u00e8 ora al Louvre. Altre opere sono gli affreschi della collegiata di San Bartolomeo Apostolo di Busseto del 1538, l'affresco dell'\"Incoronazione della Vergine\" nell'abside della chiesa della Steccata del 1540\u20131542, su cartoni di Giulio Romano, altri affreschi nel Duomo, un'\"Adorazione dei Magi\" e i \"Quattro profeti\" (1554-1556), terminati alla sua morte dal Gatti.\nStile.\nNelle sue opere parmensi l'Anselmi si mantiene fedele alla sua formazione senese, derivata dal Sodoma e dal Beccafumi, ma insieme con loro si rintracciano influssi di fra Bartolomeo e Andrea del Sarto. Dal 1520 si fa dominante l'influsso del Correggio, del quale \u00e8 collaboratore negli affreschi del Duomo, unendo cos\u00ec la classica cultura senese con la morbida e armoniosa sensualit\u00e0 correggesca. Nelle opere tarde emergono elementi manieristici derivanti da Giulio Romano anche se resta prevalente uno stile senese\u2013correggesco.\nCaratteristico dell'Anselmi \u00e8 il dinamismo delle composizioni, eseguite sulla base di un solido disegno e di un colorismo caldo e brillante. Dagli anni Trenta rafforz\u00f2 il rapporto luce\u2013colore e la plasticit\u00e0 delle figure, con un maggior interesse al paesaggio e alla profondit\u00e0 spaziale.\nEbbe l'incarico da papa Paolo III di terminare la Basilica di S. Pietro a Roma."}
{"id": "233846", "revid": "132266", "url": "https://it.wikipedia.org/wiki?curid=233846", "title": "Portata lorda", "text": ""}
{"id": "233847", "revid": "1833487", "url": "https://it.wikipedia.org/wiki?curid=233847", "title": "Monica Vanali", "text": "Biografia.\nEx giocatrice di pallavolo (arriv\u00f2 fino alla serie C), inizi\u00f2 la carriera giornalistica collaborando con la redazione padovana de \"Il Gazzettino\", per poi occuparsi di calcio per network di rilevanza regionale come \"Teleuropa\" e \"Diffusione Europea\". Nel 1989 si trasferisce a Milano, dove \u00e8 inviata a \"Qui studio a voi stadio\", programma di Telelombardia. Passata alla Fininvest e successivamente a Mediaset, la sua prima trasmissione tra le reti del biscione \u00e8 \"L'appello del marted\u00ec\" del 1994, assieme a Maurizio Mosca. \nNel 2002 passa a Rete 4, dove conduce con altri giornalisti il programma \"Senza Rete\"; fa inoltre parte della redazione di \"Controcampo\" dal 1998. Nel 2005 \u00e8 approdata a Canale 5 per la conduzione insieme a Paolo Bonolis della trasmissione sportiva \"Serie A - Il grande calcio\" e, a causa di ascolti scarsi, quest'ultimo abbandon\u00f2 in maniera polemica il programma e, prima di venire sostituito da Enrico Mentana, la conduzione spett\u00f2 a lei, che per\u00f2 poi dovette abbandonare e tornare a fare l\u2019inviata. \nDal 1992 conduce il telegiornale sportivo di Italia 1 \"Studio Sport\", diventato poi \"Sport Mediaset\", fino all\u2019agosto del 2018. Nel 1998 conduce \"Speciale Italia 1 Sport\" sui Mondiali in Francia. Negli stessi anni da inviata si occupa della Coppa dei Campioni in trasmissioni come \"Champions League\" e \"Pressing Champions League\" fino al 2013. Oltre ad essere uno dei volti di \"Sport Mediaset\" \u00e8 spesso inviata a bordocampo durante le partite di Serie A. Dal 2014 \u00e8 inviata della Nazionale Italiana di Calcio con la quale ha seguito da inviata l'Europeo in Francia nel 2016. \u00c8 poi inviata in Russia per i Mondiali 2018 al seguito della Francia, poi campione del Mondo. Nel 2019 \u00e8 inviata ai Mondiali femminili di calcio in Francia al seguito dell\u2019Italia di Milena Bertolini.\nNel dicembre del 2007 le viene assegnato il premio giornalistico radiotelevisivo \"Paolo Valenti\"."}
{"id": "233849", "revid": "112355503", "url": "https://it.wikipedia.org/wiki?curid=233849", "title": "Liberalizzazione del mercato del gas in Italia", "text": "La liberalizzazione del mercato del gas in Italia costituisce uno dei momenti topici delle privatizzazioni in Italia.\nDi conseguenza, a partire dal 1\u00ba gennaio 2003 \u00e8 formalmente possibile per ogni tipo di cliente - persona fisica o giuridica che acquista ed utilizza il gas per proprio consumo - scegliere il proprio fornitore di gas naturale.\nLa struttura del mercato.\nIl Codice di Rete per il servizio di distribuzione gas (CRDG) - approvato dall'Autorit\u00e0 per l'energia elettrica e il gas con la delibera n. 108/06 - \u00e8 lo strumento contrattuale con cui vengono regolati i rapporti tra le imprese che gestiscono gli impianti di distribuzione, le imprese di vendita e i grossisti che utilizzano l'impianto medesimo.\nLe imprese di distribuzione sono tenute all'adozione di questo strumento per offrire in maniera neutrale e non discriminante il servizio di distribuzione alle imprese di vendita e ai grossisti.\nLa libert\u00e0 di scelta del proprio fornitore - ovviamente vincolata al fatto che esistano pi\u00f9 soggetti preposti alla vendita operanti nella zona di riferimento - \u00e8 garantita dalla separazione formale tra diversi attori nel mercato del gas:\nIn sintesi, dunque, esiste una netta separazione tra i gestori delle infrastrutture di trasporto e i soggetti preposti alla vendita del gas.\nDistribuzione e vendita.\nPer la liberalizzazione \u00e8 fondamentale la distinzione tra \"distributore\" e \"societ\u00e0 di vendita\", in quanto un tempo il distributore e la societ\u00e0 di vendita erano una entit\u00e0 unica e pertanto l'acquisto da parte dell'utente finale doveva necessariamente avvenire dal distributore operante nella sua zona, ora invece il distributore offre il servizio di distribuzione alle societ\u00e0 di vendita che a loro volta vendono il gas ai clienti finali.\nLa tariffa applicata ai clienti finali \u00e8 dunque composta da una quota relativa all'acquisto del gas vero e proprio e da una quota relativa al costo sostenuto dalla societ\u00e0 di vendita per i servizi del distributore.\nLe tariffe di distribuzione e vendita in Italia sono controllate dall'autorit\u00e0 per l'energia elettrica e il gas.\nPer i veicoli.\nIl decreto Bersani prevedeva che i distributori di nuova apertura, sia sulle strade urbane che sulle autostrade, fossero obbligati ad installare un impianto per l'erogazione di gas metano.\nAlcune regioni hanno mantenuto tale obbligo per i punti di rifornimento che si trovano ad una certa distanza dalla rete di distribuzione del metano per le utenze residenziali, tali per cui gli oneri di allacciamento e di messa in posa di nuove tubazioni risultino contenuti\nTempistiche.\nLa liberalizzazione \u00e8 un processo molto complesso e tuttora in corso. Esistono oggi in Italia molte societ\u00e0 di vendita, alcune legate a gruppi storici del settore, altre nuove ed indipendenti. Il passaggio dalle societ\u00e0 di vendita nate dai distributori storici a questi nuovi soggetti sta avvenendo gradualmente ma con numeri relativamente significativi per quanto riguarda i grossi clienti (impianti industriali, grande distribuzione, ...) che costituiscono ovviamente il \"target\" privilegiato dei nuovi soggetti che si affacciano sul mercato."}
{"id": "233850", "revid": "1929803", "url": "https://it.wikipedia.org/wiki?curid=233850", "title": "Hockey su ghiaccio ai XX Giochi olimpici invernali", "text": "Le gare di hockey su ghiaccio dei XX Giochi olimpici invernali si disputano in due sedi: al Palasport Olimpico e a Torino Esposizioni.\nNel torneo maschile si sono sfidate dodici squadre suddivise in due gironi, con gare che si sono disputate dal 15 al 26 febbraio; Nel torneo femminile si sono sfidate otto squadre, anch'esse suddivise in due gironi, con gare che si sono disputate dall'11 al 20 febbraio.\nSquadre.\nTorneo maschile.\nLe dodici selezioni partecipanti sono state scelte tra le prime otto del IIHF, a seguito dei Mondiali 2004 (Canada, Svezia, Slovacchia, Repubblica Ceca, Finlandia, USA, Russia, Germania), il paese ospitante (Italia), e tre tramite le qualificazioni (Svizzera, Lettonia, Kazakistan)"}
{"id": "233853", "revid": "991694", "url": "https://it.wikipedia.org/wiki?curid=233853", "title": "La lista di Schindler", "text": ""}
{"id": "233854", "revid": "1442080", "url": "https://it.wikipedia.org/wiki?curid=233854", "title": "Fernando Di Leo", "text": "Autore di alcuni dei pi\u00f9 interessanti film noir italiani degli anni settanta, \u00e8 stato oggetto dopo il 2000 di una riscoperta critica in seguito alle dichiarazioni di stima da parte del regista statunitense Quentin Tarantino e all'interesse di una nuova generazione di critici cinematografici raccolti prevalentemente attorno alla pubblicazione della rivista mensile \"Nocturno\". Grazie a questa rivalutazione, Di Leo \u00e8 considerato un maestro del cinema noir.\nBiografia.\nLe sceneggiature.\nFernando Di Leo nacque a San Ferdinando di Puglia, al secolo in provincia di Foggia (oggi in provincia di Barletta-Andria-Trani), nel 1932 in una famiglia d'avvocati penalisti attivi sul foro partenopeo, circostanza che gli sar\u00e0 poi utile quando potr\u00e0 girare indisturbato sui set di Napoli in quanto \"protetto\" da degl'ex assistiti del padre. Laureato anch'egli in giurisprudenza, scelse di non esercitare la professione per frequentare il Centro Sperimentale di Cinematografia di Roma e fare gavetta su molti set cinematografici. In quegli anni, assieme ai compagni di corso Marco Bellocchio, Frans Weisz e Enzo Dell'Aquila, form\u00f2 un gruppo di cinefili militanti attenti ai nuovi linguaggi cinematografici, come quello della \"Nouvelle Vague\" francese o del \"free cinema\" britannico.\nCominci\u00f2 a collaborare con la rivista \"Sipario\" e, grazie all'amicizia con Duccio Tessari, esord\u00ec come sceneggiatore, scrivendo il trattamento per \"Per un pugno di dollari\" e \"Per qualche dollaro in pi\u00f9\" di Sergio Leone. In questi primi lavori non venne per\u00f2 accreditato e non se ne rivendic\u00f2 mai la paternit\u00e0 delle sceneggiature, dichiarando che \u00abil genio viene dopo la fase di scrittura [...] A cambiare il cinema negli anni '60 sono state due cose: il montaggio di Godard e i tempi di Leone\u00bb. Nell'arco della sua carriera scrisse quarantatr\u00e9 film. Soltanto prima della sua affermazione come regista, gli spaghetti western e i noir da lui scritti furono pi\u00f9 di venti, tra cui \"Una pistola per Ringo\", \"Il ritorno di Ringo\" e \"Kiss Kiss... Bang Bang\", diretti dall'amico Tessari, e \"Omicidio per appuntamento\" e \"Gangsters '70\", diretti da Mino Guerrini.\nL'episodio pi\u00f9 singolare riguarda per\u00f2 la collaborazione con Sergio Corbucci per \"Django\". Il regista doveva partire il giorno dopo per girare in Almer\u00eda ma, non convinto della sceneggiatura, chiese a Di Leo di \"dare un'occhiata\". Di Leo revision\u00f2 la sceneggiatura in una intera nottata e consegn\u00f2 il lavoro al regista all'aeroporto, in tempo per la partenza, ma il suo nome non venne citato nei titoli di testa del film. Gli ultimi film da lui scritti per\u00f2 non diretti sono i poliziotteschi \"Uomini si nasce poliziotti si muore\" di Ruggero Deodato e \"Liberi armati pericolosi\" di Romolo Guerrieri.\nLe prime regie.\nDi Leo fece il suo debutto nella regia nel 1963, con il film a episodi \"Gli eroi di ieri... oggi... domani\", dirigendo insieme a Enzo Dell'Aquila l'episodio \"Un posto in paradiso\". Nel 1968 diresse il suo primo film da solo, \"Rose rosse per il f\u00fchrer\". Attento osservatore della societ\u00e0 italiana e dell'individuo, si fece conoscere definitivamente nel 1969 con \"Brucia ragazzo, brucia\", film che cre\u00f2 uno scandalo per l'argomento trattato: la sessualit\u00e0 femminile. Lo stesso anno diresse un altro film simile, \"Amarsi male\", che tratta anche delle problematiche giovanili di quegli anni.\nI noir.\nNel 1969 Di Leo diresse \"I ragazzi del massacro\", primo suo film tratto dalle opere dello scrittore Giorgio Scerbanenco. Il film \u00e8 considerato uno dei suoi migliori film. Nel 1971 diresse il suo unico horror, \"La bestia uccide a sangue freddo\", protagonista Klaus Kinski, considerato un cult movie e un precursore della moda \"pulp\" negli Stati Uniti.\nDopo questa parentesi Di Leo torn\u00f2 al noir con la famosa Trilogia del milieu, che inizi\u00f2 con \"Milano calibro 9\", interpretato da Gastone Moschin. Questo film influenzer\u00e0 molto Quentin Tarantino. La trilogia prosegu\u00ec con \"La mala ordina\", film meno cupo di \"Milano calibro 9\" ma forse ancora pi\u00f9 spietato. Infine nel 1973 Di Leo diresse \"Il boss\", ambientato a Palermo. Dei tre film questo \u00e8 probabilmente il pi\u00f9 cinico e senza speranza.\nDopo la trilogia del milieu, Di Leo diresse altri noir, ma senza arrivare alle vette raggiunte con i film precedenti. \"\" ebbe dei problemi di produzione e di sceneggiatura. \"Diamanti sporchi di sangue\" \u00e8 una sorta di remake di \"Milano calibro 9\" ambientato a Roma. Di Leo in seguito diresse anche film noir meno impegnati, come \"I padroni della citt\u00e0\" e \"Colpo in canna\", ambientato nella Napoli che conosceva bene: il film vede protagonista Ursula Andress, che si comporta e lotta come un uomo.\nIl poliziottesco.\nNel 1974 Di Leo diresse il suo unico poliziesco: \"Il poliziotto \u00e8 marcio\" con protagonista Luc Merenda, che sin dal titolo dichiara la sua estraneit\u00e0 rispetto agli altri prodotti del genere, e mostra un poliziotto corrotto e cinico interpretato da Luc Merenda; per questo il film ebbe molti problemi, ed \u00e8 rimasto introvabile per pi\u00f9 di trent'anni.\nI film erotici.\nDi Leo ha anche diretto alcuni film erotici. Il pi\u00f9 famoso di questi \u00e8 \"La seduzione\", con una giovane Jenny Tamburi che seduce l'amante di sua madre. \"Avere vent'anni\" interpretato da Gloria Guida e Lilli Carati, ambientato in una delle ultime \"comuni hippy\" degli anni 1970, ebbe molti problemi con la censura per l'agghiacciante e violento finale, e conobbe due versioni. Con il passare degli anni \"Avere vent'anni\" \u00e8 diventato un vero e proprio cult, tanto da meritarsi documentari e monografie.\nGli ultimi lavori.\nNel 1982 Di Leo diresse alcune sequenze del \"lacrima movie\" \"Pover'ammore\", che risulta diretto da Vincenzo Salviani. Prima della sua morte diresse soltanto altri tre film: \"Vacanze per un massacro - Madness\", interpretato da Joe Dallesandro che con le musiche di Bacalov mescola tensione ed erotismo. \"Razza violenta\" \u00e8 un film sulla guerra del Vietnam, mentre il suo ultimo lavoro, \"Killer contro killers\" usc\u00ec soltanto all'estero.\nLa televisione e i romanzi.\nDi Leo diresse nel 1981 anche una serie televisiva di sei puntate per la RAI, intitolata \"L'assassino ha le ore contate\", che per\u00f2 non fu mai trasmessa.\nDi Leo \u00e8 stato anche uno scrittore. Ha scritto infatti i romanzi noir \"Da luned\u00ec a luned\u00ec\" (cos\u00ec si doveva intitolare \"Milano calibro 9\"), e \"Beati gli ultimi... se i primi crepano\", nel quale Di Leo rimaneggia le sue sceneggiature di \"Colpo in canna\" e \"Uomini si nasce poliziotti si muore\", unendole in un unico romanzo. Di Leo poi ha scritto i romanzi erotici \"Quello che volevano sapere due ragazze perbene\", \"Le donne preferiscono le donne\", \"Suite a due voci\" e \"Tra donne\", suo ultimo romanzo. Ha pubblicato anche una raccolta di poesie, \"Le intenzioni: 1950-1960\", per l'editore padovano Rebellato, ripubblicato da Edizioni Sabinae nel 2017.\nProgetti incompiuti.\nIl regista avrebbe dovuto dirigere un film intitolato \"Bazooka\", una sorta di \"Rambo\" italiano. Il film per\u00f2 non si realizz\u00f2.\nAltri progetti irrealizzati sono \"Il pederasta\", storia di un omosessuale, che risale al 1972 e che sarebbe stato il primo film ad affrontare senza tab\u00f9 il tema dell'omosessualit\u00e0 maschile. Dopo alcune proteste il titolo fu cambiato in \"Uno di quelli\". Il cast comprendeva Barbara Bouchet, Margaret Lee e Gianni Macchia, ma un'improvvisa malattia della Lee fece slittare le riprese. Di Leo in seguito riusc\u00ec a girare una scena a Fregene, ma subito dopo la produzione si ritir\u00f2 per paura delle proteste.\nUn altro film mai realizzato da Di Leo fu \"Il dio Kurt\", tratto dall'omonima opera teatrale dello scrittore Alberto Moravia. Il film, sceneggiato da Franco Arcalli, doveva narrare del mito di Edipo trasferito in un campo di concentramento nazista. Le riprese dovevano iniziare nel settembre 1973, a Trieste. Gli attori erano Henry Fonda e Charlotte Rampling, il budget era di un miliardo di lire. Ma i distributori, spaventati dal tema del film, bloccarono subito il progetto, e Di Leo non riusc\u00ec a girare neanche una scena."}
{"id": "233855", "revid": "14894", "url": "https://it.wikipedia.org/wiki?curid=233855", "title": "Bartolomeo di Paolo di Jacopo del Fattorino", "text": ""}
{"id": "233857", "revid": "123863007", "url": "https://it.wikipedia.org/wiki?curid=233857", "title": "Gianpaolo Bellini", "text": "Biografia.\nNel corso della sua carriera ha sempre militato nell', della quale \u00e8 divenuto capitano e bandiera. Con la maglia nerazzurra \u00e8 il calciatore che ha collezionato pi\u00f9 presenze in campionato (396), in gare ufficiali (435) ed in partite di serie A (281), quest'ultimo primato condiviso con Stefano Angeleri.\nIl 22 maggio 2014 si \u00e8 sposato con Cristina Seghezzi nella sua citt\u00e0 natale. Successivamente dal matrimonio sono anche nati tre figli.\nCaratteristiche tecniche.\nEra un terzino sinistro che in carriera ha giocato anche a destra e nella posizione di centrale.\nCarriera.\nGiocatore.\nClub.\nNell'Atalanta svolge tutta la trafila delle giovanili fin dalla categoria Pulcini, vincendo anche un Campionato Primavera nella stagione 1997-1998. Esordisce in prima squadra l'11 aprile 1999, in Serie B, nel corso dell'incontro Atalanta - Verona (3-2). In totale sono 4 le presenze disputate in quell'annata. Il 15 settembre seguente realizza la prima rete, nel 3-0 in Coppa Italia alla . \nL'esordio in Serie A risale al 1\u00ba ottobre 2000 nella partita Atalanta- (2-2). Nella stagione 2000-2001 il mister Vavassori continu\u00f2 a dargli fiducia, facendogli disputare parecchie partite da titolare. Quell'anno segna 2 gol, entrambi in Coppa Italia ed entrambi alla . Il primo all'andata allo Stadio Olimpico rispondendo alla precedente marcatura di Vincenzo Montella e portando il risultato sul 1-1; il secondo al ritorno, nella vittoriosa partita per 4-2 che ha valso la qualificazione ai quarti di finale.\nLa stagione seguente parte stabilmente da titolare dopo che l'allora terzino sinistro della squadra, Luciano Zauri, venne dirottato a destra. Il giocatore totalizza 20 presenze in una stagione costellata da infortuni. La stagione 2002-2003 fu la replica di quella precedente, con il giocatore vittima di numerosi infortuni che non gli consentono di scendere in campo con regolarit\u00e0. Il primo gol in campionato arriva la stagione seguente, in Serie B, il 17 aprile 2004 nella partita vinta dall'Atalanta contro il (3-0). Si ripete appena 13 giorni dopo, segnando il gol del momentaneo 1-0 contro il (3-2). Nelle stagioni seguenti diventa insostituibile per qualsiasi allenatore sieda sulla panchina bergamasca, giocando stabilmente da titolare come terzino sinistro.\nNell'estate 2008 \u00e8 accusato, insieme a 4 calciatori del , di aver combinato illecitamente la gara del 23 dicembre 2007. Le accuse non portano ad una sentenza, complice anche la mancanza di prove. Nella stagione 2008-2009 disputa 34 partite (suo record personale nell'arco di una stagione) contribuendo alla salvezza degli orobici.\nLa stagione seguente segna la prima rete ufficiale dell'Atalanta in campionato alla quarta giornata, nella sconfitta di Bari (1-4) che \u00e8 costata la panchina al nuovo allenatore Angelo Gregucci. A fine stagione la squadra retrocede. Il 26 luglio 2010 rinnova il contratto con la societ\u00e0 nerazzurra fino al 30 giugno 2013 con un'opzione anche per l'anno successivo. Il 5 settembre 2010, nella partita interna contro il Frosinone, Bellini diventa il giocatore con il maggior numero di presenze in gare ufficiali con la maglia dell'Atalanta. Il 19 febbraio successivo, supera anche Stefano Angeleri come numero di presenze in campionato diventando cos\u00ec il giocatore pi\u00f9 presente nell'Atalanta di tutti i tempi. Conclude la sua tredicesima stagione in nerazzurro con 34 presenze (33 in campionato ed 1 in Coppa Italia) e, per la seconda volta nella sua carriera, con la vittoria del campionato cadetto. Nella stagione successiva gioca 20 partite e segna il suo quinto gol in carriera in Serie A nella partita vinta per 3-1 contro il Napoli, giocata l'11 aprile 2012.\nIl 16 marzo 2014 scende in campo contro la subentrando a Cristiano Del Grosso per la sua 400\u00aa presenza in maglia atalantina. Al termine della stagione 2014-2015 conta 264 presenze in A con il club, preceduto soltanto da Angeleri (fermo a 281) nella particolare graduatoria.\nL'anno seguente si avvicina ulteriormente al primato, annunciando anche l'intenzione di ritirarsi al termine del campionato.\nL'8 maggio 2016 nell'ultima partita casalinga della stagione segna il gol del definitivo 1-1 contro l'Udinese trasformando un calcio di rigore; si tratta del suo primo gol stagionale, il primo in assoluto su rigore ed il sesto in 279 presenze complessive di Serie A (281 con lo spareggio raggiungendo cos\u00ec Stefano Angeleri) con l'Atalanta (il primo a Bergamo).\nNazionale.\nIl 16 agosto 2000 debutt\u00f2 con la nazionale Under-21 nella partita Italia-Messico.\nConta 15 presenze nell'Under-21 azzurra, con cui ha preso parte all'Europeo 2002 svoltosi in Svizzera, giocando da titolare le tre partite del girone contro Portogallo, Inghilterra e Svizzera. Squalificato per somma di ammonizioni, non disput\u00f2 la semifinale contro la Repubblica Ceca, fatale agli \"Azzurrini\".\nAllenatore.\nNella stagione 2017-2018 lavora come vice di Massimo Brambilla nella Primavera dell'Atalanta.\nDopo il ritiro.\nIl 20 febbraio 2017 inizia il corso da direttore sportivo a Coverciano, ottenendo il 22 maggio seguente l'abilitazione ed anche una borsa di studio alla luce del risultato della prova finale.\nStatistiche.\nPresenze e reti nei club.\n\"Statistiche aggiornate all'8 maggio 2016.\""}
{"id": "233860", "revid": "586080", "url": "https://it.wikipedia.org/wiki?curid=233860", "title": "Trenta tiranni (Historia Augusta)", "text": "La lista dei trenta tiranni (latino: \"Tyranni Triginta\") inclusa nella \"Historia Augusta\" raccoglie trentadue uomini, donne e bambini che sarebbero stati usurpatori contro diversi imperatori romani. Questi trenta tiranni si sarebbero ribellati nel periodo seguente la sconfitta di Valeriano a opera dei Sasanidi. L'esistenza di questi trenta usurpatori, il cui numero \u00e8 stato probabilmente fissato per richiamare i trenta tiranni di Atene, \u00e8 dubbia, e l'\"Historia\" \u00e8 l'unica fonte per molti di loro.\nI trenta tiranni sono: Ciriade, Postumo, Postumo iunior, Lolliano, Vittorino, Vittorino iunior, Mario, Ingenuo, Regaliano, Aureolo, Macriano, Macriano iunior, Quieto, Odenato, Erode, Meonio, Ballista, Valente, Valente senior, Pisone, Emiliano, Saturnino, Tetrico, Tetrico iunior, Trebelliano, Erenniano, Timolao, Celso, Zenobia, Vittoria (o Vitruvia), Tito e Censorino. Di questi:\nDi particolare importanza sono gli usurpatori detti \"dei Balcani\" (Ingenuo, Regaliano, Aureolo), quelli \"d'Oriente e delle Afriche\" (Emiliano e i Macriani) e soprattutto quelli dell'Impero delle Gallie (Postumo, Leliano, Mario, Vittorino, Tetrico).\nIn quel tempo infatti, dalla rivolta del generale Postumo (260) fino alla sconfitta di Tetrico per mano dell'imperatore Aureliano presso i Campi Catalaunici (274), la Gallia visse un periodo di relativa indipendenza (Impero delle Gallie). Queste avevano come capitale Augusta Treverorum (l'attuale Treviri, in Germania) e venivano difese e amministrate come vera e propria entit\u00e0 statale autonoma.\nDiocleziano pose fine a tale situazione di instabilit\u00e0 nel 284 con una radicale riforma burocratica e amministrativa."}
{"id": "233866", "revid": "1501558", "url": "https://it.wikipedia.org/wiki?curid=233866", "title": "Marino Defendi", "text": "Carriera.\nEsordio ed inizi con l'Atalanta.\nCresciuto calcisticamente nel settore giovanile dell', nel quale disputa tutti i campionati, dalla categoria Esordienti a quella Primavera.\nIl 20 febbraio 2005 esordisce in Serie A nell'incontro Atalanta- 2-0, all'et\u00e0 di 19 anni e 125 giorni, collezionando la sua unica presenza stagionale.\nLa stagione successiva, in seguito alla retrocessione, disputa il campionato di Serie B, vincendolo. Il suo apporto risulta convincente, fornendo numerose prestazioni positive e quattro reti, fra cui una di pregevole fattura in casa contro il .\nLa promozione ottenuta lo riporta in Serie A nel 2006-2007, nella quale \u00e8 chiamato a confermare le ottime impressioni destate nella categoria inferiore. Poco utilizzato, disputer\u00e0 un campionato con prestazioni alterne. Il 10 marzo 2007 realizza la prima rete nella massima serie, durante Atalanta- 1-1.\nPrestiti a Chievo e a Lecce.\nNonostante il cambio di allenatore, la stagione successiva lo vede ancora poco utilizzato, complice anche una fastidiosa pubalgia. Nel gennaio del 2008 si trasferisce al in prestito fino al termine della stagione, ma ancora una volta fatica a trovare spazio.\nNel 2008-2009 ritorna all'Atalanta, ma nella prima parte di campionato siede spesso in panchina. Sembra ormai etichettato come eterna promessa quando, complice anche l'infortunio del titolare, torna a giocare con maggiore continuit\u00e0 nel girone di ritorno. Il 9 luglio 2009 viene ceduto al , club di Serie B, con la formula del prestito con diritto di riscatto della compropriet\u00e0, e sigla la sua prima rete alla seconda giornata durante -Lecce (3-2). Al termine della stagione la societ\u00e0 salentina non esercita il diritto per il riscatto della compropriet\u00e0, permettendone il rientro a Bergamo.\nRitorno all'Atalanta e prestito al Grosseto.\nNella prima parte di stagione trova poco spazio, tant'\u00e8 che la prima partita disputata nella nuova stagione avviene il 27 ottobre nella partita di Coppa Italia contro il .\nNel mercato di gennaio 2011, desideroso di giocare con continuit\u00e0, accetta la proposta del , che lo acquista a titolo temporaneo e segna il suo primo gol con la maglia biancorossa alla sua terza uscita contro il . Conclude lo scorcio di campionato con la squadra maremmana con 18 presenze. Scaduti i termini del prestito, il giocatore torna all'Atalanta.\nBari e Ternana.\nIl 26 luglio 2011 passa a titolo definitivo al nell'affare che porta la compropriet\u00e0 di Andrea Masiello all'Atalanta. Il giocatore sottoscrive con la societ\u00e0 barese un contratto triennale. Il 23 novembre 2013 mette a segno la sua prima doppietta con la maglia del Bari contro il , portando il risultato della partita sul 2-0 a favore dei galletti (partita che poi terminer\u00e0 sul 2-2).\nDurante la stagione 2013-2014, Defendi indossa la fascia di capitano data la squalifica dovuta al calcioscommesse di Francesco Caputo. Il 9 luglio 2014 il Bari annuncia l'accordo tra la societ\u00e0 e il giocatore per la firma di un contratto triennale che legher\u00e0 l'esterno al club fino al 30 giugno 2017, ma ad agosto 2016 dopo 2 gare di Coppa Italia passa alla , ancora un contratto triennale per lui, con Federico Furlan che passa ai \"Galletti\". Segna il suo primo gol con la squadra umbra nella partita contro il del 25 aprile 2017.\nNazionale.\nIl 29 settembre 2003 viene convocato per la prima volta nella nazionale Under 19, debuttando nell'incontro perso per uno a zero contro il .\nNel 2005 viene convocato nella nazionale Under-20 di Paolo Berrettini, con la quale disputa il Mondiale di categoria nei Paesi Bassi.\nNel 2006 viene convocato nella nazionale Under-21 di Claudio Gentile, con la quale disputa il Europeo di categoria in Portogallo.\nStatistiche.\nPresenze e reti nei club.\n\"Statistiche aggiornate al 1 novembre 2021.\""}
{"id": "233867", "revid": "1498", "url": "https://it.wikipedia.org/wiki?curid=233867", "title": "WIMP (computing)", "text": ""}
{"id": "233870", "revid": "110157", "url": "https://it.wikipedia.org/wiki?curid=233870", "title": "Meetro", "text": "Meetro \u00e8 un software di instant messaging multiprotocollo, che fornisce servizi basati sulla propria localit\u00e0 geografica detti anche LBS (\"Location Based Service\"). \u00c8 compatibile con AOL Instant Messenger, Yahoo! Messenger, MSN Messenger e ICQ. Le funzionalit\u00e0 di Meetro lo rendono un mezzo utile sia per conoscere persone con interessi simili in una data area, sia per aggregare protocolli di instant messanging differenti in un solo programma. La casa fondatrice di Meetro \u00e8 Meetroduction, situata in Palo Alto, California. La societ\u00e0 produttrice \u00e8 stata chiusa ne l2007 e il servizio \u00e8 stato dismesso.\nIl Rilascio e i Primi Passi.\nMeetro \u00e8 stato pubblicato il 1\u00ba giugno 2005. Il 14 di agosto 2005 Slashdot ha pubblicato delle voci non ufficiali comunicando che Meetro stesse avendo dei contatti per essere acquisita dal colosso Google. Paul Bragiel, CEO di Meetroduction, ha successivamente reso noto che l'intera storia era semplicemente un 'pettegolezzo' anche se la pubblicit\u00e0 derivata da questo avvenimento ha portato un'ondata di nuovi utenti verso il nuovo software di instant messanging.\nCome Funziona.\nLa diversit\u00e0 di Meetro rispetto ai diffusi altri programmi di instant messanging sta proprio nella possibilit\u00e0 per gli utenti di inserire delle informazioni su di un luogo geografico, e di vedere altri utenti online che sono nelle aree circostanti. Il suo motore geografico attualmente supporta la quasi totalit\u00e0 dell'USA e dell'Europa e si sta espandendo per includere altri luoghi. Gli utenti che non potessero ottenere una posizione certa posso inserire la latitudine e la longitudine per vedere quanto sono distanti gli altri utenti online in quel momento.\nMeetro funziona scansionando attivamente le zone circostanti alla posizione geografica dell'utente alla ricerca di indirizzi MAC di access point wireless. Successivamente Meetro contatta il server del database centrale e confronta l'Indirizzo MAC ricavato con una lista di access point conosciuti. Dopodich\u00e9 fa qualche calcolo matematico per determinare la latitudine e la longitudine della zona. Una volta che Meetro ha calcolato l'area generale (normalmente un'area di raggio intorno ai 400 metri) della posizione fisica di un utente, la confronta con quella degli altri utenti e visualizza chi c'\u00e8 entro la distanza di un quarto di km, mezzo km, un km, ecc..\nFunzionalit\u00e0.\nMeetro permette agli utenti di creare gruppi personalizzati all'interno del client. Questi gruppi possono essere configurati per mostrare uno specifico sottoinsieme di utenti Meetro raggruppati per ogni combinazione di: Stato (assente/disponibile), Sesso (maschio, femmina, non specificato), Distanza Minima, Distanza Massima, Parole chiavi, Relazione (amico, amico di un amico, non collegato, MeetroHQ). Per esempio, si pu\u00f2 creare un gruppo che includa tutti gli utenti che sono tra i 3 e i 4\u00a0km e sono attualmente online.\nMeetro permette agli utenti di creare profili con pagine e fotografie personalizzate. Il programma Meetro \u00e8 diverso da tutti gli altri programmi di instant messenging perch\u00e9 non permette ai \"bot\" di accedere al programma e di riempire il database di utenti con profili falsi\nMolti utenti di Meetro hanno anche creato il loro gruppi personalizzati oppure basati su di una determinata zona (che si collegano ad siti web esterni) e basati sulle informazioni che hanno inserito all'interno dei propri profili."}
{"id": "233873", "revid": "963244", "url": "https://it.wikipedia.org/wiki?curid=233873", "title": "Federico Bencovich", "text": "Biografia.\nNato in Dalmazia e detto anche, dal nome, Fedrighetto, sarebbe giunto giovanissimo a Venezia a studiare pittura, passando verso il 1695 nella bottega di Carlo Cignani a Bologna e poi in quella di Giuseppe Maria Crespi. \u00c8 del 1707 la prima opera documentata, la \"Giunone\", in una sala di Palazzo Orselli Foschi a Forl\u00ec.\nConosce, nella bottega del Crespi, Giovanni Battista Piazzetta e torna verso il 1710 a Venezia, facendo amicizia con Rosalba Carriera. Intorno al 1715 riceve la commissione dal principe Franz Lothar von Sch\u00f6nborn, vescovo di Bamberga, di quattro dipinti per la sua residenza di Pommersfelden, dei quali si ricordano un perduto \"Apollo e Marsia\" e un \"Sacrificio d'Isacco\", attualmente conservato nella Galleria Strossmayer di Zagabria e datato al 1720.\n\u00c8 documentato a Vienna, poi a Verona e nel 1724 a Milano. Del 1726 circa \u00e8 una delle sue opere maggiori, il \"Beato Pietro Gambacorta\", nella chiesa veneziana di San Sebastiano, ma le sue opere non sono apprezzate dai committenti e dai pittori di Venezia e Bencovich si reca nel 1730 a Vienna, dove \u00e8 ben considerato tanto da ottenere la nomina, nel 1734, di pittore di corte dal principe Friedrich Karl von Sch\u00f6nborn. Dipinge due tele per la Cappella della Residenza del principe a W\u00fcrzburg, l\"'Assunzione di Maria\" e \"La caduta degli angeli ribelli\", rimpiazzate pochi anni dopo da opere di Giovanni Battista Tiepolo e poi andate perdute, e nel 1735, ancora per la stessa Residenza, il \"Mos\u00e8 e Aronne davanti al Faraone\", \"Il sacrificio di Jefte\", andate distrutte durante la seconda guerra mondiale, e \"Il giudizio di Salomone\".\nLasciato l'incarico di Vienna nel 1743, e ormai emarginato, visse l'ultimo decennio della sua vita nel Palazzo del conte di Attems a Gorizia.\nValutazione critica.\nLo sviluppo artistico del Bencovich parte dall'influsso di Carlo Cignani e di Giuseppe Maria Crespi, cosicch\u00e9 nella sua pittura si trova un poco dell'accademismo del Cignani e un poco del naturalismo crespiano; importante fu per lui anche la conoscenza delle opere di Giovanni Battista Piazzetta. Tra i due pittori veneziani del resto intercorsero reciproci influssi difficilmente valutabili ancora oggi . \nNello sviluppo della sua pittura, il Pallucchini individua due fasi, una prima fase mistica, con tonalit\u00e0 drammatiche e una seconda di contrasti morbidi ed espressioni figurative attenuate in sfondi spaziali articolati, come nei dipinti di W\u00fcrzburg.\nLe prime opere di Bencovich come la \"Giunone\" di palazzo Orselli Foschi a Forl\u00ec e la pala gi\u00e0 nella chiesa della Madonna del Piombo a Bologna e oggi conservata nella parrocchiale di Senoches in Francia, risentono in effetti in maniera evidente del magistero di Cignani , magistero che \u00e8 abbastanza evidente anche nel \"Sacrificio di Isacco\" di Zagabria e nell\"'Agar\" del castello di Pommersfelden. In seguito il pittore dalmata elabor\u00f2 un suo stile del tutto personale , caratterizzato da una evidente vena espressionistica, che agir\u00e0 tanto sul Piazzetta quanto sul giovane Tiepolo. Un saggio di questo stile si pu\u00f2 osservare gi\u00e0 nella \"Adorazione dei Magi\" di Stoccarda, dominata dall'imponente figura di un mago, rappresentato manieristicamente in tinte fredde, che sembra impegnato in una drammatica recita davanti a un Bambino memore, invece, della composta lezione del Cignani. Analoga tensione allucinata si pu\u00f2 riscontrare nel \"Sacrificio di Ifigenia d\"el Castello di Pommersfelden, ove davanti a un'Ifigenia accademica e in piena luce, si agitano figure immerse in ombre profonde e luci radenti disposte a diagonali fortemente scorciate in cui le masse sembrano quasi deformate, oppure nella mistica \"Deposizione\" di Borgo san Giacomo .\nApprodato a Venezia Bencovich fu maestro di disegno di Rosalba Carriera , con la quale ebbe un rapporto di amicizia e un testimoniato scambio epistolare. Nella citt\u00e0 lagunare lasci\u00f2 un'opera nella chiesa della Madonna della Fava (oggi perduta) e \"L'estasi del\" \"beato Pietro Gambacorta\" nella chiesa di San Sebastiano, nonch\u00e9 altri dipinti conservati in collezioni private veneziane e venete come \"la Fuga in Egitto\" di Tomo nei pressi di Feltre. Sembra tuttavia che il suo stile non sia stato molto apprezzato come possiamo desumere da una lettera che indirizza all'amica Rosalba Carriera in cui si lamenta della scarsa fortuna incontrata . Chiamato a Vienna dal celebre amico e cantante Gaetano Orsini Bencovich si reca nella capitale asburgica dove conosce Apostolo Zeno di cui ci lascia un bel ritratto a pastello oggi conservato a Vienna.\nDivenuto, in seguito , pittore di corte presso la famiglia Schonborn realizza per i suoi mecenati molte importanti opere tra cui i perduti \"Sacrificio di Jefte\" e \"Mos\u00e8 e Aronne davanti al Faraone\" gi\u00e0 nella residenza di Wurzburg a proposito dei quali il Pallucchini ha parlato di un linguaggio pi\u00f9 classicamente composto.\nIl critico Roberto Longhi, fingendosi, in uno scritto, un corrispondente del primo Ottocento dell'abate Luigi Lanzi, autore d'una storica \"Storia della pittura italiana\", cos\u00ec scrive del nostro pittore: \u201cQui a Pommersfelden vi ha un suo Agar con Ismaele svenuto per languidezza, di condotta s\u00ec originale che rapisce, e pareggia, se prima non l'eccede per eleganza e fuoco, il medesimo Piazzetta\u2026un Martirio d'Ifigenia \u00e8 spettacolo anche pi\u00f9 fiero. N\u00e9 so dove quell'assunto sia stato ricerco od espresso in modo pi\u00f9 compendioso e che, per parere avventato, soltanto cela un'erudizione, una profondit\u00e0 d'idee che stupisce ed incanta. Questo Federigo, ch'io tengo fermamente per uno degl'ingegni pi\u00f9 vasti dell'ultimo secolo in Venezia, riconoscesi per un cacciar d'ombre acutissime, opposte, direi velocemente, ad altrettante luci di stesso vigore, di stessa piazza; le tinte, ridotte a pochissime salvo alcuni azzurri e tan\u00e9, risultandone una macchia, una cromatica, di stupore fin oggi non visto.\u201d\nIl Bencovich, creatore di uno stile, drammatico, tormentato e a volte bizzarro, resta tra i maggiori esponenti della pittura settecentesca del nord Italia e dell'Europa centrale e ha avuto il merito di aver dato, attraverso le sue opere viennesi, un forte impulso all'avvio della pittura rococ\u00f2 austriaca e bavarese, rappresentata soprattutto da Paul Troger e Franz Anton Maulbertsch."}
{"id": "233883", "revid": "2", "url": "https://it.wikipedia.org/wiki?curid=233883", "title": "Microhabitat", "text": ""}
{"id": "233886", "revid": "599013", "url": "https://it.wikipedia.org/wiki?curid=233886", "title": "Commodoro", "text": "Il commodoro \u00e8 un grado militare usato da varie marine militari del mondo e in varie epoche.\nStoria.\nIn Italia, il decreto luogotenenziale 11 agosto 1918, n. 1193 aveva istituito nella Regia Marina un grado intermedio fra quello di capitano di vascello e quello di contrammiraglio, ovvero quello di sottoammiraglio per il Corpo di stato maggiore, e di brigadiere generale per gli altri Corpi. Con il \"foglio d'ordini\" del 5 settembre 1918 furono istituiti i distintivi di grado per sottoammiragli che per gli ufficiali di vascello comprendeva sulle maniche sopra alla greca, un tratto di gallone d'oro girato ad occhio, mentre per i brigadieri generali la sola greca. \nTali gradi rimasero in vigore sino al 1923 quando vennero aboliti in seguito al Regio decreto legislativo dell'11 novembre 1923 n. 2395 che riordinava i gradi della forza armata. Durante gli anni del ventennio fascista a norma di ufficiali regole emanate dal 1922 al 1943, secondo le quali non potevano essere utilizzate parole provenienti da lingue straniere, in Italia non poteva essere utilizzato il termine \"commodoro\" proveniente dal termine francese \"commandeur\". A fronte di ci\u00f2 e per la culturale e politica tendenza orientata a istituire nuovamente usi, regole e costumi dell'epoca imperiale romana, in luogo del titolo o grado di \"commodoro\", fu reintrodotto e posto in uso il titolo di comandante superiore. \nIl grado di commodoro \u00e8 stato introdotto anche in alcune marine della NATO. Nelle marine militari di Germania, Danimarca, Finlandia, Belgio e Svezia il grado di commodoro \u00e8 sostituito dal grado di ammiraglio di flottiglia, intermedio tra capitano di vascello e contrammiraglio.\nNella marina mercantile.\nIn alcune compagnie di navigazione americane e britanniche, al comandante pi\u00f9 anziano della flotta, viene conferito il titolo di commodoro. Nei detti ambienti marittimi di cultura anglosassone \u00e8 vigente la regola di deontologia marinara secondo la quale si usa definire e appellare con il titolo di commodoro autorevoli comandanti in servizio e/o gi\u00e0 in pensione i quali sono, in veste di passeggeri, su una nave al comando di un altro comandante, sia quest'ultimo pi\u00f9 o meno anziano del comandante titolare al comando della nave.\nQuanto innanzi per evitare confusione tra il comandante titolare al comando ed il comandante che si trova a bordo in veste di passeggero. Tale regola, inoltre, viene rispettata e applicata per dar luogo all'idoneo grado di riconoscimento e al giusto grado di riguardo e cortesia nei confronti del comandante ospite. Per mera omologazione, in Italia questo grado viene posto al livello, del grado onorifico di comandante superiore, questo in forza delle regole e delle tradizioni vigenti nella cessata \"Flotta Italiana di Linea\" anche detta Flotta di Stato facente capo alla Finmare.\nNel mondo.\nArgentina.\nIn Argentina il grado di comodoro nella Fuerza A\u00e9rea Argentina \u00e8 omologo del colonnello dell'Esercito, superiore al grado di vicecommodoro che \u00e8 omologo del tenente colonnello e inferiore al grado di \"Comodoro mayor\" che \u00e8 a sua volta intermedio tra il grado di comodoro e di grado di brigadier ed \u00e8 riservato ai comodoro con maggiore anzianit\u00e0 nel grado, prossimi alla promozione a brigadier o che rivestono compiti di comando superiori al loro grado. \nNella Armada Argentina il grado di \"Comodoro de Marina\" \u00e8 intermedio tra il grado di Capitan de Navio e contralmirante che \u00e8 riservato ai capitani di vascello con maggiore anzianit\u00e0 nel grado, prossimi alla promozione a contrammiraglio o che rivestono compiti di comando superiori al loro grado ed \u00e8 omologo al \"Comodoro mayor\" della Fuerza A\u00e9rea Argentina. \nNell'Esercito il grado omologo al \"Comodoro mayor\" della Fuerza A\u00e9rea e al \"Comodoro de Marina\" della Armada \u00e8 Coronel Mayor riservato ai colonnelli con maggiore anzianit\u00e0 nel grado, prossimi alla promozione al grado di Generale di brigata o che rivestono compiti di comando superiori al loro grado.\nFinlandia.\nNella Marina finlandese il grado di \"Kommodori\", traducibile con commodoro, corrisponde al grado di Captain delle marine anglosassoni e di capitano di vascello della Marina Militare Italiana.\nGermania.\nIl grado di commodoro era presente nella Kriegsmarine ed \u00e8 stato in vigore fino al 1945. Il grado equivalente nella Bundesmarine e poi nella Deutsche Marine \u00e8 ammiraglio di flottiglia.\nItalia.\nA norma dei contenuti del Regolamento per il servizio a bordo delle navi della Marina militare italiana (S.M.M. 3), l'ufficiale superiore preposto al comando di pi\u00f9 unit\u00e0 navali sar\u00e0 nominato con ordine ministeriale \"capogruppo\", \"capoflottiglia\" o \"caposquadriglia\".\nNella Marina Militare Italiana, sempre a norma dei contenuti del S.M.M. 3, il comandante pi\u00f9 elevato in grado, o pi\u00f9 anziano tra quelli di pari grado, in una riunione di pi\u00f9 navi, sia all'ancora sia in mare, ha titolo di comandante superiore.\nNella Regia Marina durante la prima guerra mondiale venne istituito il grado di sottoammiraglio, intermedio tra capitano di vascello e contrammiraglio.\nPaesi Bassi.\nNella Koninklijke Marine la denominazione del grado \u00e8 \"commandeur\" ovvero \"comandante\", in uso nella marina olandese dal XVI secolo utilizzato per varie posizioni, quali ad esempio, l'ufficiale in comando di una piccola nave o in seguito anche per il comandante di una piccola formazione navale.\nNel 1955 \"commandeur\" divenne il grado di ufficiale di bandiera pi\u00f9 basso della Marina, omologo al \"commodore\" della Royal Navy e al retroammiraglio (met\u00e0 inferiore) della US Navy. Nella gerarchia militare della Koninklijke Marine il grado \u00e8 compreso tra il \"capitano di mare\", corrispondente al \"captain\" delle marine anglosassoni e del capitano di vascello della Marina Militare Italiana, e Scolta di notte (olandese: \"schout-bij-nacht\"), grado corrispondente al retroammiraglio della Royal Navy e al retroammiraglio (met\u00e0 superiore) della US Navy.\nPolonia.\nNella Marina militare polacca il grado di Komandor, traducibile con comandante o commodoro, corrisponde al grado di Captain delle marine anglosassoni e di capitano di vascello della Marina Militare Italiana.\nRegno Unito.\nNell'Ottocento, quello di \"commodore\", presso la RN era un incarico temporaneo che dava diritto ai gradi di contrammiraglio ma senza paga; questo per evitare di nominare troppi ammiragli coi conseguenti costi. Nello specifico esistevano commodori di prima e seconda classe, a seconda se avessero o no sotto di loro un comandante sulla nave ammiraglia. Ai tempi attuali \u00e8 un grado nella Royal Navy solo dal 1997, ed in precedenza era il grado intermedio tra un capitano e un retroammiraglio. Il commodoro tuttavia non era un vero e proprio ufficiale di bandiera e non faceva parte degli ammiragli, sempre fino al 1997. Il commodoro assume il comando di formazioni navali quali ad esempio una squadriglia di cacciatorpediniere, e nella guerra delle Falkland ad esempio il comando della forza anfibia era affidato al commodoro Mike Clapp, che sebbene inferiore in grado non era subordinato al comandante del gruppo navale, ammiraglio Sandy Woodward, in quanto avevano incarichi diversi e complementari, e rispondevano entrambi direttamente al quartier generale della flotta a Northwood.\nNella Royal Air Force il grado di commodoro dell'aria (\"air commodore\") \u00e8 omologo al brigadiere del British Army.\nStati Uniti.\nNella United States Navy degli anni duemila \u00e8 la funzione e/o qualifica che viene data a un capitano che comanda pi\u00f9 di una unit\u00e0, mentre quello che era il grado e il compito del commodoro \u00e8 stato sostituito dal grado di retroammiraglio (met\u00e0 inferiore) che fa parte della categoria degli ammiragli, a differenza del commodoro, e che non era un ufficiale di bandiera ma un capitano di vascello con maggiori responsabilit\u00e0. Il grado di commodoro era stato usato fino alla fine del XIX secolo e venne ripristinato nel corso della seconda guerra mondiale. Abolito nel secondo dopoguerra tuttavia il termine continu\u00f2 e continua a essere usato per i capitani designati al comando di uno squadrone di pi\u00f9 unit\u00e0 navali. Nel 1982 nella U.S. Navy e nella U.S. Coast Guard venne istituito il grado di Commodore admiral che ebbe vita brevissima, tanto che venne abolito all'inizio del 1983 e sostituito con il grado di Commodore, che a sua volta venne abolito nel 1985 e sostituito dal grado di retroammiraglio (met\u00e0 inferiore) (una stella, equivalente al nostro contrammiraglio, NATO OF-6).\nGradi.\nGrado di Commodoro o suo equivalente nelle varie marine:"}
{"id": "233887", "revid": "660725", "url": "https://it.wikipedia.org/wiki?curid=233887", "title": "Palazzo Borghese", "text": "Palazzo Borghese, che a causa della sua insolita pianta era anche detto \"il cembalo Borghese\" era la residenza della famiglia Borghese a Roma. Da palazzo Borghese proviene larga parte delle opere d'arte esposte oggi nella Galleria Borghese.\nStoria e descrizione.\nIniziato sotto la propriet\u00e0 di monsignor Tommaso del Giglio, che lo fece erigere, a partire dal 1561, secondo un progetto del Vignola.. Alla morte del del Giglio, avvenuta nel 1578, il palazzo era ultimato nelle sue strutture, ma ancora privo di tetto e tale rimase finch\u00e9 gli eredi non si accordarono per venderlo, nel 1586, al cardinale spagnolo Pedro de Deza Manuel, che nel 1590 ne affid\u00f2 a Martino Longhi il Vecchio l'ampliamento e la realizzazione della copertura. Quando il Longhi mor\u00ec, nel 1591, i lavori vennero affidati a Flaminio Ponzio, che ricevette l'incarico dal cardinale Scipione Caffarelli-Borghese per conto del nuovo acquirente, il cardinale Camillo Borghese (futuro papa Paolo V), e che prosegu\u00ec i lavori fino al 1613. L'edificio fu completato da Carlo Maderno e Giovanni Vasanzio e, dopo il 1670, fu allargato da Carlo Rainaldi.\nDetto per la particolare forma \"il cembalo di Borghese\", \u00e8 considerato una delle quattro meraviglie di Roma insieme a: \nIl cortile interno, opera di Martino Longhi il vecchio, di forma arcuata \u00e8 circondato da 100 colonne di granito. Rappresenta la parte ad oggi pi\u00f9 interessante dell'edificio, con le sue colonne fontane e statue, nonch\u00e9 il suo \"giardino segreto\".\nL'entrata principale del palazzo si trova in largo della Fontanella Borghese, dove si trovano dei chioschi che vendono stampe antiche ed altri oggetti di piccolo antiquariato. L'ala occidentale del palazzo si affaccia su via di Ripetta, in vista del Tevere ed ha una piccola facciata a due piani, che merita il nome di \"tastiera del cembalo\", con un balconcino.\nL'inestimabile collezione di pitture del palazzo riempiva 12 grandi sale al piano terra. Tra le altre vi si trovavano: la \"Deposizione\" (Pala Baglioni) di Raffaello, la \"Caccia di Diana\" e la \"Sibilla cumana\" di Domenichino, le opere di Caravaggio e Dosso Dossi, il \"Ratto d'Europa\" del Cavalier d'Arpino, Madonne di Francesco Francia, Lorenzo di Credi, Andrea del Sarto, Lorenzo Lotto, Giulio Romano, la Danae di Correggio, di Tiziano \"L'educazione di Amore\" e \"Amor Sacro e Amor Profano\", di van Dyck \"Cristo in croce\" ed una \"Deposizione\".\nOggi le opere si trovano quasi tutte alla Galleria Borghese, dopo il trasferimento avvenuto nel 1891.\nDal 1922 al piano nobile ha sede il Circolo della caccia."}
{"id": "233890", "revid": "5016", "url": "https://it.wikipedia.org/wiki?curid=233890", "title": "Easun", "text": ""}
{"id": "233894", "revid": "767487", "url": "https://it.wikipedia.org/wiki?curid=233894", "title": "Idrossimetilfurfurale", "text": "L'idrossimetilfurfurale (HMF) \u00e8 un prodotto di disidratazione del fruttosio.\n\u00c8 utilizzato come indice della freschezza del miele e del suo stato di conservazione: il contenuto in HMF non deve superare 40 ppm. Non \u00e8 nota la tossicit\u00e0 per gli esseri umani, mentre \u00e8 tossico per le api.\nAssieme al furanone fa parte dei composti fondamentali nell'espressione delle qualit\u00e0 sensoriali di un alimento cotto."}
{"id": "233896", "revid": "1161730", "url": "https://it.wikipedia.org/wiki?curid=233896", "title": "Paria (casta)", "text": "P\u00e0ria o dalit (in passato definiti \u00abintoccabili\u00bb, ma la traduzione pi\u00f9 appropriata \u00e8 \u00aboppressi\u00bb) sono detti i fuori casta o 5\u00aa casta nel sistema sociale e religioso induista, includendo anche gli aborigeni indiani e gli stranieri. I Dalit sono costituiti da vari gruppi in tutta l'Asia meridionale. Parlano una variet\u00e0 di lingue e praticano varie religioni. I Dalit formano il 16,6% della popolazione indiana secondo il censimento del 2012.\nSignificato.\nGandhi sostitu\u00ec questo termine con \"Harijan\", cio\u00e8 \u00abcreature di dio\u00bb.\nSistema castale.\nBrahm\u0101, l'aspetto creatore di Dio secondo l'Induismo, cre\u00f2 gli uomini traendoli dalle varie parti del suo corpo, generando cos\u00ec le caste:\nAll'esterno di questa gerarchia sociale, definita \"savarna\", vi \u00e8 poi il gruppo degli \"avarna\" (fuori casta), che include i \"dalit\", nome originato dalla polvere che copriva i loro piedi.\nStoria.\nI paria, gli impuri, sono coloro che esercitano professioni che hanno a che fare con la nascita (ostetriche, dottori) e la morte (macellaio, conciatore di pelli, giustiziere, crematore) o che vengono a contatto con la sporcizia (lavandaia, netturbino). A loro volta i Paria sono suddivisi in caste e sottocaste. Devono essere isolati dalla comunit\u00e0 in quanto possono rendere impuro un membro di caste superiori anche solo sfiorandolo con lo sguardo o con la propria ombra. Devono vivere fuori del villaggio ed \u00e8 a loro vietato: utilizzare strade e fontane pubbliche; fare acquisti in un negozio frequentato dai membri di caste alte; preparare cibo per membri di caste alte; leggere e studiare i Veda ed accedere ai templi.\nFin dalla seconda met\u00e0 del XIX secolo si \u00e8 andato diffondendo un variegato movimento di riscatto degli \u00abintoccabili\u00bb (\"dalit\"). Il \"mah\u0101tma\" Gandhi lott\u00f2 in loro favore ed ottenne la parit\u00e0 di fronte alle leggi affinch\u00e9 potessero entrare nei templi come tutti gli Induisti, pur non essendo in giovent\u00fa contrario al sistema delle caste, riteneva fosse ormai degenerato. Grazie soprattutto all'intervento di Ambedkar, la Costituzione indiana, all'articolo 17, vieta la pratica dell'intoccabilit\u00e0 e ulteriori misure legislative sono intervenute a bandirla nelle sue varie articolazioni e a tutela di coloro che la subiscono.\nNonostante discriminare qualcuno perch\u00e9 dalit (o di altre caste) sia quindi un illecito penale in India, tuttavia si \u00e8 ancora distanti da una reale estirpazione di questo costume; anzi, pare che la crescita della consapevolezza tra gli \u00abintoccabili\u00bb (\"dalit\") dei loro diritti e un miglioramento delle condizioni di vita di molti di loro abbiano sollecitato le ire e le rivendicazioni di altre porzioni della societ\u00e0 hindu, provocando scontri e sanguinosi incidenti. Inoltre le misure legislative promosse per sanare le disuguaglianze ereditate dal sistema castale hanno avuto l'effetto perverso di rendere ancora pi\u00f9 evidenti gli \u00abintoccabili\u00bb (\"dalit\"), esponendoli paradossalmente in modo maggiore alla discriminazione ordinaria. Il governo incentiva con premi in denaro i matrimoni tra caste diverse, e alcune persone dalit hanno sposato cittadini di caste superiori. Specialmente nei villaggi, per\u00f2, le discriminazioni sono ancora praticate e ci sono stati numerosi omicidi e crimini d'odio contro i dalit, specie coloro che hanno cercato di contrastare il sistema delle caste (compreso quello delle sottocaste in cui sono a loro volta divisi i paria) o non l'hanno rispettato.\nLa mancanza di istruzione e formazione, nonch\u00e9 la discriminazione perpetrata a danno di coloro che cercano lavoro mantengono tutt'oggi questo giogo sui Dalit. Si stima inoltre che in India 40 milioni di persone, di cui almeno 15 milioni di bambini, siano sfruttate e sotto il giogo del \"bonded labor\", termine che si riferisce all'impiego di una persona in stato di schiavit\u00f9 per ripagare un debito che a causa degli alti interessi applicati e dei salari incredibilmente bassi nel caso dei dalit \u00e8 praticamente impossibile ripagare tanto che si trasmettono cos\u00ec di generazione in generazione.\nL'intoccabilit\u00e0, che si manifesta tuttora in molti aspetti della vita quotidiana, oltre a rappresentare una violazione dei diritti fondamentali, continua a costituire un ostacolo imponente allo sviluppo ed alla realizzazione di una societ\u00e0 che possa dirsi veramente democratica. Altro aspetto rilevante della questione degli \u00abintoccabili\u00bb \u00e8 il tema della religione. Ambedkar, infatti, avendo sempre biasimato la dottrina hindu per la sua colpevolezza nell'aver diffuso e mantenuto pregiudizi 'castisti', decise, poco prima di morire, di abiurare l'induismo e abbracciare il buddhismo (rivale storico dell'egemonia sacerdotale hindu), fondando il Movimento Buddhista Dalit di scuola Theravada srilankese. A questa conversione, pi\u00f9 politica che mistica, seguirono le conversioni, non necessariamente al buddhismo, di masse considerevoli di dalit. Oltre al buddhismo, molti si convertirono a correnti induiste minori che non appoggiano il sistema castale o lo criticano (Advaita Ved\u0101nta e il nuovo movimento internazionale denominato Hare Krishna), al cristianesimo (specialmente alla Chiesa cattolica) e anche all'islam. Al proposito, si calcola che circa 100 milioni di dalit di religione musulmana, di cui una parte convertiti, vivano attualmente in India.\nI Dalit e la politica.\nI Dalit sono ancora adesso vittime di emarginazione e abusi, trattati \u00abcome gli animali e anche peggio di loro\u00bb. Grazie a nuove legislazioni, essi ora godono di un certo aiuto nel campo dell'educazione e del lavoro ma il loro status sociale non \u00e8 cambiato e rimangono ai margini della societ\u00e0. I partiti politici fanno di tutto per comprare i loro voti (anche materialmente), ma nonostante siano molto numerosi non riescono ad esercitare alcun potere nella politica indiana in quanto raramente si interessano ad essa.\nTra l'altro, le quote garantite ai Dalit dalla Costituzione in materia di istruzione, lavoro e seggi parlamentari, non vengono mai completamente coperte: ai Dalit \u00e8 riservato il 22,5% dei posti, ma pi\u00f9 della met\u00e0 non vengono ricoperti su indicazione della Commissione statale per le caste e le trib\u00f9 registrate (scheduled castes e scheduled tribes): nell'ambito del servizio pubblico i posti non ricoperti arrivano all'80% e per i posti di lavoro nelle banche statali al 45%. Per contro il 70% delle funzioni pi\u00f9 qualificate sono ricoperte dagli appartenenti alla casta pi\u00f9 alta, quella dei Bramini, sebbene rappresentino solo il 5% della popolazione.\nUn'eccezione \u00e8 nello stato di Uttar Pradesh, dove la leader dalit Mayawati Prabhu Das \u00e8 stata quattro volte Primo Ministro locale tra il 1997 e il 2012.\nUso del termine nella cultura.\nNel libro \"Paria dei cieli\", Isaac Asimov descrive una situazione di oppressione e abbandono nei confronti della Terra da parte dei restanti mondi che popolano la galassia.\nPer estensione del concetto di esclusione, il termine paria viene attribuito a persone di infima condizione sociale, che vivono nell'isolamento rispetto alla maggioranza."}
{"id": "233897", "revid": "968255", "url": "https://it.wikipedia.org/wiki?curid=233897", "title": "David Lewis (filosofo)", "text": "Viene considerato uno dei maggiori filosofi analitici della seconda met\u00e0 del Novecento.\nBiografia.\nNacque ad Oberlin, nell'Ohio, figlio di un docente dell'Oberlin College, studioso di storia medievale. Col tempo si conquist\u00f2 una fama per il suo acume mordace (talvolta perfino intimidatorio); ma questa sua formidabile intelligenza si era manifestata precocemente durante gli anni di scuola superiore, quando frequentava lezioni universitarie di chimica. Frequent\u00f2 lo Swarthmore College e pass\u00f2 un anno a Oxford (1959-1960), dove studi\u00f2 sotto la direzione di Iris Murdoch e segu\u00ec le lezioni di Gilbert Ryle, Paul Grice, Peter Frederick Strawson e John Langshaw Austin. Quell'anno segn\u00f2 il punto di svolta nella decisione di proseguire gli studi di filosofia, e contribu\u00ec a confermarlo nell'orientamento analitico che conserv\u00f2 per tutta la vita. Lewis si addottor\u00f2 all'Universit\u00e0 di Harvard nel 1967, dove studi\u00f2 sotto Willard Van Orman Quine.\nInsegn\u00f2 presso l'University of California a Los Angeles e in seguito a Princeton, pur mantenendo dei rapporti privilegiati con la comunit\u00e0 filosofica australiana. \u00c8 noto per la sua teoria del realismo modale, ma sono notevoli i suoi contributi anche in filosofia del linguaggio, filosofia della mente, metafisica, epistemologia, e filosofia della logica.\nOpere principali.\nTra le sue opere pi\u00f9 importanti vi sono \"Convention: A Philosophical Study\" (1969; trad. it. \"La convenzione: studio filosofico\", Bompiani, 1974), in cui utilizz\u00f2 concetti della teoria dei giochi per analizzare la natura di alcune convenzioni linguistiche; \"Counterfactuals\" (1973; it. \"Controfattuali\"), in cui svilupp\u00f2 un'influentissima analisi dei condizionali controfattuali in termini di mondi possibili (semantica modale) e \"On the Plurality of Worlds\" (1986; trad. it. \"Sulla pluralit\u00e0 dei mondi\", Mimesis, 2020), in cui espose e difese la teoria del realismo modale, . La sua ultima monografia, \"Parts of Classes\" (1991; it. \"Parti di classi\"), traccia una riduzione della teoria degli insiemi alla mereologia. Ha pubblicato inoltre cinque volumi che raccolgono la quasi totalit\u00e0 dei suoi articoli: \"Philosophical Papers, Vol. I\" (1983), \"Philosophical Papers, Vol. II\" (1986), \"Papers in Philosophical Logic\" (1998), \"Papers in Metaphysics and Epistemology\" (1999), e \"Papers in Ethics and Social Philosophy\" (2000)."}
{"id": "233899", "revid": "709565", "url": "https://it.wikipedia.org/wiki?curid=233899", "title": "Benchmark (finanza)", "text": "Il benchmark \u00e8 un parametro oggettivo di riferimento costituito attraverso indicatori finanziari elaborati da soggetti terzi e di comune utilizzo, come gli indici azionari. \nVantaggi.\nIl vantaggio principale del benchmark \u00e8 nella valutazione del rischio di quel tipo d'investimento. Altri vantaggi sono: \nUtilizzo dei benchmark.\nI Fondi comuni di investimento e gli ETF sono gli strumenti finanziari pi\u00f9 famosi ad utilizzare i benchmark.\nIn Italia, uno dei benchmark pi\u00f9 diffusi in riferimento alle \"blue chip\" della borsa italiana \u00e8 l'indice azionario FTSE MIB.\nCertificato benchmark.\nIl benchmark \u00e8 anche il nome di un titolo emesso da una banca che rappresenta un comparto finanziario e garantisce un rendimento pari a quello dell'indice a cui \u00e8 legato, sicch\u00e9 il rendimento di un fondo viene in genere valutato in riferimento ad un benchmark."}
{"id": "233902", "revid": "125203547", "url": "https://it.wikipedia.org/wiki?curid=233902", "title": "Alessandro Fullin", "text": "Biografia.\nAlessandro Fullin \u00e8 nato a Trieste il 19 giugno 1964. Nel 1984 si trasferisce a Bologna, dove si laurea in Psicologia delle Arti al DAMS. Omosessuale dichiarato, insieme a Stefano Casagrande cura le iniziative culturali del circolo gay \u201cIl Cassero\u201d.\nDopo diversi anni di presenza nella scena off bolognese, diventa conosciuto al grande pubblico nel 2005, quando partecipa al programma televisivo \"Zelig\" nei panni della professoressa Fullin, un'archeologa che studia ed insegna un'antichissima e surreale lingua, la lingua \"tuscolana\", parlata dalla civilt\u00e0 omonima (che sarebbe vissuta nell'VIII secolo), i cui vocaboli (spesso ridicoli e costituiti da parole che in italiano hanno significato praticamente opposto a quello che hanno in \"tuscolano\") sono tutti costruiti usando solo le lettere della parola \"tuscolana\".\nNel 2005 \u00e8 inserito nel cast della sit-com \"Belli dentro\".\nNel 2007 scrive \"Le serve di Goldoni\", che viene presentato alla Biennale di Venezia per la regia di Andrea Adriatico, regista con il quale aveva gi\u00e0 lavorato nelle pi\u00e8ce incentrata sull'impresa fiumana di Gabriele D'Annunzio, \"L'auto dei comizi\" (produzioni Teatri di vita).\nNel 2010 pubblica il suo primo romanzo, \"Ho molto tempo dopo di te\", a cui seguir\u00e0, nel 2013, \"Panico botanico\".\nNel 2012 presenta lo spettacolo autobiografico \"Fullin legge Fullin\".\nNel 2013 comincia a lavorare ad un progetto incentrato sulla figura di Elisabetta di Baviera, che si traduce nella pubblicazione di una trilogia in dialetto triestino: \"Sissi a Miramar\"; \"Ritorno a Miramar\"; \"Oberdan, amor mio\", da cui sono state tratte riduzioni radiofoniche (Rai Friuli Venezia Giulia, con Emanuela Grimalda) e teatrali (La Contrada, con Ariella Reggio).\nNello stesso anno comincia la collaborazione con la compagnia \"Nuove Forme\", con la quale presenta \"Piccole gonne\", rilettura ironica del libro \"Piccole donne\" di Louisa May Alcott. \nVive a Torino."}
{"id": "233903", "revid": "1652134", "url": "https://it.wikipedia.org/wiki?curid=233903", "title": "Bocchetta di Altare", "text": "La bocchetta di Altare (anche nota come bocchetta di Cadibona o colle di Cadibona, 459 m s.l.m.) \u00e8 un importante valico in provincia di Savona. Convenzionalmente divide le Alpi dagli Appennini, nello specifico le Alpi Liguri dall'Appennino ligure.\nStoria.\nIl valico veniva considerato gi\u00e0 al tempo dei Romani come limite tra il sistema alpino e il sistema appenninico, perch\u00e9 in questo tratto dello spartiacque \u00abl'abbassamento della catena montuosa, che nella zona ha carattere uniforme [...], \u00e8 pi\u00f9 esteso qui che altrove [...] e l'altitudine del valico rimane la minima del displuvio appenninico fino alla sella di Marcellinara in Calabria.\u00bb.\nNonostante fosse gi\u00e0 stato sfruttato dagli 8.000 soldati di Magone Barca nel corso della seconda guerra punica durante la ritirata dell'esercito cartaginese dalla pianura padana del 203 a.C., la prima vera strada di valico fu aperta dal console romano Marco Emilio Scauro nel 109 a.C., al fine di collegare il porto di \"Vada Sabatia\", l'odierna Vado Ligure, alla citt\u00e0 di \"Derthona\", oggi Tortona. La strada faceva parte della via Aemilia Scauri.\nGi\u00e0 all'epoca della campagna d'Italia di Napoleone Bonaparte (1796-1797) sul colle sorgevano alcune fortificazioni. I francesi allargarono la strada che oltrepassa il valico e costruirono sotto la bocchetta una galleria di circa 300 metri, il cui ingresso nord \u00e8 posto alla quota di 435\u00a0m s.l.m.. Di qui nasce l'equivoco sulla reale altitudine del colle: la galleria di valico si trova a quota 435, il colle sovrastante a quota 459.\nNella seconda met\u00e0 degli anni ottanta del XIX secolo venne realizzato sul colle un sistema di sbarramento con la costruzione di una serie di forti (complesso difensivo della Tagliata e del forte di Altare), oggi abbandonati: forte Tecci e forte Cascinotto, entrambi sul versante alpino del passo. Sul forte Tecci venne aperto nel 1889 l'Osservatorio meteorologico-sismico della fortezza di Altare.\nIl valico ha perso gran parte della propria importanza logistica a seguito dell'apertura dell'autostrada A6 Savona-Torino nel 1960 e della nuova galleria sulla SS 29 che aggira a nord il colle e l'abitato per collegare direttamente Cadibona al casello autostradale di Altare.\nGeografia.\nIl colle si apre tra il monte Burot (Prealpi Liguri, 746 m.) e la prima modesta altura dell'Appennino Ligure (non battezzata dalla cartografia, quota 408,7 ), che lo separa dal colle di Santa Libera.\nIl colle \u00e8 raggiungibile percorrendo la strada statale 29 del Colle di Cadibona. Nei pressi del colle transitano anche l'autostrada A6 Torino-Savona e la ferrovia Savona-San Giuseppe di Cairo. Il colle \u00e8 terminale di tappa dell'Alta via dei Monti Liguri.\nIn realt\u00e0 il punto pi\u00f9 basso dello spartiacque ligure-padano \u00e8 il colle di Santa Libera (441\u00a0m s.l.m.), che si trova a 1,7\u00a0km di distanza in direzione nord. Tuttavia il colle di Cadibona \u00e8 da sempre preferito come punto di valico perch\u00e9 pi\u00f9 facilmente raggiungibile da Vado."}
{"id": "233904", "revid": "10929", "url": "https://it.wikipedia.org/wiki?curid=233904", "title": "Colle di Cadibona", "text": ""}
{"id": "233905", "revid": "1452073", "url": "https://it.wikipedia.org/wiki?curid=233905", "title": "Ciclo dei Dorsai", "text": "Il Ciclo dei Dorsai (nell'originale inglese conosciuto come \"Childe Cycle\" o \"Dorsai series\") \u00e8 una serie non conclusa di romanzi di fantascienza scritta dall'autore statunitense Gordon R. Dickson tra gli anni cinquanta e gli anni ottanta del Novecento.\nIl ciclo ruota principalmente attorno alle vicende della famiglia Graeme - fondatori, come addestratori, ed essi stessi Dorsai, dal nome del loro piccolo pianeta - e narra le vicende umane in un universo che a causa della troppo rapida dispersione della razza umana tra pianeti abitabili, ha generato uomini diversi per inclinazioni ed etica, dove la sola moneta di scambio corrente \u00e8 costituita dagli specialisti (ogni pianeta ha il suo campo di specializzazione) e dal loro scambio tra i vari governi e potentati economici.\nSu tutti, naturalmente, spiccano i Dorsai, mercenari di altissimo livello con capacit\u00e0 fisiche e mentali superiori a qualunque guerriero della storia. Utilizzano preferibilmente piani incruenti nelle loro missioni, ma sanno essere avversari temibili se costretti a combattere.\nLa serie \u00e8 composta dai seguenti romanzi:\nL'ultimo romanzo, che era stato intitolato \"Childe\", non \u00e8 stato completato alla morte di Dickson ed \u00e8 tuttora inedito.\nVi sono inoltre quattro racconti e due romanzi che sono ambientati sempre nello stesso universo fantastico, ma non fanno parte del ciclo principale:"}
{"id": "233908", "revid": "110157", "url": "https://it.wikipedia.org/wiki?curid=233908", "title": "CD2", "text": "La glicoproteina CD2 \u00e8 una proteina transmembrana di 50 kDa presente su Timociti, Linfociti T periferici e Cellule NK.\nMolecola di adesione per CD58, CD48 (con in quali mostra omologia di sequenza), CD59 e CD15(con cui forma un polimero) \u00e8 coinvolta nel meccanismo di attivazione e secrezione di citochine dei linfociti T e contemporaneamente di induzione di apoptosi o anergia a seconda del livello di stimolazione, regola la citolisi cellulo mediata.\nSe attivata vengono fosforilate PLC-gamma-1, P56-lck, P59-fyn, CD3\u03b6 e CD3\u03b5 Quando lega il gruppoTCR-CD3 la sua affinit\u00e0 per CD58 aumenta.\nLa proteina lega inoltre l'eparan solfato nella matrice extracellulare.\nLa somministrazione in vivo di ligandi inducono immunosoppressione e non responsivit\u00e0 dei linfociti T.\nLa porzione extramembrana si suddivide in due domini immunoglobulinici (vedere la figura e la didascalia) uno simile ai domini variabili ed uno simile ai domini costanti di tipo 2.\nNon sono noti splicing alternativi, e ha 3 potenziali siti di N-glicosilazione.\nLa sua espressione \u00e8 aumentata dalle proteine nucleari elf1 e Sox4.\n\u00c8 anche conosciuta come:"}
{"id": "233909", "revid": "6923", "url": "https://it.wikipedia.org/wiki?curid=233909", "title": "Gordon Cooper", "text": ""}
{"id": "233910", "revid": "6066", "url": "https://it.wikipedia.org/wiki?curid=233910", "title": "Frombolieri", "text": ""}
{"id": "233911", "revid": "642594", "url": "https://it.wikipedia.org/wiki?curid=233911", "title": "Wally Schirra", "text": ""}
{"id": "233913", "revid": "21079", "url": "https://it.wikipedia.org/wiki?curid=233913", "title": "Funzione bigettiva", "text": ""}
{"id": "233915", "revid": "1005847", "url": "https://it.wikipedia.org/wiki?curid=233915", "title": "Alessandro Casati", "text": "Biografia.\nAlessandro Casati proveniva da una nobile famiglia milanese: era nipote di Camillo Casati e figlio di Gian Alfonso. Animato da idee riformiste, partecip\u00f2 giovane all'esperienza del modernismo teologico. Questa prima fase ebbe la sua massima espressione nella rivista modernista \"Il Rinnovamento\", di cui fu direttore. Partecip\u00f2 come collaboratore o sostenitore anche a \"Il Commento\", \"Leonardo\", \"La Voce\".\nSuccessivamente Casati si accost\u00f2 al pensiero di Benedetto Croce, senza tuttavia aderire al suo programma storicista. Di Croce gli interessava la visione storico-speculativa degli eventi, ma Casati rimaneva intimamente spirituale e mosso ultimamente dalla sua fede cristiana. Del loro sodalizio rimane testimonianza in un lungo carteggio, pubblicato meno di vent'anni dopo la loro morte.\nPartecip\u00f2 alla prima guerra mondiale. Nel 1923 venne nominato senatore; fu anche Ministro della pubblica istruzione nel governo Mussolini per sei mesi tra il 1924 e il 1925. Dopo questa data interruppe la sua collaborazione col fascismo e lasci\u00f2 la politica.\nRiprese l'attivit\u00e0 politica nel 1943, come rappresentante del Partito Liberale nel Comitato di liberazione nazionale e ministro della guerra nei due governi presieduti da Ivanoe Bonomi (1944-1945). Dopo il 1945 fu Presidente del Consiglio supremo della difesa e Presidente della Delegazione italiana all'UNESCO.\nEletto senatore nella I Legislatura (1948), fu autorevole membro del consiglio direttivo dell'Istituto Italiano per gli Studi Storici, presidente del Consiglio superiore della pubblica istruzione, della Societ\u00e0 Dante Alighieri, della Federazione Nazionale Stampa Italiana, dell'Associazione Italiana Biblioteche dal 1951 al 1954.\n\u00c8 sepolto accanto alla moglie Leopolda, dei marchesi Incisa della Rocchetta (1873-1960), insieme al loro unigenito, il S. Ten. Alfonso Casati (1918-1944), Medaglia d'Oro al Valor Militare alla Memoria, presso il monumentale Mausoleo Casati Stampa di Soncino nel cimitero urbano di Muggi\u00f2 (Monza e Brianza)."}
{"id": "233917", "revid": "1687175", "url": "https://it.wikipedia.org/wiki?curid=233917", "title": "Damiano Chiesa", "text": "Biografia.\nDamiano Chiesa nacque nella citt\u00e0 trentina di Rovereto il 24 maggio 1894, da Gustavo (1858 - 1927) e Teresa Marzari. Fin da piccolo si rifiutava di ritenersi austriaco e detestava la lingua tedesca, nutrendo forti sentimenti irredentisti. Nel 1913 consegu\u00ec la maturit\u00e0 presso la \"Realschule\" (sorta di scuola media superiore dell'epoca) nella sua citt\u00e0 natale, allora parte dell'Impero austro-ungarico. Ma la scuola gli aveva anche instillata una cos\u00ec profonda avversione per la lingua tedesca, che il giorno degli esami, ritornando a casa, annunci\u00f2 ai suoi il lieto avvenimento con queste parole: \u00abE adess basta per sempre col todesch!\u00bb. Espresse cos\u00ec alla famiglia il desiderio di studiare in Italia e si iscrisse al Politecnico di Torino. Dopo qualche tempo continu\u00f2 i suoi studi presso la Facolt\u00e0 di Ingegneria navale di Genova. Durante il tempo che trascorse in Italia fu un fervente irredentista, tanto da realizzare con un gruppo di compagni un giornale quindicinale, \"L'ora presente\", che costituiva uno dei pi\u00f9 forti manifesti dell'irredentismo trentino a Torino. Nell'aprile del 1914 il padre fu eletto deputato per i liberal-nazionali alla Dieta del Tirolo per il collegio di Rovereto (nelle stesse elezioni Cesare Battisti lo fu per quello di Trento nelle file dei socialisti).\nSi trovava a Rovereto per le vacanze quando giunse la notizia che l'Austria chiamava alle armi la classe 1894. Munito di regolare passaporto, part\u00ec col padre, la sera del 13 settembre 1914 e ritorn\u00f2 a Torino.\nNel gennaio del 1915, su consiglio del padre, si rec\u00f2 presso il consolato austro-ungarico di Genova per subire la visita militare. \u00abIl medico del consolato voleva dichiararmi idoneo alle armi, ed io gli dissi che in Austria non sarei ritornato per prestare servizio. Egli non si agit\u00f2, e, mentre gli mettevo sul tavolo 20 lire, ordin\u00f2 allo scrivano di scrivere sul verbale ch'io ero classificato non idoneo, non so poi per quale difetto\u00bb.\nIl 28 maggio 1915 si arruol\u00f2 volontario nell'esercito italiano, 6\u00ba Reggimento Artiglieria da Fortezza. Pur di raggiungere al pi\u00f9 presto il fronte, accett\u00f2 in un primo tempo di svolgere le umili mansioni di attendente di un ufficiale. Come era prassi imposta per tutti gli irredentisti che si trovavano in prossimit\u00e0 del nemico, gli fu assegnato un nome di guerra: \"Mario Angelotti\". Destinato inizialmente a svolgere il servizio presso il forte Monte Maso in Val Leogra, il 17 giugno 1915 raggiunse una batteria leggera sul Monte Testo nel gruppo del Monte Pasubio, oltrepassando cos\u00ec \u00abil vecchio e odiato \u2013 nemico \u2013 confine, in uniforme da soldato italiano\u00bb. Dopo aver frequentato un corso accelerato per conseguire il grado di sottotenente, nel febbraio del 1916 fu aggregato al 9\u00ba Reggimento della stessa Arma che operava sul Coni Zugna, a sud di Rovereto. Nel frattempo, la sua famiglia era stata deportata nel campo di internamento austriaco di Katzenau. Suo compito principale era dirigere il fuoco sulle linee austriache in luoghi che conosceva benissimo. Fu fatto prigioniero in quel settore, a Costa Violina, il 16 maggio 1916 durante la Strafexpedition, da fanti della 6\u00aa Brigata di montagna austro-ungarica mentre si trovava in una caverna per la protezione dal tiro dei cannoni, che anch'egli aveva contribuito a costruire.\nDamiano Chiesa contribu\u00ec ad alcune azioni militari, contro la sua stessa citt\u00e0 natale; a tal proposito, nel suo diario, scriveva: \"Ora da un po\u2019 di giorni faccio vita sedentaria, vita da tavolino, calcolando un infinito numero di bersagli; ma devo dire la verit\u00e0, trovo una grande soddisfazione quando mi preparo bersagli su punti ben noti a noi, di aria mefitica da austriacante, e quanto ne godo, quando il mio comando di gruppo ci manda un ordine di tirare su certi bersagli!\u2026..i miei cannoni pare che prendano parte alla mia gioia, che, per confermare questo, tutti i colpi vadano a terminare sempre al punto giusto. Tante volte penso alle infinite stranezze ed a cose mai pensate, che nella vita s\u2019incontrano; per esempio, pi\u00f9 di una volta, per non dire infinite volte, sono passato vicino a delle localit\u00e0, che ora i miei stessi cannoni hanno distrutte; in quei tempi certo non pensavo che, pi\u00f9 tardi, avrei contribuito anch\u2019io alle distruzioni di dette localit\u00e0\". \nIl primo a riconoscerlo fu Paul Petersch\u00fctz (prussiano di origine ma cittadino austriaco dal 1914, da 15 anni orologiaio a Rovereto, sergente addetto all'ufficio informazioni presso il comando dell'8\u00ba Corpo d'Armata), che nel 1919 si trasferir\u00e0 oltre il Brennero. Tradotto poi ad Aldeno, ivi lo identificarono anche Josef Albertini, sergente della polizia municipale, Johann Cembran, sergente della gendarmeria distrettuale, e Teopisto Barozzi, impiegato postale, tutti di Rovereto. Rodolfo Bonora, assessore comunale, anch'egli roveretano, neg\u00f2 invece di poterlo identificare, bench\u00e9 pure lui l'avesse riconosciuto. Il giorno 18 fu incarcerato a Trento nel Castello del Buonconsiglio, dove sub\u00ec gli oltraggi e le angherie di alcuni ufficiali austriaci.\nIl giudizio statario (sorta di rito abbreviato per i reati di carattere militare) per il delitto di alto tradimento incominci\u00f2 alle 8 antimeridiane del 19 maggio e si svolse nella villa Gerloni, in via della Saluga, dove aveva sede il tribunale militare dell'XI armata. La sentenza, pubblicata alle 17:30 dello stesso giorno, prevedeva la pena di morte per capestro, ma il generale Viktor Dankl, cui spettava di approvarla e renderla definitiva, dispose \u2013 secondo taluni perch\u00e9 il condannato non era stato considerato n\u00e9 un disertore, n\u00e9 una spia, secondo altri per la sua giovane et\u00e0 \u2013 che venisse eseguita invece mediante fucilazione. Ci\u00f2 che fu fatto, verso le ore 19, nella \"fossa della cervara\" del Castello del Buonconsiglio a Trento.\nAlla fine della guerra fu insignito dell'appellativo di \"Protomartire della Grande Guerra\". Insieme con Cesare Battisti e Fabio Filzi, costituisce la triade dei Martiri trentini e con loro \u00e8 ricordato nel Monumento alla Vittoria di Bolzano. Il Politecnico torinese gli confer\u00ec la laurea honoris causa. \u00c8 soprattutto ricordato presso il Museo storico italiano della guerra a Rovereto, ove, insieme con i suoi effetti personali, \u00e8 custodita la sua ultima lettera inviata alla famiglia. Le sue spoglie sono conservate a Rovereto nel Sacrario militare di Castel Dante."}
{"id": "233918", "revid": "1543377", "url": "https://it.wikipedia.org/wiki?curid=233918", "title": "Convenzione quadro delle Nazioni Unite sui cambiamenti climatici", "text": "La Convenzione delle Nazioni Unite sui cambiamenti climatici (in inglese United Nations Framework Convention on Climate Change da cui l'acronimo UNFCCC o FCCC), nota anche come Accordi di Rio, \u00e8 un trattato ambientale internazionale prodotto dalla Conferenza sull'Ambiente e sullo Sviluppo delle Nazioni Unite (UNCED, \"United Nations Conference on Environment and Development\"), informalmente conosciuta come Summit della Terra, tenutasi a Rio de Janeiro nel 1992. Il trattato punta alla riduzione delle emissioni dei gas serra, alla base del riscaldamento globale.\nIl trattato, come stipulato originariamente, non poneva limiti obbligatori per le emissioni di gas serra alle singole nazioni; era quindi, sotto questo profilo, legalmente non vincolante. Esso per\u00f2 includeva la possibilit\u00e0 che le parti firmatarie adottassero, in apposite conferenze, atti ulteriori (denominati \"protocolli\") che avrebbero posto i limiti obbligatori di emissioni. Il principale di questi, adottato nel 1997, \u00e8 il protocollo di Kyoto, che \u00e8 diventato molto pi\u00f9 noto che la stessa UNFCCC.\nIl FCCC fu aperto alle ratifiche il 9 maggio 1992 ed entr\u00f2 in vigore il 21 marzo 1994. Il suo obiettivo dichiarato \u00e8 \"raggiungere la stabilizzazione delle concentrazioni dei gas serra in atmosfera a un livello abbastanza basso per prevenire interferenze antropogeniche dannose per il sistema climatico\".\nOnde valutare il progresso nel trattare il cambiamento climatico come proposto dalla citata convenzione, ogni anno vengono tenuti incontri formali tra le parti firmatarie dell'UNFCCC, incontri noti come \"Conferenza delle Nazioni Unite sul Cambiamento Climatico\" (UNCCC) o anche \"Conferenza ONU sul cambiamento climatico\" (COP). Dal 2005 tale conferenza ospita anche gli incontri per negoziare impegni vincolanti nel quadro del Protocollo di Kyoto (conferenze CMP). E dal 2016, la conferenza accoglie anche gli incontri delle parti con riferimento all'Accordo di Parigi (conferenze CMA). Ad esempio, il convegno del 2019 a Madrid, Spagna, accoglieva il XXV COP, il XVI CMP e il III CMA, descritti anche come \"COP 25/CMP 16/CMA 3\".\nStati dell'Allegato I e dell'Allegato II e Paesi in via di sviluppo.\nGli stati firmatari dell'UNFCCC sono suddivisi in tre gruppi:\nI Paesi dell'Allegato I concordano nel ridurre le loro emissioni (in particolare di biossido di carbonio) a livelli inferiori a quelle prodotte nel 1990. Se non possono farlo, devono acquistare crediti di emissione o investire nella conservazione. I Paesi in via di sviluppo non hanno restrizioni immediate rispetto all'UNFCCC, per tre motivi principali:\nI Paesi in via di sviluppo possono volontariamente diventare Paesi dell'Allegato I quando sono sufficientemente sviluppati. Sino a quel momento, non sono tenuti a implementare i loro obblighi rispetto alla Convenzione finch\u00e9 le nazioni industrializzate non forniscano abbastanza denaro e tecnologia, e questo ha una priorit\u00e0 inferiore rispetto allo sviluppo economico e sociale e alla lotta alla povert\u00e0.\nAlcuni oppositori alla Convenzione credono che le differenze tra i Paesi dell'Allegato I e i Paesi in via di sviluppo non siano corrette dal punto di vista concorrenziale, e che entrambi debbano ridurre le loro emissioni. Alcune nazioni ritengono che i costi per ottenere gli obiettivi espressi nella Convenzione possano stressare la loro economia. Queste sono alcune delle motivazioni date da George W. Bush, il Presidente degli Stati Uniti, per comportarsi come fece il suo predecessore e non inviare il protocollo di Ky\u014dto firmato al Senato degli Stati Uniti.\nPaesi dell'Allegato I.\nI Paesi dell'Allegato I sono quegli industrializzati e ex socialisti ad economia in transizione: Australia, Austria, Belgio, Bielorussia, Bulgaria, Canada, Croazia, Danimarca, Estonia, Federazione Russa, Finlandia, Francia, Germania, Giappone, Grecia, Irlanda, Islanda, Italia, Lettonia, Liechtenstein, Lituania, Lussemburgo, Monaco, Norvegia, Nuova Zelanda, Paesi Bassi, Polonia, Portogallo, Regno Unito, Repubblica Ceca, Romania, Slovacchia, Slovenia, Spagna, Stati Uniti d'America, Svezia, Svizzera, Turchia, Ucraina, Ungheria, Unione europea.\nPaesi dell'Allegato II.\nI Paesi dell'Allegato II sono quelli sviluppati che pagano per i costi dei PVS: Australia, Austria, Belgio, Canada, Danimarca, Finlandia, Francia, Germania, Giappone, Grecia, Irlanda, Islanda, Italia, Lussemburgo, Norvegia, Nuova Zelanda, Paesi Bassi, Portogallo, Regno Unito, Spagna, Stati Uniti d'America, Svezia, Svizzera, Turchia, Unione europea.\nConvenzione quadro delle Nazioni Unite sui cambiamenti climatici (UNFCCC).\nLa Convenzione quadro delle Nazioni Unite sui cambiamenti climatici (\"United Nations Framework Convention on Climate Change, UNFCCC\") fu aperta alle firme nella Conferenza delle Nazioni Unite sull'Ambiente e lo Sviluppo del 1992, a Rio de Janeiro. Il 12 giugno 1992, 154 nazioni avevano firmato la UNFCCC, che dopo la ratifica obbligava i governi a perseguire un \"obiettivo non vincolante\" per ridurre le concentrazioni atmosferiche dei gas effetto serra con l'obiettivo di \u00abprevenire interferenze antropogeniche pericolose con il sistema climatico terrestre\u00bb.\nQueste azioni erano dirette principalmente ai paesi industrializzati, con l'intenzione di stabilizzare le loro emissioni di gas serra ai livelli del 1990 entro il 2000; altre responsabilit\u00e0 ricadevano invece su tutte le parti della convenzione. Le nazioni firmatarie concordarono di riconoscere \"responsabilit\u00e0 comuni ma differenziate\", con maggiori responsabilit\u00e0 per la riduzione delle emissioni di gas serra nel breve periodo per i Paesi sviluppati, elencati nell'Allegato I dell'UNFCCC.\nSecondo i termini dell'UNFCCC, avendo ricevuto le ratifiche di pi\u00f9 di 50 Paesi, il trattato entr\u00f2 in vigore il 21 marzo 1994. Da quel momento, le parti si sono incontrate annualmente nella \"Conferenza delle Parti (COP)\" per analizzare i progressi nell'affrontare il fenomeno del cambiamento climatico, iniziando da met\u00e0 degli anni 1990, per negoziare il Protocollo di Ky\u014dto per stabilire azioni giuridicamente vincolanti per i Paesi sviluppati nella riduzione delle loro emissioni di gas serra.\nLe Conferenze delle Parti (COP).\nCOP-1, il Mandato di Berlino.\nLa Conferenza delle Parti dell'UNFCCC si incontr\u00f2 per la prima volta a Berlino (Germania) dal 28 marzo al 7 aprile 1995, ed espresse timori sull'adeguatezza delle azioni degli stati ad adempiere gli obblighi della Convenzione. Questi furono espressi in una dichiarazione ministeriale delle Nazioni Unite conosciuta come il \"Mandato di Berlino\", che stabiliva una fase di analisi e ricerca (\"Analytical and Assessment Phase, AAP\") di due anni, per negoziare un \"insieme completo di azioni\" da cui gli Stati potessero scegliere quelle pi\u00f9 adeguate per ognuno di essi, in modo che fossero le migliori dal punto di vista economico e ambientale. Il Mandato di Berlino esent\u00f2 i Paesi non-Allegato I da obblighi vincolanti addizionali, in ragione del principio delle \"responsabilit\u00e0 comuni ma differenziate\" stabilito dalla UNFCCC, sebbene si ipotizzasse che le grandi nazioni di nuova industrializzazione sarebbero diventate i pi\u00f9 grandi emettitori di gas serra nei 15 anni a venire.\nCOP-2, Ginevra, Svizzera.\nLa Seconda Conferenza delle Parti dell'UNFCCC (COP-2) avvenne dall'8 al 19 luglio 1996 a Ginevra (Svizzera). La sua dichiarazione ministeriale fu adottata il 18 luglio e rifletteva la posizione statunitense presentata da Timothy Wirth, all'epoca Sottosegretario agli Affari Generali per il Dipartimento di Stato degli Stati Uniti:\nCOP-3, il Protocollo di Ky\u014dto sul Cambiamento Climatico.\nIl Protocollo di Ky\u014dto fu adottato nella COP-3, svoltasi dal 1\u00b0 al 10 dicembre 1997 a Ky\u014dto (Giappone), dopo tese negoziazioni. Molte nazioni industrializzate e alcune economie centroeuropee in transizione (definite come Paesi dell'Annesso B) concordarono su riduzioni legalmente vincolanti delle emissioni di gas serra, in media del 7% rispetto ai livelli del 1990, fra gli anni 2008 e 2012. Gli Stati Uniti avrebbero dovuto ridurre le loro emissioni totali del 7% rispetto ai loro livelli del 1990. L'amministrazione di Bill Clinton, nel budget del 2001, incluse i finanziamenti per l'iniziativa per le tecnologie indirizzate a fronteggiare il cambiamento climatico (\"Climate Change Technology Initiative\", CCTI).\nCOP-4, Buenos Aires.\nLa COP-4 ebbe luogo a Buenos Aires (Argentina) dal 2 al 13 novembre 1998. Si pensava che le problematiche rimaste irrisolte a Ky\u014dto sarebbero state completate in questo incontro, ma la complessit\u00e0 e la difficolt\u00e0 a raggiungere accordi si dimostr\u00f2 insormontabile, per cui le parti adottarono un \"Piano di azioni\" biennale per avanzare le azioni e trovare meccanismi per l'implementazione del Protocollo di Ky\u014dto, che doveva essere completato entro il 2000.\nCOP-5, Bonn, Germania.\nLa quinta Conferenza delle Parti della Convenzione Quadro delle Nazioni Unite sui Cambiamenti Climatici avvenne a Bonn (Germania), fra il 25 ottobre e il 4 novembre 1999. Fu principalmente una riunione tecnica, che non raggiunse conclusioni rilevanti.\nCOP-6, L'Aja, Paesi Bassi.\nQuando si riun\u00ec la COP-6, fra il 13 e il 25 novembre 2000, all'Aia (Paesi Bassi), le discussioni evolsero rapidamente verso una negoziazione ad alto livello sui maggiori temi politici. Questi inclusero la controversia sulla proposta degli Stati Uniti di permettere di ottenere crediti dai serbatoi di carbonio (boschi e terre agricole), che avrebbero soddisfatto buona parte della riduzione delle emissioni statunitensi; discordie riguardo alle conseguenze correlate al mancato raggiungimento degli obiettivi di riduzioni; e difficolt\u00e0 nel risolvere i problemi riguardo a come i PVS potessero ottenere assistenza finanziaria per contrastare gli effetti dei mutamenti climatici e raggiungere i loro obiettivi di raccolta dei dati di emissione e di possibile riduzione delle stesse.\nNelle ore finali della COP-6, nonostante alcuni accordi preliminari tra gli Stati Uniti e alcuni Stati europei, in particolare il Regno Unito, l'Unione Europea, guidata da Danimarca e Germania, rifiut\u00f2 le posizioni di compromesso, e le discussioni in corso collassarono. Jan Pronk, il Presidente della COP-6, sospese i lavori senza giungere ad accordi, aspettando che le negoziazioni potessero riprendere. Fu quindi annunziato che gli incontri della COP-6, con la denominazione di \"COP-6 bis, sarebbero ricominciati a Bonn, nella seconda met\u00e0 di luglio. Il successivo incontro delle parti dell'UNFCCC, la COP-7, fu quindi fissato a Marrakech, in Marocco, tra ottobre e novembre del 2001.\nCOP-6 \"bis,\" Bonn, Germania.\nQuando i negoziati della COP-6 ripresero a Bonn dal 16 al 27 luglio 2001, pochi progressi vennero fatti per risolvere le differenze che avevano prodotto una impasse all'Aia. Comunque, questo incontro si svolse dopo che George W. Bush era diventato presidente degli Stati Uniti e aveva rigettato il protocollo di Ky\u014dto a marzo. Come risultato la delegazione statunitense a questo meeting declin\u00f2 la sua partecipazione ai negoziati relativi al Protocollo, e scelse di agire come osservatrice all'incontro. Mentre le altre parti negoziavano le questioni chiave, venne raggiunto l'accordo su gran parte delle principali questioni politiche, con grande sorpresa della maggior parte degli osservatori, dato le scarse aspettative che precedettero l'incontro. Gli accordi comprendevano:\nUna serie di dettagli operativi riguardanti queste decisioni rimase da negoziare e concordare, e furono l'oggetto principale dell'incontro COP-7 che segu\u00ec a questo.\nCOP-7, Marrakech, Marocco.\nAll'incontro della COP-7 di Marrakesh (Marocco) dal 29 ottobre al 10 novembre 2001, i negoziatori in effetti completarono il lavoro del piano d'azione di Buenos Aires, finalizzando gran parte dei dettagli operativi e creando le condizioni per cui le nazioni ratificassero il protocollo. La delegazione statunitense continu\u00f2 ad agire come osservatrice, declinando la partecipazione a negoziati attivi. Altre parti continuarono ad esprimere la speranza che gli Stati Uniti rientrassero nel processo ad un certo punto, ma indicarono la loro intenzione di cercare la ratifica da parte del numero richiesto di nazioni per far entrare in vigore il protocollo (55 nazioni, rappresentanti il 55% delle emissioni di anidride carbonica dei paesi sviluppati nel 1990). Venne proposta una data per l'entrata in vigore del protocollo: l'agosto/settembre 2002, in coincidenza con il Summit mondiale sullo sviluppo sostenibile (WSSD) da tenersi a Johannesburg (Sudafrica).\nLe principali decisioni della COP-7 comprendevano:\nCOP-9, Milano, Italia.\nCOP-9, tenuta fra il 1\u00ba e il 12 dicembre 2003. La Conferenza ha stabilito interessanti novit\u00e0 legate in particolar modo ai progetti di riduzione delle emissioni legate alle attivit\u00e0 di afforestazione e riforestazione (\"A/R projects\").\nCOP-10, Buenos Aires, Argentina.\nCOP-10, tenuta fra il 6 e il 17 dicembre 2004.\nCOP-11, Montr\u00e9al, Canada.\nLa conferenza di Montr\u00e9al, COP-11, si \u00e8 tenuta a Montr\u00e9al (Canada), fra il 28 novembre e il 9 dicembre 2005, in concomitanza con la prima riunione delle parti (MOP) del Protocollo di Ky\u014dto. In questa conferenza si \u00e8 parlato principalmente di ridurre drasticamente le emissioni di CFC (clorofluorocarburi) ossia gas presenti nei condizionatori, frigoriferi e bombolette spray che se immessi nell'atmosfera salgono fino a raggiungere l'ozono e qui lo distruggono provocando perci\u00f2 il famoso \"buco dell'ozono\". Questi gas rimangono nell'atmosfera per 100 anni, quindi \u00e8 estremamente importante stare attenti a non immetterli. Questa conferenza tuttavia non ebbe molto successo, perch\u00e9 allora erano presenti molte nazioni emergenti come Cina, Giappone e India. Alle quali non si poteva imporre di far cambiare tutti i frigoriferi ai cittadini, prendendone altri di classe A perch\u00e9 non potevano permetterselo.\nCOP-12, Nairobi, Kenya.\nDal 6 al 17 novembre 2006 si \u00e8 tenuta la COP-12 - MOP-2 di Nairobi, in Kenya. La Conferenza \u00e8 stata incentrata sul maggiore coinvolgimento degli stati africani nei progetti di \"Clean Development Mechanism\" (CDM) e sulla possibilit\u00e0 di rendere eleggibili come progetti CDM i progetti di cattura e sequestro del carbonio (\"Carbon Capture and Storage\" \u2014 CCS). La Conferenza \u00e8 stata un passo in avanti anche verso la definizione di nuovi obiettivi di riduzione per il periodo post-2012. Tuttavia le parti coinvolte non hanno stabilito obiettivi di riduzione specifici per il periodo 2013-2018, come da alcuni auspicato.\nCOP-13, Bali, Indonesia.\nDal 3 al 14 dicembre 2007 a Bali, in Indonesia si \u00e8 tenuta la COP-13.\nCOP-14, Poznan, Polonia.\nCOP-14 si \u00e8 tenuto a Pozna\u0144, in Polonia tra il 1\u00ba e il 12 dicembre 2008. I delegati sono riusciti ad accordarsi sui principi per il finanziamento di un fondo per aiutare le nazioni pi\u00f9 povere per far fronte alle conseguenze del cambiamento climatico.\nCOP-15, Copenaghen, Danimarca.\nCOP-15 si \u00e8 svolta a Copenaghen, in Danimarca ed ha avuto una durata di due settimane, a partire dal 7 dicembre al 18 dicembre 2009.\nIntervista al climatologo Vincenzo Ferrara sulla prossima Conferenza sul Clima di Copenaghen\nCOP-16, Cancun, Messico.\nCOP-16 si \u00e8 svolta a Canc\u00fan, nel sud del Messico, dal 29 novembre al 10 dicembre 2010.\nCOP-17, Durban, Sud Africa.\nCOP-17 si \u00e8 svolta a Durban, in Sudafrica dal 28 novembre al 9 dicembre 2011.\nCOP-18, Doha, Qatar.\nCOP-18 si \u00e8 svolta a Doha, Qatar dal 24 novembre all'8 dicembre 2012 anche se doveva concludersi il 7. Parteciparono circa 1700 rappresentanti ed esperti di 194 nazioni con l'obbiettivo di rinnovare il Protocollo di Ky\u014dto, ma solo il 20% degli stati ha aderito.\nCOP-19, Varsavia, Polonia.\nCOP-19 si \u00e8 svolta a Varsavia, Polonia, dall'11 al 22 novembre 2013.\nCOP-20, Lima, Per\u00f9.\nCOP-20 si \u00e8 svolta a Lima, Per\u00f9, dal 1\u00b0 al 14 dicembre 2014.\nCOP-21, Parigi, Francia.\nCOP-21 si \u00e8 aperta a Parigi, Francia, il 30 novembre 2015 e si \u00e8 conclusa l'11 dicembre successivo. Ha dato origine all'accordo di Parigi sui cambiamenti climatici del 2015, concluso tra gli stati partecipanti alla Convenzione quadro delle Nazioni Unite sui cambiamenti climatici del 1992.\nCOP-22, Marrakech, Marocco.\nCOP-22 si \u00e8 aperta a Marrakech, Marocco, il 7 novembre 2016 e si \u00e8 conclusa il 18 novembre 2016.\nCOP-23, Bonn, Germania.\nCOP-23 si \u00e8 aperta a Bonn, Germania, dal 6 al 17 novembre 2017.\nCOP-24, Katowice, Polonia.\nCOP-24 si \u00e8 svolta a Katowice, Polonia, dal 3 al 14 dicembre 2018. La COP-24 si \u00e8 occupata di definire le regole di attuazione dell\u2019Accordo di Parigi del 2015. L\u2019obiettivo ultimo \u00e8 stato quello di cercare di mettere un freno al cambiamento climatico a livello globale e definire un \u201cRule Book\u201d, un libro guida per attuare tutti i principi dell\u2019Accordo, che entrer\u00e0 in vigore nel 2020. Il limite di 2\u00a0\u00b0C imposto dalla COP21 ormai non \u00e8 pi\u00f9 sufficiente; per evitare catastrofi, non possiamo permettere alle temperature di salire oltre 1,5\u00a0\u00b0C e per questo dobbiamo diminuire del 45% le emissioni di CO nell'aria entro il 2030, percentuale che deve salire al 100% entro il 2050. Nel corso della COP-24 si anche stabilito come distribuire le risorse finanziarie necessarie a sostenere i paesi meno sviluppati per indurli a ridurre le proprie emissioni di CO.\nCOP-25, Madrid, Spagna.\nLa COP-25 si \u00e8 svolta a Madrid, Spagna, dal 2 al 13 dicembre 2019.\nCOP-26, Glasgow, Regno Unito.\nLa COP-26 si \u00e8 tenuta a Glasgow, Regno Unito, dal 31 ottobre al 12 novembre 2021. Inizialmente avrebbe dovuto tenersi nel novembre 2020 ma \u00e8 stata posticipata a causa dell'emergenza COVID-19.\nCOP-27, Sharm el-Sheikh, Egitto.\nLa COP-27 \u00e8 prevista a Sharm el-Sheikh, Egitto, dal 7 al 18 novembre 2022.\nCOP-28, Emirati Arabi Uniti.\nLa COP-28 \u00e8 prevista negli Emirati Arabi Uniti nel 2023.\nCOP-29, Odessa, Ucraina.\nLa COP 29 si svolger\u00e0 a Odessa, Ucraina.\nOrgani sussidiari.\nGli organi sussidiari sono comitati che assistono la Conferenza delle Parti. Possono essere permanenti o temporanei."}
{"id": "233920", "revid": "1929803", "url": "https://it.wikipedia.org/wiki?curid=233920", "title": "Freestyle ai XX Giochi olimpici invernali", "text": "Le gare di freestyle ai XX Giochi olimpici invernali si sono svolte dall'11 al 23 febbraio 2006 sulle piste di Sauze d'Oulx Jouvenceaux.\nGare maschili.\nGobbe.\nSauze d'Oulx Jouvenceaux - 15 febbraio 2006\nSalti.\nSauze d'Oulx Jouvenceaux - 20 e 23 febbraio 2006\nGare femminili.\nGobbe.\nSauze d'Oulx Jouvenceaux - 11 febbraio 2006\nL'italiana Deborah Scanzio si \u00e8 classificata nona\nSalti.\nSauze d'Oulx Jouvenceaux - 19 e 22 febbraio 2006"}
{"id": "233924", "revid": "133557", "url": "https://it.wikipedia.org/wiki?curid=233924", "title": "Cittadinanzattiva", "text": "Cittadinanzattiva \u00e8 un'associazione riconosciuta come onlus, fondata nel 1978 con il nome di Movimento Federativo Democratico.\nStoria.\nL'organizzazione ha tra i suoi antenati il gruppo \"Febbraio 74\", movimento studentesco e giovanile fondato a Roma sull'onda di un convegno sui \"mali di Roma\" indetto dalla diocesi nel febbraio del 1974. Il gruppo, inizialmente identificato per le sue origini come 'cattolico-democratico', ha assunto successivamente \"un'identit\u00e0 del tutto laica e una natura intergenerazionale\" . Nel gennaio 1978, insieme a una trentina di gruppi giovanili cattolici di ispirazione democratica , \"Febbraio 74\" dava vita al \"Movimento Federativo Democratico\", ancora legato agli ambienti del cattolicesimo democratico, ma con una forte tendenza a sinistra . \nIl MFD, che conta tra i suoi fondatori Giovanni e Agnese Moro, figli di Aldo Moro, diede luogo negli anni successivi a numerose iniziative di \"democrazia diretta\", soprattutto nel campo della salute (con la fondazione nel 1980 del Tribunale per i diritti del malato). Consolidatosi nella seconda met\u00e0 degli anni '90 il MFD decideva, nel congresso nazionale del giugno 2000, di mutare il suo nome assumendo quello di Cittadinanzattiva . \nL'organizzazione \u00e8 attiva, oltre che nel campo della salute (con il progetto Pit salute, il progetto integrato di tutela in ambito sanitario che mette a frutto le conoscenze e capacit\u00e0 di azione del Tribunale per i diritti del malato ) anche in difesa dei Consumatori, della scuola pubblica, della legalit\u00e0 . Per migliorare l'efficacia della azione di tutela, e creare una rete diffusa sul territorio, dal 2016 il PiT diventa unico, accentrando quindi in un unico servizio tutti i settori di azione \nNel 2016 conta circa 38.000 aderenti e decine di associazioni di cittadini. \u00c8 presente in Italia con 20 sedi regionali.\nIn Europa.\nNel 2002 promuove la nascita di una rete di associazioni al livello europeo: Active Citizenship Network. Questa rete si propone di ruinire associazioni, intorno a specifici temi di azione. \u00c8 sua la promozione di una Carta Europea dei diritti del malato. La Carta riceve l'approvazione, nel 2006, da parte dell'assemblea plenaria del Parlamento Europeo.\nPrincipi.\nPrincipio fondante del movimento \u00e8 l'azione e la partecipazione dei cittadini, come fulcro della vita democratica. ."}
{"id": "233927", "revid": "92723", "url": "https://it.wikipedia.org/wiki?curid=233927", "title": "Pattinaggio di figura ai XX Giochi olimpici invernali", "text": "Le gare di pattinaggio di figura ai XX Giochi olimpici invernali si sono svolte dall'11 al 24 febbraio al Palavela di Torino.\nPattinaggio di figura maschile.\nTorino - 14 e 16 febbraio 2006\nPattinaggio di figura femminile.\nTorino - 21 e 23 febbraio 2006\nPattinaggio di figura a coppie.\nTorino - 11 e 13 febbraio 2006\nDanza sul ghiaccio.\nTorino - 17, 19 e 20 febbraio 2006"}
{"id": "233930", "revid": "1305772", "url": "https://it.wikipedia.org/wiki?curid=233930", "title": "Brothers in Arms (album Dire Straits)", "text": "Brothers in Arms \u00e8 il quinto album dei Dire Straits registrato tra il novembre 1984 ed il marzo 1985 agli AIR Studios di Montserrat, agli AIR Studios di Londra e ai Power Station di New York.\nIl disco.\nCon le sue oltre 30.000.000 di copie vendute, \u00e8 uno dei dischi pi\u00f9 venduti nella storia della musica. \u00c8 stato uno dei primi album a essere stampato su compact disc con registrazione digitale (DDD), oltre alla classica distribuzione su vinile. \u00c8 l'album pi\u00f9 venduto in assoluto durante gli anni ottanta nel Regno Unito.\nI Dire Straits arrivano al loro quinto album, forti di una carriera ricca di successi. Ma con questo il successo supera ogni pi\u00f9 rosea previsione.\nMark Knopfler sforna una serie di brani di facile ascolto che consolidano il marchio di fabbrica di un rock pulito, privo di \"glamour\", fatto \"solo\" di chitarre, sassofoni e testi non banali.\nLa copertina dell'album (la chitarra resofonica National Style-O del 1937 di Mark Knopfler che si staglia nel cielo) \u00e8 in assoluto una della pi\u00f9 famose e riprodotte.\nCon l'album \u00e8 uscita anche un'edizione in videocassetta contenente i video di \"Money for Nothing\" (brano che nel 1985 vincer\u00e0 il Grammy Award alla miglior performance rock di un duo o un gruppo), \"So Far Away\", \"Walk of Life\" e \"Brothers in Arms\" (premiato con il Grammy Award al miglior videoclip).\n\"Brothers in Arms\" \u00e8 l'album che ha portato i Dire Straits all'apice del successo raggiungendo le prime posizioni nelle classifiche Billboard 200 per 9 settimane, Official Albums Chart per 14 settimane risultando il pi\u00f9 venduto dell'anno e del decennio, ARIA Charts per 34 settimane, Billboard Canadian Albums (per 10 settimane), Nuova Zelanda (per 21 settimane), Austria (per 2 settimane), Germania, Francia, Norvegia (per 12 settimane), Svezia (per 11 settimane), Svizzera (per 13 settimane) e Paesi Bassi (per 2 settimane).\nI brani.\n\"Why Worry\".\nLa traccia richiama lo stile degli Everly Brothers, che successivamente interpretarono il pezzo anche con la partecipazione dello stesso Knopfler alla chitarra. La canzone \u00e8 stata inoltre proposta dal vivo dai Dire Straits nel tour \"Live in 85/6\".\n\"Ride Across the River\".\nPezzo atipico sotto il profilo stilistico, il brano \"Ride Across the River\" \u00e8 incentrato sulla denuncia degli orrori della guerra. La canzone fu suonata in concerto \u2013 arricchita da estesi passaggi strumentali\u00a0\u2013 durante la tourn\u00e9e successiva alla pubblicazione dell'album.\n\"The Man's Too Strong\".\nIl brano sviluppa una drammatica riflessione sulla banalit\u00e0 del male e sulla natura violenta dell'umanit\u00e0. L'io narrante della canzone \u00e8 un anziano tamburino militare accusato di aver commesso crimini di guerra, il quale compie un inopinato gesto di resipiscenza decidendo di confessare le proprie malefatte.\n\"One World\".\nIl pezzo, caratterizzato da un testo piuttosto ermetico, offre alcuni spunti di carattere politico-sociale.\nAccoglienza critica.\nNella recensione retrospettiva per AllMusic, Stephen Thomas Erlewine ha dato all'album un giudizio di quattro stelle su cinque, scrivendo che il disco \u00abha portato l'atmosfera, le inclinazioni jazz-rock di \"Love over Gold\" in un contesto pop, risultando a sorpresa un best-seller internazionale\u00bb. Il critico ha elogiato l'\u00abindelebile riff di chitarra\u00bb di \"Money for Nothing\", l'\u00aborecchiabile boogie ritmato\u00bb di \"Walk of Life\" e la \u00abmelodia bluesy\u00bb di \"So Far Away\". Ha poi concluso dicendo che i Dire Straits \u00abanche se non sono riusciti a mantenere la stessa coerenza per il resto dell'album [...] \"Brothers in Arms\" rimane uno dei loro lavori pi\u00f9 mirati e completi, e nella sua coincisa sensibilit\u00e0 pop, si distingue all'interno del loro catalogo\u00bb.\nNella sua recensione per la rivista \"Rolling Stone\", Debby Bull diede un giudizio misto scrivendo che \u00abil disco \u00e8 prodotto magnificamente, con l'eccezionale lavoro di chitarra di Mark Knopfler che cattura l'atmosfera migliore\u00bb, ma notando anche che gli scenari \u00abnon sono cos\u00ec interessanti come lo erano in dischi tipo \"Making Movies\"\u00bb.\nNel 2012 \"Rolling Stone\" ha inserito \"Brothers in Arms\" al 352\u00ba posto nella lista dei 500 migliori album di tutti i tempi.\nTracce.\nLe edizioni su vinile e musicassetta proponevano alcuni brani accorciati:"}
{"id": "233932", "revid": "48344", "url": "https://it.wikipedia.org/wiki?curid=233932", "title": "Bhagavad-Gita", "text": ""}
{"id": "233936", "revid": "73843", "url": "https://it.wikipedia.org/wiki?curid=233936", "title": "Stade fran\u00e7ais Paris rugby", "text": "Lo Stade Fran\u00e7ais Paris rugby \u00e8 una societ\u00e0 francese di rugby a 15 con sede nella citt\u00e0 di Parigi.\nFondato nel 1883 da studenti del quartiere latino di Parigi, al \"Caf\u00e9 Procope\", \u00e8 uno dei club pi\u00f9 antichi e titolati di Francia partecipando al primo campionato assoluto della storia del rugby francese e vantando 14 titoli nazionali nonch\u00e9 una Coppa di Francia e una Challenge Cup\nNata come polisportiva \"Stade fran\u00e7ais\", fu solo nel 1890 che si cre\u00f2 la sezione rugbistica e poi nel 1995 si fuse con la sezione rugbistica della polisportiva CASG Paris (fondata nel 1903).\nI colori sociali sono l'azzurro e il rosa (prima dell'arrivo di Max Guazzini era il rosso), mentre il simbolo sono i tre fulmini simmetrici. Gioca le partite interne allo Stadio Jean Bouin.\nStoria.\nLo Stade francais \u00e8 un'istituzione sportiva fondata nel 1883 (o 1887 a seconda delle fonti) dagli studenti del Lyc\u00e9e Saint-Louis, Boulevard Saint-Michel di Parigi. Inizialmente si occupavano di sport in genere, soprattutto corsa, ma ben presto alcuni studenti delle scuole superiori, interessati a un nuovo sport importato da studenti britannici di Parigi, fecero s\u00ec che il rugby diventasse la disciplina di punta del club: lo Stade \u00e8 stata la prima squadra in Francia ad adottare, nel 1890, le regole del rugby gi\u00e0 in uso in Gran Bretagna. L'associazione fu, nei suoi primi anni, un club poco popolare, infatti le scuole superiori erano frequentate da borghesi e aristocratici, come dimostrano le composizioni delle squadre del tempo (sette dei giocatori della prima finale del campionato, 4 del Racing Club de France, 3 dello Stade, avevano un titolo nobiliare); l'interesse dei giovani studenti scatur\u00ec anche dal fatto che il rugby apparve loro il pi\u00f9 intellettuale di tutti gli sport.\nIl 20 marzo 1892, i giocatori dello Stade francese hanno disputato contro quelli del Racing la prima finale del campionato francese, sul terreno di Bagatelle. Arbitrata da Pierre de Coubertin, quella prima finale, persa di poco (4-3), ha preceduto i primi tre titoli del club (1893, 1894, 1895).\nSuccessivamente, nonostante la quinta finale del Campionato nel 1927, il club \u00e8 andato in declino ed \u00e8 stato relegato nelle serie minori, ritrovando il suo posto in prima divisione l'8 maggio 1994.\nInsieme al Racing 92 \u00e8 uno dei club storici e pi\u00f9 importanti a livello nazionale ed europeo della citt\u00e0 di Parigi. Dopo alcune stagioni deludenti in Top 14 e con due finali europee perse in 3 anni, la squadra si \u00e8 riscattata vincendo il campionato 2014-2015. Di rilievo la vittoria negli spareggi che davano l'accesso alle semifinali sullo stesso Racing 92, che dopo essere tornato in massima serie nel 2010-2011 ha ricominciato a contendere tifosi, sponsor, finanziamenti e giocatori allo Stade Fran\u00e7ais."}
{"id": "233942", "revid": "1728", "url": "https://it.wikipedia.org/wiki?curid=233942", "title": "Palazzo della Cancelleria", "text": "Il Palazzo della Cancelleria a Roma \u00e8 situato in piazza della Cancelleria, su Corso Vittorio Emanuele II e non lontano da Campo de' Fiori. Sede storica della Cancelleria Apostolica, ancora oggi accoglie i tribunali della Santa Sede: la Penitenzieria Apostolica, la Segnatura Apostolica e la Rota Romana. Il palazzo, probabilmente progettato ed in parte compiuto tra il 1486 ed il 1496, \u00e8 a tutt'oggi di propriet\u00e0 esclusiva della Sede Apostolica e pertanto gode delle immunit\u00e0 riconosciute alle Ambasciate estere in quanto zona extraterritoriale della Santa Sede.\nStoria.\nIl palazzo della Cancelleria fu costruito per il Cardinale Raffaele Riario, che era Camerlengo di suo zio Papa Sisto IV durante il cui pontificato probabilmente ebbe inizio la sua costruzione. Nel 1517 divenne per\u00f2 sede della Cancelleria Apostolica. Si diffuse infatti la voce che i fondi per la costruzione venissero dalle vincite di una sola notte di gioco ad opera dello stesso Raffaele Riario e pertanto il Palazzo venne confiscato dallo Stato. Da allora, ininterrottamente, rest\u00f2 la sede di tutti i cardinali vice Cancellieri. Dal 1763 al 1807 il vice Cancelliere \u00e8 stato anche il pretendente Giacobita al trono di Gran Bretagna, Enrico Benedetto Stuart, Cardinale Duca di York, secondo i Giacobiti \"Enrico IX di Gran Bretagna\" .\nLa lunga facciata del palazzo incorpora la facciata della Basilica di San Lorenzo in Damaso, che - in quanto chiesa palatina - fu la chiesa titolare del Cardinale vice Cancelliere; la Basilica si trova sulla destra, con il fronte del palazzo che continua diritto: l'entrata alla chiesa \u00e8 sulla destra della facciata. La chiesa del V secolo (l'interno \u00e8 stato ricostruito a pi\u00f9 riprese) \u00e8 edificata, come anche la chiesa di San Clemente, sopra un mitreo romano; scavi sotto il \"cortile\" del Palazzo, operati nel 1988 \u2013 1991 hanno rivelato fondamenta, IV e V secolo, della grande basilica del San Lorenzo in Damaso, fondato da Papa Damaso I, rendendola una delle pi\u00f9 importanti chiese paleocristiane di Roma. Inoltre \u00e8 stato identificato un cimitero adiacente, in uso dall'VIII secolo fino a poco prima della costruzione del palazzo.\nCome gi\u00e0 detto, nel 1513 il palazzo, appena completato, fu sequestrato dal primo Papa della famiglia Medici, Leone X, che non aveva dimenticato la compiacenza di Sisto ai tempi della sanguinaria congiura dei Pazzi organizzata per sostituire i Medici a Firenze con il regime dei Della Rovere.\nVi vennero dunque trasferiti gli uffici della Cancelleria Apostolica, in precedenza collocati nel vicino Palazzo detto \"Cancelleria Vecchia\" ubicato sulla strada dei \"Banchi\" oggi via dei Banchi Vecchi, di propriet\u00e0 del cardinale Rodrigo Borgia, futuro papa Alessandro VI, dopo che acquist\u00f2 dallo zio Callisto III le rovine della vecchia Zecca che per un breve periodo fu in quell'edificio, ospitandovi il cardinale cancelliere Ascanio Sforza, alla cui famiglia il palazzo ancora oggi appartiene.\nDurante la Seconda Repubblica Romana del 1849, per un breve periodo si riun\u00ec qui il Parlamento romano.\nA seguito dei Patti Lateranensi stipulati nel 1929 l'edificio, insieme ad altri immobili della Santa Sede, gode della condizione di extraterritorialit\u00e0 con tutte le garanzie che conseguono a tale \"status\". La giurisdizione all'interno del Palazzo spetta al Vaticano che, quando necessita, provvede ad un distaccamento del Corpo della Gendarmeria.\nDescrizione.\nEsterno.\nFu il primo palazzo a Roma ad essere costruito \"ex novo\" in stile rinascimentale ed \u00e8 pertanto considerato a buon titolo uno dei palazzi pi\u00f9 belli dell'Urbe. La lunga facciata, con il suo ritmo di lesene disposte ad interassi alternati, tra cui sono poste finestre sormontate da archi, \u00e8 di concezione fiorentina, paragonabile a Palazzo Rucellai di Alberti. Il grande portone fu aggiunto nel XVI secolo da Domenico Fontana su ordine del cardinale Alessandro Montalto, pronipote di papa Sisto V. Cos\u00ec infatti si legge nell'iscrizione posta sul frontone del palazzo: \"R. CARD. RIARIIS SIXTI IV PRONEP. CAM. AEDES FECIT. A. CARD. MONT. SIXTI V PRONEP VICECANC. PREFECIT AN. SAL. 1589 SIX. V PONT. AN. V. cio\u00e8: Il cardinal Raffaele Riario, pronipote di papa Sisto IV e camerlengo, fece costruire questa casa. Il cardinal Alessandro Montalto, pronipote di papa Sisto V e vicecancelliere, la perfezion\u00f2 nel 1589, anno quinto del pontificato di Sisto V.\nAl sommo del piano nobile corre per tutta la facciata un'alta cornice contenente l'epigrafe dedicatoria del palazzo:\nRAPHAEL RIARIUS SAVONENSIS / SANCTI GEORGII DIACONUS CARDINALIS SANCTAE ROMANAE ECCLESIAE CAMERARIUS A SIXTO IIII PONTIFICE MAXIMO HONORIBUS AC FORTUNIS HONESTATUS TEMPLUM DIVO LAURENTIO MARTYRI DICATUM ET AEDIS A FUNDAMENTIS SUA IMPENSA FECIT / MCCCCLXXXXV ALEXANDRO VI P.M.\nIl travertino color rosso fu preso dalle vicine rovine del Teatro di Pompeo. La stessa provenienza hanno le grandi colonne porpora di origine egizia, usate nel cortile interno per la realizzazione del porticato che \u00e8 considerato dalla storia dell'arte uno dei pi\u00f9 eleganti mai costruiti. Altri materiali utilizzati nella costruzione dell'edificio si vuole siano stai prelevati dal Colosseo e da un arco di Gordiano.\nNel centrale cortile rettangolare i due piani inferiori sono rappresentati da logge aperte. L'opinione sull'identit\u00e0 dell'architetto \u00e8 divisa fra Bramante e Andrea Bregno, (Baccio Pontelli e Antonio da Sangallo il Vecchio) ma il cortile \u00e8 attribuito generalmente a Bramante (Antonio da Sangallo il Vecchio). Sopra la loggia nella facciata sulla strada \u00e8 ripetuto il tema che sembra quasi un trompe l'oeil.\nInterno.\nNel palazzo, al piano nobile, nel Salone d'Onore \u00e8 un ampio affresco che Giorgio Vasari ha compiuto in solo 100 giorni, rispettando cos\u00ec pienamente la richiesta del committente che aveva previsto di usare il salone per un imminente matrimonio. Secondo la tradizione, il Vasari si vant\u00f2 della velocit\u00e0 con cui aveva eseguito l'opera con Michelangelo Buonarroti, che gli rispose secco \"si vede!\"\nAll'epoca in cui vi abit\u00f2 come vice-cencalliere il cardinale Pietro Ottoboni il palazzo della Cancelleria divenne un importante centro della vita musicale di Roma. Tra il 1694 e il 1705 vi furono eseguiti in prima assoluta diversi oratori di Alessandro Scarlatti e varie cantate per il Natale. Nel 1709 Ottoboni vi fece anche costruire su progetto dell'architetto Filippo Juvarra un teatro, che venne rimosso dopo la sua morte (28 febbraio 1740); fu in questo teatro che si tenne almeno una radunanza dell'Accademia degli Arcadi in occasione del Natale 1712 a celebrazione di Ges\u00f9 bambino, patrono spirituale dell'Accademia come racconta il primo Custode Giovanni Mario Crescimbeni nel suo \"Storia dell'Accademia degli Arcadi.\"\nCuriosit\u00e0.\nNel rione di Borgo, Palazzo Castellesi-Giraud-Torlonia , anch'esso attribuito a Bramante oppure al Bregno, \u00e8 una copia posteriore in scala minore della Cancelleria.\nNel 1938, sotto l'attuale Palazzo della Cancelleria, venne ritrovata la tomba di Aulo Irzio."}
{"id": "233945", "revid": "124073297", "url": "https://it.wikipedia.org/wiki?curid=233945", "title": "Guglielmo Giannini", "text": "Biografia.\nNato a Pozzuoli, da Federico, giornalista napoletano d'origine pugliese, e dall'inglese Mary Jackson, \u00e8 cresciuto a Napoli. Di famiglia appartenente alla media borghesia, tuttavia abbandon\u00f2 assai presto la scuola per esercitare i pi\u00f9 diversi mestieri (da muratore a commesso in un negozio di stoffe) prima di approdare al giornalismo, in modesti fogli satirici. Viaggi\u00f2 per l'Europa: qui si appassion\u00f2 al romanzo giallo ed inizi\u00f2 a scrivere con questa tecnica vari copioni. Tra alcune sue commedie \"gialle\" \"L'anonima fratelli Roylot\" e \"Il tredicesimo furfante\".\nIl giornalismo.\nSolo dopo aver convinto i familiari riusc\u00ec, introdotto dal padre, ad intraprendere la carriera giornalistica, collaborando, a diciannove anni (1910), al giornale umoristico \"Monsignor Perrelli\" e al \"Giornale del mattino\" e occupandosi con successo, su \"Il Domani\", della rubrica mondana \"Le Vespe\" (1909). Combattente come volontario nella Guerra italo-turca (1911-1912), partecip\u00f2 alla Prima guerra mondiale. Al termine della \"Grande Guerra\" si trasfer\u00ec a Roma e torn\u00f2 al giornalismo come redattore capo del \"Contropelo\", direttore del \"Monocolo\", fondatore e direttore della rivista cinematografica \"Kines.\"\n\u00c8 in questo periodo che incominci\u00f2 la sua attivit\u00e0 di commediografo. Tra i suoi testi pi\u00f9 importanti ebbero particolare successo \"Parole d'onore\" del 1923, \"Il castello di bronzo\" del 1931, \"La casa stregata\" del 1934, \"Mani in alto\" del 1936, \"Supergiallo\" (dello stesso anno) e \"Il sole a scacchi\" del 1940. Fu autore di canzoni popolari come: \"Maruska\" e \"Rosa di Malaga\" oltre che, con lo pseudonimo di Zorro, \"l'Inno dei Sommergibili\".\nContrario all'ingresso dell'Italia nella seconda guerra mondiale (scelta questa non dettata da un'adesione al pacifismo bens\u00ec dalla convinzione che la sconfitta fosse certa), fatic\u00f2 per questa sua posizione a continuare a lavorare.\nDurante il conflitto bellico suo figlio Mario mor\u00ec in un incidente aereo nell'aeroporto di Jesi nel 1942. A questo straziante episodio \u00e8 dedicato il saggio \"La folla\", scritto da Giannini dopo la notizia del decesso del figlio, portato alle stampe nel 1945 e pubblicato nel 1946.\nIl 27 dicembre 1944 viene fondato e diretto a Roma, da Guglielmo Giannini un nuovo settimanale, battezzato \"L'Uomo qualunque\", che nel maggio 1945 super\u00f2 le 800.000 copie.\nIl cinema.\nNel 1943 Giannini si ciment\u00f2 col cinema, girando ben quattro film in un anno: ebbero per\u00f2 ampio accesso alle sale soltanto \"Grattacieli\" e \"4 ragazze sognano\", entrambi con Paolo Stoppa come protagonista.\nFu soggettista e sceneggiatore del primo film di Tot\u00f2 Fermo con le mani diretto da Gero Zambuto.\nLa politica.\nL'Uomo Qualunque.\nStanco della dittatura fascista e dell'intromissione della politica nella vita dei privati cittadini, ma anche del ritorno dei partiti tradizionali, Giannini sull'onda del successo del settimanale, si mise a capo di un movimento d'opinione chiamato Fronte dell'Uomo Qualunque, il cui motto era \"non ci rompete pi\u00f9 le scatole\". L'8 agosto 1945 Giannini scrive di dover accogliere il \"grido di dolore che si levava da ogni parte d'Italia\". Il 7 novembre successivo viene pubblicato il programma del futuro Fronte qualunquista.\nIl movimento, che avrebbe generato una nuova pseudo-ideologia politica, chiamata appunto \"qualunquismo\", ottenne il 5,3% dei voti alle elezioni politiche del 1946, potendo cos\u00ec contare su 30 deputati all'Assemblea costituente, tra cui lo stesso Giannini, che divenne capogruppo alla Camera Per questo motivo Giannini \u00e8 considerato il principale esponente dell'ideologia dell'antipolitica e principale riferimento per gli schieramenti che si oppongono allo schema dei partiti tradizionali.\nL\"'Uomo Qualunque\" fece proseliti soprattutto al Sud, dove otteneva il voto dei grandi proprietari terrieri spaventati dalla rivolta delle masse contadine (appoggiate dal Partito Comunista Italiano) e dagli ex-fascisti. La nascita del Movimento Sociale Italiano ed il rafforzamento della Democrazia Cristiana su posizioni conservatrici causeranno il crollo elettorale dell'UQ. Giannini, di matrice liberale e liberista, affermava: \u00abNon esiste e non pu\u00f2 esistere una politica di massa\u00bb, come ebbe a scrivere nel 1945.\nGiannini fu anche protagonista di una campagna-stampa ferocemente anticomunista, dove ingigant\u00ec i numeri dei morti fascisti e civili del dopoguerra causati da vendette di partigiani comunisti nel cosiddetto \"triangolo rosso\" (in realt\u00e0 circa ). Il 24 giugno 1952, durante una discussione parlamentare relativa alla legge n. 645/52 (la quale, molti anni dopo, fu modificata dall'attuale Legge Mancino), Giannini rivel\u00f2 di essere stato lui stesso, tramite il proprio giornale, a diffondere quella che egli defin\u00ec \u00abmenzogna bene architettata\u00bb secondo cui i morti fascisti a guerra finita sarebbero stati :\nNel 1947 Giannini, dopo aver tentato un'alleanza con la Democrazia Cristiana e il MSI, si avvicin\u00f2 al leader comunista Palmiro Togliatti, definito due anni prima \"verme, farabutto e falsario\". Molti simpatizzanti dell\"'Uomo Qualunque\", allibiti da questa scelta, abbandonarono Giannini che, messo alle strette, rinunci\u00f2 al patto d'amicizia con il PCI per stringerne un altro con il Partito Liberale Italiano. Ormai il danno era fatto: alle elezioni politiche del 1948 l'alleanza UQ-PLI ottenne solo il 3,8% dei consensi e poco dopo i liberali se ne staccarono. Giannini venne eletto alla Camera e ader\u00ec al gruppo Misto.\nDopo l'Uomo Qualunque: Le candidature con la DC (1953) e il PMP (1958).\nIl movimento di Giannini si sciolse l'anno successivo. In vista delle elezioni del 1953 Giannini si candid\u00f2 nella DC, senza tuttavia essere eletto. Poco dopo le elezioni Amintore Fanfani form\u00f2 un governo di centro-sinistra con il Partito Socialista Democratico Italiano e Giannini, contrario a tale formula politica, individu\u00f2 come possibili interlocutori prima il MSI e poi il Partito Nazionale Monarchico. Nel 1958 fu candidato alla Camera a Roma nel Partito Monarchico Popolare di Achille Lauro, ma non fu eletto.\nNel corso della sua esistenza, durata quasi 69 anni (mor\u00ec il giorno prima del suo compleanno), fu anche sceneggiatore, librettista e direttore di compagnie. \u00c8 il nonno della showgirl Sabina Ciuffini, nata dalla figlia Yvonne."}
{"id": "233947", "revid": "712828", "url": "https://it.wikipedia.org/wiki?curid=233947", "title": "Gringott", "text": ""}
{"id": "233949", "revid": "6923", "url": "https://it.wikipedia.org/wiki?curid=233949", "title": "Pianki", "text": "Biografia.\nPur non essendo stato il primo sovrano della sua linea dinastica Piye \u00e8, a ragione, considerato il vero fondatore della XXV dinastia in quanto a lui si deve l'aver iniziato il movimento di espansione del regno nubiano, espansione che giunse, quasi, a riunificare tutto l'Egitto.\nAnche se Manetone, che tra l'altro non lo cita, scrive di \"... tre sovrani etiopici...\"i dinasti della XXV dinastia furono, in realt\u00e0, di origine e cultura egiziana, probabilmente discendenti dei membri del clero tebano rifugiatisi a sud della I cateratta dopo la fallita rivolta contro Sheshonq I, primo sovrano della XXII dinastia.\nPrincipale fonte sugli avvenimenti del suo regno \u00e8 la stele da lui stesso eretta a Napata. Il testo, che riporta numerose notizie sulla guerra contro la coalizione di principi egiziani guidata da Tefnakht di Sais, non chiarisce per quale motivo Piye, dopo aver sconfitto gli avversari, invece di proseguire l'avanzata e conquistare il Basso Egitto si ritir\u00f2 nella sua capitale, Napata appunto, lasciando al loro posto i principi sconfitti e accontentandosi di un semplice atto di vassallaggio.\nDi questo sovrano si conoscono varie forme della titolatura segno che modific\u00f2 pi\u00f9 volte i propri titoli regali.\nUna sorella, Amenardis, divenne \"Divina Sposa di Amon\" a Tebe, carica che aveva soppiantato, per importanza politico/religiosa, quella di \"Primo Profeta di Amon\".\nPiankhi fu sepolto nella necropoli di el-Khurru presso Napata."}
{"id": "233951", "revid": "1929803", "url": "https://it.wikipedia.org/wiki?curid=233951", "title": "Pattinaggio di velocit\u00e0 ai XX Giochi olimpici invernali", "text": "Le gare di pattinaggio di velocit\u00e0 ai XX Giochi olimpici invernali si sono svolte dall'11 al 25 febbraio all'Oval Lingotto di Torino.\nGare maschili.\n500 m.\nTorino - 13 febbraio 2006\n1000 m.\nTorino - 18 febbraio 2006\n1500 m.\nTorino - 21 febbraio 2006\n5000 m.\nTorino - 11 febbraio 2006\n10000 m.\nTorino - 24 febbraio 2006\nInseguimento a squadre.\nTorino - 15 e 16 febbraio 2006\nGare femminili.\n500 m.\nTorino - 14 febbraio 2006\n1000 m.\nTorino - 19 febbraio 2006\n1500 m.\nTorino - 22 febbraio 2006\n3000 m.\nTorino - 12 febbraio 2006\n5000 m.\nTorino - 25 febbraio 2006\nInseguimento a squadre.\nTorino - 15 e 16 febbraio 2006"}
{"id": "233953", "revid": "297059", "url": "https://it.wikipedia.org/wiki?curid=233953", "title": "William Anders", "text": "Inizio della carriera.\nAnders frequent\u00f2 la scuola d'obbligo a Denver in Colorado. In seguito studi\u00f2 presso l'accademia della marina militare americana l'United States Naval Academy ad Annapolis nel Maryland. Terminati gli studi nel 1955 ottenendo il titolo di \"Bachelor of science\", pass\u00f2 all'aeronautica militare prestando servizio in una squadra di piloti per aerei caccia. Tale squadra fu appositamente istituita ed istruita ad essere in grado di pilotare gli aerei in qualsiasi condizione meteorologica. Ottenne un secondo titolo universitario nel 1962, cio\u00e8 il \"Master of science\" in fisica e tecnica nucleare presso l\"'Air Force Institute of Technology\" della \"Wright-Patterson Air Force Base\" in Ohio.\nPresso un apposito laboratorio per l'evoluzione di armi, sito nel Nuovo Messico, collabor\u00f2 alla ricerca di possibilit\u00e0 tecniche per la protezione da radiazione derivante da attacchi nucleari.\nPassaggio alla NASA.\nAssunzione e preparazione.\nAnders, ormai capitano dell'aeronautica militare, si candid\u00f2 alla NASA e venne assunto come uno dei 14 astronauti del terzo gruppo scelto dalla stessa. Venne presentato al pubblico il 18 ottobre 1963.\nL'addestramento inizi\u00f2 in febbraio del 1964. Come incarico speciale gli venne assegnato la \"dosimetria\", partecipazione alla ricerca relativa ai sistemi di sopravvivenza e di calcolo degli effetti della radiazione.\nFu uno dei primi astronauti a pilotare il Lunar Landing Training Vehicle (LLTV), veicolo appositamente costruito per esercitare l'allunaggio.\nGemini.\nIl suo primo incarico per il programma Gemini avvenne il 19 marzo 1966 con la nomina quale pilota dell'equipaggio di riserva per la missione Gemini 11 programmata per settembre dello stesso anno.\nDurante la missione Gemini 12, a novembre del 1966 collabor\u00f2 nel ruolo di radiofonista di contatto con la capsula - (Capcom). Il programma Gemini termin\u00f2 prima che potesse volare nello spazio.\nApollo.\nAnders dovette dunque aspettare l'evoluzione del programma Apollo per sperare in una missione nello spazio. All'atto dell'annuncio dei primi equipaggi per detto programma, Anders venne assegnato alla cosiddetta missione E. Questa missione venne programmata per portare e testare il modulo lunare in un'alta orbita intorno alla Terra. Anders venne incaricato ad essere il pilota del predetto modulo lunare.\nLa costruzione del modulo lunare fu per\u00f2 ritardata e pertanto la NASA fu costretta a cancellare la missione. L'equipaggio, composto oltre ad Anders dal comandante Frank Borman e dal pilota del modulo di comando James A. Lovell, venne incaricato di effettuare una missione Apollo verso la Luna; missione inserita tra le missioni C e D e da ora in poi chiamata Apollo 8 . Il primo volo con il modulo lunare venne dunque programmato per la missione di Apollo 9. Pertanto tutto l'apposito allenamento di Anders per pilotare il modulo lunare non pot\u00e9 essere riportato in pratica.\nIl 21 dicembre 1968 venne dunque effettuato il lancio di Apollo 8 con a bordo Borman, Lovell e Anders. Per lui fu il suo primo (ed unico) volo nello spazio. Si tratt\u00f2 inoltre del primo lancio di un equipaggio mediante il razzo Saturn V e del primo volo nello spazio durante il quale l'equipaggio oltrepassava completamente la zona della forza di gravit\u00e0 della Terra.\nLa Notte di Natale venne trasmessa la prima diretta da una capsula Apollo che ormai si trovava nell'orbita intorno alla Luna. Durante questa diretta, gli astronauti Borman, Lovell e Anders lessero i primi versi del libro della Genesi (racconto della creazione della Terra) dalla Bibbia.\nAl rientro dalla missione, Anders venne immediatamente nominato a far parte dell'equipaggio di riserva per la missione di Apollo 11. Il suo incarico fu di sostituire eventualmente il pilota del modulo di comando Michael Collins incaricato di questa missione. Durante la storica missione collabor\u00f2 nuovamente nel ruolo di radiofonista di contatto con la capsula (Capcom) dal centro di controllo di Houston.\nDopo la NASA.\nAnders lasci\u00f2 la NASA il 1\u00ba agosto 1969. Si conged\u00f2 pure dall'aeronautica militare con il grado di maggior generale. Gi\u00e0 prima del suo ritiro dall'attivit\u00e0 di astronauta (giugno del 1969) fu nominato dal presidente Nixon a far parte di un collegio di consulenza incaricato di sviluppare moduli per la ricerca, lo sviluppo, la programmazione e l'esecuzione di sistemi aerei e per il volo nello spazio.\nIl 6 agosto 1973 Anders venne nominato a far parte della commissione per l'energia atomica composta da cinque membri. Gli venne assegnato l'incarico di responsabile per l'energia nucleare e non nucleare. Contemporaneamente fu presidente di un programma americano-sovietico per il trasferimento tecnologico nucleare.\nIn fase di riorganizzazione, la commissione per l'energia atomica venne sciolta nel 1975 e sostituita da un ente di governo responsabile per tecnica nucleare. Quest'ente fu responsabile per la sicurezza nucleare e per questioni di salvaguardia dell'impatto ambientale. Anders ne divenne il primo presidente.\nNel 1976 assunse l'incarico di console americano in Norvegia.\nDopo 26 anni di servizio per lo Stato, Anders pass\u00f2 all'industria nel settembre del 1977, diventando direttore del reparto di prodotti nucleare della General Electric Company in San Jose, California. All'inizio dell'anno 1980 pass\u00f2 nuovamente al campo dell'aviazione, sempre nella stessa ditta, trasferendosi comunque ad Utica (New York).\nAnders lasci\u00f2 la General Electric nel 1984 per passare alla Textron, dove diresse il settore aereo e di volo nello spazio. Nel 1990 pass\u00f2 alla General Dynamics Corporation, dove rimase prima di ritirarsi dal lavoro nel 1994.\nWilliam Anders \u00e8 sposato e padre di quattro figli e due figlie."}
{"id": "233954", "revid": "124859537", "url": "https://it.wikipedia.org/wiki?curid=233954", "title": "Programma frequent flyer", "text": "Un programma frequent flyer \u00e8 un servizio offerto dalla maggior parte delle compagnie aeree per premiare la fedelt\u00e0 dei clienti che viaggiano spesso in aereo con tali societ\u00e0. Nella maggior parte dei casi, i viaggiatori iscritti al programma guadagnano tanti punti quante sono le miglia percorse; i punti cos\u00ec accumulati possono quindi essere utilizzati per ottenere voli gratuiti o altri servizi, oltre a permettere ai passeggeri di godere di benefici addizionali, come l'accesso ad aree (lounge) dell'aeroporto loro riservate o la priorit\u00e0 nelle prenotazioni.\nCon l'introduzione delle alleanze tra compagnie e degli accordi code sharing, i benefici di un programma frequent flyer sono spesso estesi alle compagnie partner, nonch\u00e9 ad alcune catene alberghiere, anch'esse attive nei programmi di fidelizzazione.\nIl primo e tuttora pi\u00f9 famoso programma \u00e8 AAdvantage della compagnia statunitense American Airlines, lanciato il 1\u00ba maggio del 1981. In Italia il pi\u00f9 diffuso \u00e8 stato probabilmente il programma MilleMiglia, della storica compagnia Alitalia, chiusa nel 2021.\nAccumulo punti.\nIl metodo principale per ottenere punti in un programma frequent flyer consiste nel compiere viaggi aerei con le compagnie partner. La maggior parte dei programmi premia i viaggiatori con un numero di punti proporzionale alla distanza percorsa (ad esempio un punto per miglio), sebbene non sia l'unico metodo utilizzato. Negli ultimi anni molte compagnie, ad esempio Air France-KLM, stanno passando ad un sistema basato sul costo del biglietto acquistato. Pi\u00f9 \u00e8 alto il costo pi\u00f9 miglia si ottengono. \nIn Europa, alcune compagnie offrono un numero fisso di punti per volo, a prescindere dalla distanza. Il calcolo pu\u00f2 prevedere poi punti addizionali per viaggi in prima o in business class o se si hanno livelli \"elite\".Spesso assegnando un numero inferiore di punti nel caso di biglietti scontati.\nMolti programmi prevedono poi la possibilit\u00e0 di ottenere punti non solo volando, ma anche con soggiorni negli hotel partner o noleggiando un veicolo da una societ\u00e0 associata. Altri metodi includono l'utilizzo di carte di credito, che assegnano dei punti a ogni addebito e in alcuni casi anche livelli elite gratuiti o con soglie di qualificazione ridotte, o ancora la possibilit\u00e0 di guadagnare miglia cenando nei ristoranti convenzionati.\nI programmi differiscono poi nella scadenza dei punti - alcuni scadono dopo un periodo di tempo predeterminato, altri nel caso di un prolungato inutilizzo del proprio conto.\nLivelli e benefici.\nMolti programmi frequent flyer riconoscono ai viaggiatori che effettuano numerosi voli nel corso dell'anno un diverso status rispetto ai normali membri (solitamente chiamato livello argento o oro), che si traduce in ulteriori benefici non ottenibili in altri modi.\nI livelli variano a seconda del programma, ma i benefici includono in genere:\nAlcuni programmi permettono addirittura ai membri \u00e9lite di prenotare un volo a posti esauriti, a discapito dei normali passeggeri.\nIl livello di socio si basa sulle miglia, o sul numero di voli, effettivamente accumulate volando con la compagnia o con le compagnie partner, e non tramite altri metodi. Il livello di socio ha, nella maggior parte dei casi, valore annuale e ogni anno \u00e8 necessario riqualificarsi raggiungendo il numero di miglia minimo necessario per un determinato livello.\nAlcune compagnie offrono livelli \"lifetime\" cio\u00e8 a vita. Questi livelli a vita vengono riconosciuti ai soci che per un certo numero di anni (di solito 10 o pi\u00f9) consecutivi hanno raggiunto un determinato livello o a coloro che hanno ottenuto un determinato numero di miglia qualificanti (di solito il livello minimo \u00e8 1 milione). Una volta ottenuto un livello a vita non \u00e8 pi\u00f9 necessario, negli anni successivi, rispettare il numero di miglia minimo\nLo status ed i benefici sono solitamente riconosciuti da tutte le compagnie appartenenti alla stessa alleanza e possono essere estesi ad altre compagnie partner.\nSono frequenti le promozioni che prevedono punti extra o il passaggio al livello superiore senza essere in possesso dei requisiti normalmente richiesti.\nAlcune compagnie, soprattutto americane, ma ad esempio anche l'italiana Air Italy offrono la possibilit\u00e0 di ottenere lo status anche a pagamento. Nel caso delle compagnie americane solitamente \u00e8 possibile pagare per avere lo status per alcuni mesi, entro i quali \u00e8 necessario ottenere poi un determinato numero di miglia qualificanti (numero di solito ridotto rispetto al valore standard) per confermare lo status stesso.\nCon frequenza variabile le compagnie aeree offrono anche la possibilit\u00e0 di richiedere uno \"status match\". Se avete un livello elite con una compagnia concorrente, di solito non sono accettate compagnie della stessa alleanza, \u00e8 possibile chiedere un riconoscimento di un livello simile alla compagnia che offre lo status match. \nEQM.\nLe EQM (Elite Qualifying Miles) sono le miglia valide al raggiungimento delle soglie necessarie per l'ingresso ai club esclusivi dei programma fedelt\u00e0; vengono assegnate agli appartenenti ai programmi fedelt\u00e0 nella misura di un miglio per ogni miglio volato secondo un calcolo solitamente effettuato sulla base dello standard Iata.\nLe EQM hanno, solitamente, valore annuale. Ogni anno \u00e8 necessario raggiungere un certo numero di EQM per ottenere/confermare il livello Elite con la compagnia aerea.\nSi differenziano dalle Non-Elite Qualifying Miles che concorrono solo al raggiungimento delle soglie per la richiesta dei premi. Non sono ad esempio EQM le miglia aggiuntive attribuite agli appartenenti ai club esclusivi del programma MilleMiglia."}
{"id": "233959", "revid": "1929803", "url": "https://it.wikipedia.org/wiki?curid=233959", "title": "Slittino ai XX Giochi olimpici invernali", "text": "Le gare di slittino ai XX Giochi olimpici invernali si sono svolte dall'11 al 15 febbraio sulla pista di Cesana Pariol.\nRisultati.\nSingolo maschile.\nCesana - 11 e 12 febbraio 2006\nSingolo femminile.\nCesana - 13 e 14 febbraio 2006\nDoppio.\nCesana - 15 febbraio 2006"}
{"id": "233960", "revid": "399", "url": "https://it.wikipedia.org/wiki?curid=233960", "title": "Convenzione Quadro delle Nazioni Unite sui Cambiamenti Climatici", "text": ""}
{"id": "233963", "revid": "1929803", "url": "https://it.wikipedia.org/wiki?curid=233963", "title": "Skeleton ai XX Giochi olimpici invernali", "text": "Le gare di skeleton alle olimpiadi invernali del 2006 si sono svolte dal 16 al 17 febbraio sulla pista di Cesana Pariol.\nSkeleton maschile.\nCesana - 17 febbraio 2006\nSkeleton femminile.\nCesana - 16 febbraio 2006"}
{"id": "233967", "revid": "176990", "url": "https://it.wikipedia.org/wiki?curid=233967", "title": "Piankhi", "text": ""}
{"id": "233970", "revid": "466539", "url": "https://it.wikipedia.org/wiki?curid=233970", "title": "Battaglia di Gaugamela", "text": "La battaglia di Gaugamela () conosciuta anche come battaglia di Arbela, fu combattuta da Alessandro Magno contro l'impero achemenide di Dario III. Il 1\u00ba ottobre del 331 a.C., l'esercito della lega corinzia sotto il comando del re macedone si scontr\u00f2 con l'esercito persiano di Dario III vicino a Gaugamela, nei pressi della odierna citt\u00e0 di Mosul in Iraq. Anche se in pesante inferiorit\u00e0 numerica, Alessandro usc\u00ec vittorioso grazie alle sue superiori tattiche e a un esercito meglio addestrato. Fu una vittoria decisiva per l'alleanza ellenica e port\u00f2 alla caduta dell'impero achemenide.\nFonti antiche.\nLe due principali fonti sulla battaglia di Gaugamela sono le opere di Arriano (\"Anabasi di Alessandro\") e di Quinto Curzio Rufo (\"Storie di Alessandro Magno\"); meno importanza hanno le opere di Diodoro Siculo (\"Biblioteca storica\") e di Plutarco (\"Vita di Alessandro\"). Tutti questi storici vissero vari secoli dopo la spedizione di Alessandro in Asia: Diodoro nel I secolo a.C., Arriano e Plutarco tra il I e il II secolo d.C. e Rufo, che forse scrisse nel III secolo d.C. \u00c8 chiaro come questi storici derivarono la propria narrazione da altre fonti coeve al periodo di Alessandro, oggi per\u00f2 in gran parte perdute.\nUno dei primi libri in greco antico \u00e8 quello di Callistene di Olinto (\"Le gesta di Alessandro\"), scritto durante la campagna di Alessandro e di carattere propagandistico; altre opere contemporanee, per\u00f2 dal palese carattere encomiastico, sono la \"Storia di Alessandro\" di almeno due libri, di Anassimene di Lampsaco e l'opera di Onesicrito (dal titolo incerto) che fu timoniere al servizio di Alessandro.\nDa queste prime opere si susseguono gli scritti di Nearco (fine IV secolo a.C.), di Tolomeo I (IV-III secolo a.C.) e di Aristobulo (III secolo a.C.) che saranno la fonte primaria per l'opera di Arriano. L'opera di Clitarco di Alessandria (intorno al 310 a.C.), in dodici libri, sar\u00e0 variamente utilizzata da Diodoro e da Rufo. Tutte queste opere hanno un carattere filo-macedone, escludendo l'opera di Ieronimo di Cardia (III secolo a.C.) che, pur prediligendo un sistema narrativo di esagerazione e volto a stupire il lettore, resta comunque piuttosto distaccato dalla narrazione di parte degli altri storici. Risulta quindi molto difficile riuscire a dare una ricostruzione fedele degli eventi, del numero di soldati e delle perdite della battaglia, che risentono molto del filtro parziale che ne hanno dato gli storici antichi.\nAntefatti.\nNel mese di novembre del 333 a.C., Dario III era stato sconfitto da Alessandro nella battaglia di Isso con la conseguente cattura di sua moglie, di sua madre, e delle sue due figlie, Statira II e Dripetide. L'imperatore persiano si ritir\u00f2 quindi a Babilonia, dove riorganizz\u00f2 l'esercito superstite dalla battaglia precedente. La vittoria di Isso diede invece a Alessandro il controllo della Asia Minore meridionale. A seguito della vittoria nell'assedio di Tiro, che era durato da gennaio a luglio, Alessandro acquis\u00ec successivamente anche il controllo del Levante. Dopo la sua vittoria a Gaza, il numero delle truppe persiane ancora in grado di combattere si ridusse al punto che il satrapo persiano d'Egitto, Mazace, prefer\u00ec arrendersi pacificamente ad Alessandro.\nI negoziati tra Dario e Alessandro.\nDario cerc\u00f2 di dissuadere per vie diplomatiche Alessandro dallo sferrare ulteriori attacchi contro il suo impero. Gli storici antichi offrono diversi resoconti delle sue trattative con il macedone, che possono essere riassunti in tre tentativi di negoziazione.\nGli storici Giustino, Arriano e Quinto Curzio Rufo riportano che Dario invi\u00f2 una lettera ad Alessandro dopo la battaglia di Isso. Nella lettera gli chiedeva di ritirarsi dall'Asia e rilasciare i suoi prigionieri. Secondo Curzio e Giustino, l'imperatore persiano offriva un riscatto per i suoi prigionieri, mentre Arriano non fa menzione di alcun riscatto. Curzio descrive come offensivo il tono della lettera. Alessandro respinse le sue pretese.\nUn secondo tentativo di negoziazione ebbe luogo dopo la cattura di Tiro. Dario offr\u00ec ad Alessandro un matrimonio con la figlia Statira e tutto il territorio a ovest del fiume Halys. Giustino \u00e8 meno preciso e, senza menzionare una figlia in particolare, parla di una porzione non specificata del regno di Dario. Anche Diodoro Siculo menziona l'offerta di tutto il territorio a ovest del fiume Halys, oltre a quelle di un trattato di amicizia e di un grande riscatto per i prigionieri. Diodoro \u00e8 l'unico storico antico a riportare che Alessandro nascose questa lettera e present\u00f2 i suoi amici e consiglieri una lettera falsificata e pi\u00f9 favorevole ai suoi interessi di continuare la guerra. Ancora una volta Alessandro rifiut\u00f2 ogni accordo, rimandando indietro a mani vuote gli ambasciatori persiani.\nDopo il fallimento del secondo tentativo di negoziazione, Dario incominci\u00f2 a prepararsi per un'altra battaglia. Tuttavia fece un terzo e ultimo sforzo di negoziazione dopo la partenza di Alessandro dall'Egitto. La terza offerta Dario era stavolta molto pi\u00f9 generosa. Egli elogi\u00f2 e ringrazi\u00f2 Alessandro per il trattamento riservato a sua madre Sisygambis e gli offr\u00ec tutto il territorio a ovest dell'Eufrate, il co-dominio dell'Impero achemenide, la mano di una delle sue figlie e 30.000 talenti d'argento. Nel racconto di Diodoro, Alessandro sottopose questa offerta ai suoi amici. Parmenione fu l'unico a prendere la parola, dicendo: \u00ab Se fossi Alessandro, dovrei accettare quello che \u00e8 stato offerto e fare un trattato \u00bb. Al che pare che Alessandro rispose: \u00ab Allora dovrei, se fossi Parmenione \u00bb. Alessandro rifiut\u00f2 nuovamente l'offerta di Dario, sostenendo che ci poteva essere un solo re dell'Asia. Egli invit\u00f2 Dario ad arrendersi a lui o a incontrarlo in battaglia per decidere chi doveva essere l'unico re dell'Asia.\nLe descrizioni fornite dagli altri storici riguardo al terzo tentativo di negoziazione sono simili al resoconto di Diodoro, ma differiscono nei dettagli. Diodoro, Curzio e Arriano scrivono che fu inviata un'ambasciata e non una lettera, come invece sostenuto da Giustino e Plutarco. Plutarco e Arriano riportano che il riscatto offerto per i detenuti era di 10.000 talenti, ma Diodoro, Curzio e Giustino danno una cifra di 30.000. Arriano scrive che questo terzo tentativo ebbe luogo durante l'assedio di Tiro, dove gli altri storici collocano il secondo tentativo di negoziazione. Con il fallimento della diplomazia, Dario decise di prepararsi per un'altra battaglia contro Alessandro.\nPreludio.\nNei due anni successivi alla Battaglia di Isso Alessandro aveva occupato la costa mediterranea dalla Fenicia fino all'Egitto, dove si era fatto consacrare faraone.\nDopo aver sistemato la gestione amministrativa in Egitto, Alessandro era tornato a Tiro durante la primavera del 331 a.C.. Successivamente era avanzato dalla Siria verso la parte centrale dell'Impero Persiano raggiungendo quindi Tapsaco nel luglio o nell'agosto del 331 a.C.. Arriano riferisce che Dario aveva messo il satrapo Mazeo a guardia del guado sull'Eufrate vicino Tapsaco, con una forza di 3.000 uomini di cavalleria, tra i quali 2.000 mercenari greci. Questi fuggirono all'avvicinarsi dell'esercito di Alessandro che riusc\u00ec quindi ad attraversare il fiume senza incontrare nessuna opposizione.\nLa marcia di Alessandro attraverso la Mesopotamia.\nSuperato il fiume vi erano due strade possibili attraverso la Mesopotamia: la prima portava direttamente a Babilonia, mentre l'altra portava prima a nord e poi, una volta superate le colline, tornava a sud raggiungendo la stessa meta.\nL'idea di Dario era quella di costringere il suo avversario a raggiungerlo nelle pianure da lui scelte per lo scontro. Qui avrebbe potuto sfruttare la sua superiorit\u00e0 numerica, inducendo nel frattempo Alessandro a non prendere la via diretta per Babilonia, la quale avrebbe fatto evitare la battaglia. Parte dell'esercito persiano venne quindi inviata nella zona per prevenire la costruzione di un ponte da parte dei Macedoni mentre Mazeo, con qualche migliaio di uomini, doveva impedire all'esercito di Alessandro di prendere la via sbagliata.\nDopo aver attraversato il fiume Eufrate Alessandro segu\u00ec comunque il percorso settentrionale, invece di quello verso sud-est che lo avrebbe portato direttamente a Babilonia. Nel farlo, mantenne il corso dell'Eufrate e le montagne dell'Armenia alla sua sinistra. L'itinerario a nord avrebbe infatti reso pi\u00f9 facile procurarsi foraggio e provviste e non era caratterizzato dal caldo estremo del percorso diretto. Quando alcuni esploratori persiani vennero catturati, riferirono ai macedoni che Dario si era accampato davanti al fiume Tigri, con un esercito ancora pi\u00f9 grande di quello che lui aveva affrontato in Cilicia, per evitare che Alessandro lo attraversasse. In realt\u00e0 il macedone trov\u00f2 il Tigri indifeso e riusc\u00ec ad attraversarlo anche se con grandi difficolt\u00e0.\nDiodoro fa un racconto differente, affermando che Mazeo doveva solo evitare che Alessandro attraversasse il Tigri. Mazeo non si sarebbe per\u00f2 preso la briga di difenderlo perch\u00e9 lo riteneva invalicabile a causa della forte corrente e della profondit\u00e0 del fiume. Inoltre, Diodoro e Curzio Rufo ricordano che Mazeo impieg\u00f2 la tattica della terra bruciata nella regione dove l'esercito di Alessandro sarebbe dovuto passare, in modo da impedire i rifornimenti di cibo ai Macedoni. Bruci\u00f2 per questo campi e citt\u00e0 ma gli approvvigionamenti furono comunque possibili usando il corso del fiume per un trasporto veloce.\nDopo che l'esercito macedone ebbe attraversato il Tigri, si verific\u00f2 un'eclissi lunare. Alessandro offr\u00ec allora un sacrificio alla Luna, al Sole e alla Terra.\nQuesto particolare \u00e8 molto importante per determinare la data della battaglia che si combatt\u00e9 poco dopo. Secondo la lista delle eclissi lunari del IV sec. a.C., dovrebbe corrispondere con quella del 1\u00ba ottobre del 331 a.C.. In realt\u00e0 la discussione non si \u00e8 mai chiusa e la tradizione riguardo alla data precisa della battaglia \u00e8 confusa. Plutarco la colloca undici giorni prima in quanto fa riferimento a un'altra eclissi verificatasi nel mese attico di Boedromione, che era il nome del terzo mese del calendario attico, e quindi identificata come quella del 20/21 settembre del 331 a.C.. Se il mese attico seguiva invece la Luna, l'eclissi va collocata il 15 di Boedromione, e la battaglia risulterebbe combattuta il 26 o il 27 settembre. Arriano, tuttavia, afferma che la battaglia avrebbe avuto luogo durante il mese di Pianepsione. Giustino dice semplicemente che la battaglia si verific\u00f2 \"postero die\" (il giorno dopo) il licenziamento dell'ultima ambasciata di Dario.\nL'eclisse di luna fu considerata in ogni caso un presagio favorevole ai macedoni e ad Alessandro. Questi decise quindi di attaccare l'esercito avversario temendo che temporeggiando ancora Dario potesse rifugiarsi in terre a lui maggiormente ostili.\nAlessandro marci\u00f2 verso sud, lungo la riva orientale del Tigri. Il quarto giorno dopo la traversata del Tigri i suoi esploratori riferirono che era stata avvistata della cavalleria persiana; non seppero darne un numerazione precisa ma la valutarono comunque in pi\u00f9 di mille uomini. Alessandro decise di attaccarli con la sua forza di cavalleria lasciando indietro il resto del suo esercito. Alla vista del re macedone la cavalleria persiana fugg\u00ec. La maggior parte di questa riusc\u00ec a mettersi in salvo, ma alcuni furono uccisi o fatti prigionieri. Questi riferirono ai macedoni che Dario non era lontano, e il suo accampamento si trovava nei pressi di Gaugamela.\nAnalisi strategica.\nDiversi storici hanno criticato i Persiani per il loro fallimento nell'insidiare l'esercito di Alessandro e specialmente nell'interrompere le sue lunghe linee di rifornimento durante l'avanzata attraverso la Mesopotamia. Lo storico britannico Peter Green ritiene che la scelta di Alessandro di muoversi sul percorso a nord prese i Persiani in contropiede. Secondo Green, Dario si aspettava che Alessandro prendesse la strada pi\u00f9 veloce verso sud che puntava direttamente verso Babilonia, come aveva gi\u00e0 fatto Ciro il Giovane nel 401 a.C., prima della sua sconfitta nella battaglia di Cunassa. L'uso da parte di Dario della tattica della terra bruciata e dei carri falcati, suggerisce che egli volesse ripetere quella battaglia. Alessandro non sarebbe stato in grado di approvvigionare in modo adeguato il suo esercito se avesse preso la strada del sud, anche se la tattica della terra bruciata avesse fallito. L'esercito macedone, denutrito ed esausto a causa del caldo, sarebbe poi stato facilmente sconfitto da Dario nella pianura di Cunassa. Quando Alessandro prese la via del nord, Mazeo dovette tornare a Babilonia a portare la notizia. Dario probabilmente decise allora di fare in modo che Alessandro non attraversasse il Tigri. Questo piano probabilmente non riusc\u00ec perch\u00e9 il macedone utilizz\u00f2 un guado sul fiume che era pi\u00f9 vicino a Tapsaco che a Babilonia. Dario avrebbe quindi improvvisato e scelse Gaugamela come luogo a lui pi\u00f9 favorevole per una battaglia. Lo storico olandese Jona Lendering, nel suo libro \"Alexander de Grote. De ondergang van het Perzische rijk\" (\"Alessandro il Grande. La fine dell'impero persiano\") sostiene il contrario e loda Mazeo e Dario per la loro strategia: Dario avrebbe deliberatamente permesso ad Alessandro di attraversare i fiumi incontrastato per guidarlo al campo di battaglia da lui scelto.\nForze in campo.\nDimensioni dell'armata persiana.\nStime moderne.\n. Tuttavia, non \u00e8 escluso che l'impero achemenide in quell'occasione abbia potuto schierare oltre 100.000 uomini. Le cifre fornite dalle diverse fonti, sono tra le pi\u00f9 svariate. \nUna stima riporta che ci fossero , 10.000 Immortali, 2.000 opliti greci, 1000 Battriani, e , 200 carri falcati, e 15 elefanti da guerra. Hans Delbr\u00fcck stima la cavalleria persiana in un numero massimo di 12.000 a causa dei problemi di gestione dell'epoca, e la fanteria persiana (Peltasti) in numero inferiore a quello della fanteria pesante greca, ma compensata da 8.000 mercenari greci.\nFonti antiche.\nIl numero esatto dei Persiani rimane sconosciuto ma \u00e8 ragionevolmente certo che fossero molto superiori alle forze di Alessandro. Le stime antiche pi\u00f9 prudenti riportano un numero di 235.000 complessivi. Secondo altri commentatori Dario avrebbe radunato circa 500.000 uomini; qualcuno, addirittura, ritiene il suo esercito forte di un milione di soldati.\nIl problema \u00e8 destinato a restare insoluto, almeno con le fonti documentarie che ad oggi abbiamo a disposizione. Non bisogna dimenticare che disponiamo solo dei resoconti scritti dai vincitori. Sono opere redatte successivamente agli eventi qui citati da storici (Tolomeo, Eumene di Cardia, i bematisti) vissuti in un mondo ellenistico che aveva ormai mitizzato Alessandro come il proprio eroe fondatore. \u00c8 probabile che alcuni di questi possano aver gonfiato i numeri a favore dei Persiani per rendere pi\u00f9 mirabile la vittoria del macedone.\nSecondo Arriano, la forza di Dario contava 40.000 cavalieri, 1.000.000 di soldati di fanteria, tra cui cita qualche migliaio di opliti greci mercenari senza precisarne il numero, 200 carri falcati Sciti e 15 elefanti da guerra degli alleati indiani. Diodoro Siculo scrive di 200.000 cavalieri e 800.000 fanti. Plutarco attesta un numero totale di 1.000.000 di truppe senza per\u00f2 specificarne la composizione, mentre secondo Curzio Rufo essa consisteva di 45.000 cavalieri e 200.000 fanti\nNonostante sia certo che Dario avesse in ogni caso un vantaggio significativo nei numeri, la maggior parte delle sue truppe erano sicuramente di qualit\u00e0 molto inferiore a quella di Alessandro. I pezeteri di Alessandro erano armati con picche di sei metri, la famosa e letale sarissa. Il grosso della fanteria persiana era invece scarsamente addestrato e attrezzato rispetto ai pezeteri e agli opliti greci. L'unica fanteria rispettabile di Dario erano proprio i suoi 2.000 opliti greci e la sua guardia del corpo personale, i 10.000 Immortali.\nStime moderne e antiche.\nAlessandro comandava le forze greche del suo regno di Macedonia e quelle della lega di Corinto insieme agli alleati Traci e Tessali. Secondo Arriano, lo storico pi\u00f9 attendibile (che si crede abbia scritto basandosi sul lavoro del testimone oculare Tolomeo) le sue forze contavano 7.000 cavalieri e 40.000 fanti. . Molti storici concordano sul fatto che l'esercito macedone contasse 31.000 fanti pesanti, compresi i mercenari e gli opliti di altri stati greci alleati tenuti nella riserva, con ulteriori 9.000 fanti leggeri che consistevano principalmente di peltasti ed alcuni arcieri. La dimensione del reparto greco a cavallo era di circa 7.000 uomini.\nIl terreno.\nDario scelse una pianura aperta e molto regolare, dove avrebbe potuto schierare comodamente il suo grande numero di forze, senza rischiare di restare intrappolato in un campo di battaglia ristretto come era successo a Isso due anni prima: sarebbe quindi stato in grado di posizionare i reparti del suo enorme esercito per tutta l'ampiezza del terreno e dispiegare efficacemente la sua cavalleria, molto pi\u00f9 numerosa di quella nemica. Secondo alcuni resoconti, Dario ordin\u00f2 ai suoi soldati di livellare ulteriormente il terreno prima della battaglia, in modo da garantire ai suoi 200 carri da guerra le migliori condizioni di movimento. Tuttavia questo non sarebbe stato necessario. Sul terreno, infatti, c'erano gi\u00e0 all'origine poche e basse colline e, a causa di un autunno molto mite e secco, ancor meno specchi d'acqua che Alessandro avrebbe potuto utilizzare per proteggersi.\nIl sito della battaglia non \u00e8 stato identificato con certezza. Lo scontro probabilmente venne combattuto vicino ad una collina a forma di gobbe di cammello, da cui l'etimologia del nome: Tel Gomel (o Tel Gahmal) o Monte del Cammello in ebraico. Altri traducono il nome come Stalla del Cammello (Plutarco lo indica come Casa del Cammello nella sua \"Vita di Alessandro\") ed associano il luogo ad un insediamento. L'ipotesi pi\u00f9 comunemente accettata riguardo alla corretta collocazione del sito \u00e8 a , una localit\u00e0 a est di Mosul, nei pressi del Jabal Maqlub, una montagna che oggi si trova nel moderno Iraq settentrionale; ipotesi originariamente suggerita da Sir Aurel Stein nel 1938.\nDopo la battaglia Dario fugg\u00ec ad Arbela (l'odierna Arbil), situata a circa 100-120 chilometri ad est, convinto di poter ancora organizzare una resistenza che ormai appariva disperata anche agli occhi dei suoi pi\u00f9 fedeli generali.\nLa battaglia.\nLe disposizioni iniziali.\nLa battaglia inizi\u00f2 con i Persiani gi\u00e0 presenti sul campo di battaglia. Dario aveva reclutato la migliore cavalleria dalle sue satrapie e dagli alleati delle trib\u00f9 scite. Egli schier\u00f2 dei carri da guerra sciti e per favorire i loro movimenti aveva fatto preparare il terreno davanti alle sue truppe (vennero rimossi arbusti e cespugli e riempiti gli avvallamenti). Dario aveva nel suo esercito anche 15 elefanti da guerra indiani (anche se sembra che questi non abbiano avuto alla fine alcun ruolo nella battaglia) supportati da carri falcati.\nDario si schier\u00f2 nel mezzo del suo esercito circondato dalle migliori truppe, com'era tradizione dei Re Persiani. Alla sua destra stavano i cavalieri Carii, i Mercenari Greci e le Guardie Persiane a Cavallo. Tra il centro e l'ala destra dello schieramento sistem\u00f2 le Guardie Persiane a Piedi (conosciuti come Immortali), la Cavalleria Indiana e gli arcieri Mardiani.\nLa cavalleria era schierata su tutte e due le ali. Besso comandava l'ala sinistra, in cui vi erano i cavalieri Battriani, Dahai, Aracrosiani, Persiani, Susi, Cadusi e Sciti. I carri furono posizionati davanti a questi con un piccolo gruppo di Battriani. Mazeo comandava l'ala destra, composta dai cavalieri Siri, Medi, Mesopotamici, Parti, Saci, Tapuri, Ircani, Albani, Sacesini, Cappadoci e Armeni. I Cappadoci e gli Armeni erano schierati davanti alle altre unit\u00e0 di cavalleria e condussero l'attacco. Ai cavalieri Albani e Sacesini fu dato l'ordine di allargarsi per colpire il fianco sinistro dei Macedoni.\nLo schieramento macedone era formato da due parti: la destra dell'esercito sotto il comando diretto di Alessandro e la sinistra affidata a Parmenione. Alessandro combatt\u00e9 con i suoi fidi cavalieri Et\u00e8ri, accompagnato dai Peoni e dalla cavalleria leggera macedone. La cavalleria mercenaria fu divisa in due gruppi, con i veterani disposti sul fianco destro e gli altri davanti agli Agriani ed agli arcieri macedoni, i quali erano situati a fianco della falange. Parmenione era posizionato sulla sinistra con i Tessali, i mercenari Greci e le unit\u00e0 di cavalleria Tracia. Furono messi in quella posizione con l'ordine di compiere una manovra di contenimento mentre Alessandro avrebbe assestato il colpo decisivo dalla destra.\nTra il centro e l'ala destra della formazione c'erano dei mercenari Cretesi. Dietro di loro c'era un gruppo di cavalieri Tessali comandati da Filippo, figlio di Menelao, e di mercenari Achei. Alla loro destra c'era un'altra parte della cavalleria Greca alleata. Da l\u00ec si muoveva la falange che era disposta su una linea doppia. Poich\u00e9 il rapporto numerico fra le cavallerie contrapposte era di 5 ad 1 e la linea formata dai Persiani superava di oltre un miglio quella della falange, sembrava inevitabile che i Macedoni sarebbero stati aggirati sui fianchi dai Persiani. La seconda linea aveva proprio l'ordine di combattere contro qualsiasi unit\u00e0 nemica che si fosse affiancata a loro. Questa seconda linea consisteva prevalentemente di mercenari.\nL'inizio della battaglia.\nAlessandro inizi\u00f2 le manovre ordinando alla sua fanteria di marciare in formazione a falange verso il centro della linea nemica. Il macedone avanz\u00f2 mantenendo le ali scaglionate all'indietro per indurre la cavalleria persiana a attaccare. Mentre le falangi combattevano la fanteria persiana, Dario invi\u00f2 una gran parte della sua cavalleria e alcuni dei suoi fanti regolari ad attaccare le forze di Parmenione a sinistra.\nAlessandro adott\u00f2 una strategia molto particolare che \u00e8 stata imitata pochissime volte nella storia. Il suo piano era di attirare la maggior parte possibile della cavalleria persiana sui fianchi allo scopo di creare un vuoto tra le linee nemiche, attraverso il quale poteva essere lanciato un attacco decisivo al centro contro Dario. Ci\u00f2 richiedeva un tempismo ed una capacit\u00e0 di manovra a dir poco perfetti, ed avrebbe funzionato solo se il Gran Re avesse attaccato in forze per primo. Continuando ad avanzare con le ali scaglionate e disposte a formare un angoli di 45\u00b0 all'indietro, i Macedoni allo stesso tempo, lentamente, si muovevano verso destra. Alessandro spinse l'esercito persiano ad attaccare (poich\u00e9 sarebbero presto usciti dal terreno preparato per lo scontro) anche se Dario non voleva essere il primo a farlo, avendo visto cosa era accaduto ad Isso contro una formazione simile. Alla fine Dario fu per\u00f2 costretto ad attaccare.\nL'attacco persiano con i carri falcati.\nDario lanci\u00f2 i suoi carri, alcuni dei quali furono intercettati dagli Agriani. Pare che l'esercito macedone fosse stato addestrato ad una nuova tattica per contrastare il devastante attacco dei carri nel caso in cui fossero riusciti a penetrare nei loro ranghi. Le prime linee avrebbero dovuto spostarsi lateralmente aprendo un vuoto. Il cavallo nemico si sarebbe rifiutato di schiantarsi contro le lance delle schiere pi\u00f9 avanzate e sarebbe entrato nella trappola, dove le lance delle seconde linee lo avrebbero fermato. Cos\u00ec i cocchieri sarebbero stati uccisi con facilit\u00e0. Di fatto i Macedoni riuscirono a fermare l'attacco dei carri.\nL'attacco decisivo di Alessandro.\nMentre i Persiani insistevano con l'attacco ai fianchi dei Macedoni, Alessandro lentamente scivolava nella loro retroguardia. I Persiani lo seguirono in questa manovra finch\u00e9, finalmente, un vuoto si apr\u00ec tra l'ala sinistra di Besso e Dario, al centro, proprio quando il re macedone aveva gettato nella mischia le sue ultime riserve a cavallo. Alessandro diede ordine alla sua cavalleria personale di disimpegnarsi e di prepararsi per l'attacco decisivo contro i Persiani. Continuando a marciare dispose le sue unit\u00e0 come a formare un'enorme freccia, la cui punta era egli stesso. Dietro di s\u00e9 aveva la propria cavalleria personale e tutti i battaglioni della falange che riusc\u00ec a sottrarre alla battaglia. Ancora pi\u00f9 dietro erano schierate delle truppe ausiliarie leggere.\nQuesta \"grande freccia\" attacc\u00f2 al centro i Persiani, proprio dove erano pi\u00f9 sguarniti, mettendo fuori gioco la guardia reale di Dario ed i mercenari Greci. Besso, sulla sinistra, si trov\u00f2 separato da Dario e, temendo di essere attaccato anche lui da quella formazione nemica, cominci\u00f2 a ritirare le sue truppe. Anche Dario rischiava di restare isolato. A questo punto le varie fonti differiscono su cosa accadde. Secondo l'opinione pi\u00f9 diffusa Dario si ritir\u00f2 ed il resto dell'esercito lo segu\u00ec. Ma l'unica fonte contemporanea a noi nota, un diario astronomico babilonese scritto nei giorni della battaglia, dice:\nDiodoro concorda con questa versione confermandone la validit\u00e0: sembrerebbe il resoconto pi\u00f9 verosimile della battaglia.\nIl soccorso al fianco sinistro.\nA quel punto, comunque, Alessandro non pot\u00e9 inseguire Dario poich\u00e9 ricevette una disperata richiesta d'aiuto da Parmenione (un evento che sarebbe stato usato in seguito da Callistene ed altri per screditare Parmenione).\nMentre i Macedoni cercavano di tamponare l'offensiva sul fianco sinistro, un varco si apr\u00ec anche nelle loro linee tra l'ala sinistra ed il centro. Le unit\u00e0 di cavalleria persiane ed indiane, posizionate al centro con Dario, vi irruppero. Invece di attaccare la falange di Parmenione da dietro questi proseguirono verso l'accampamento macedone per fare razzie. Tornando indietro si scontrarono con la cavalleria personale di Alessandro, cosa che provoc\u00f2 la morte di oltre 60 cavalieri macedoni.\nDopo che Dario, al centro, si ritir\u00f2 dalla battaglia, anche Mazeo cominci\u00f2 a ritirare le sue forze come gi\u00e0 stava facendo Besso. Per\u00f2, a differenza di quest'ultimo, Mazeo e le sue truppe si divisero e mentre fuggivano subirono la carica dei Tessali e di altre unit\u00e0 di cavalleria macedone. Mazeo si ritir\u00f2 finalmente a Babilonia dove successivamente si arrese agli invasori.\nDopo la battaglia Parmenione circond\u00f2 la carovana reale persiana mentre Alessandro e la sua guardia personale inseguirono Dario nella speranza di catturarlo. Come ad Isso, dopo la battaglia, i Macedoni si appropriarono di un cospicuo bottino, depredando circa 4.000 talenti, come pure il carro e l'arco personali di Dario. Anche gli elefanti da guerra furono catturati.\nDario riusc\u00ec a fuggire dalla battaglia con un piccolo nucleo delle sue forze ancora intatte. Besso ed i cavalieri battriani riuscirono a riunirsi a lui come pure alcuni sopravvissuti della guardia reale e 2.000 mercenari greci. Alla fine della battaglia i Macedoni contarono tra le proprie file pi\u00f9 di 1.200 tra morti e feriti; le perdite tra i Persiani furono di circa 53.000 uomini.\nConseguenze.\nA questo punto l'Impero Persiano era diviso in due parti: una orientale ed una occidentale. Alessandro avrebbe continuato a proclamarsi Gran Re. Gli elefanti da guerra furono condotti in Macedonia nel tentativo di essere addestrati ma nessuno conosceva i metodi di addestramento, perci\u00f2 furono ricondotti in Persia e l\u00ec vennero liberati.\nDario nel corso della sua fuga radun\u00f2 ci\u00f2 che era rimasto dei suoi uomini. Progett\u00f2 di dirigersi ancora pi\u00f9 ad Est e di formare un nuovo esercito per affrontare nuovamente Alessandro, mentre quest'ultimo ed i suoi soldati si dirigevano verso Babilonia. Allo stesso tempo sped\u00ec lettere alle sue satrapie orientali chiedendo loro di restargli fedeli."}
{"id": "233971", "revid": "113799150", "url": "https://it.wikipedia.org/wiki?curid=233971", "title": "Rivestimento (topologia)", "text": "Il rivestimento \u00e8 una nozione centrale della topologia, importante per lo studio degli spazi topologici e delle funzioni continue fra questi. La nozione di rivestimento \u00e8 strettamente collegata a quella di gruppo fondamentale.\nDefinizioni.\nUn rivestimento \u00e8 una funzione continua e suriettiva \"p\" : \"Y\" \u2192 \"X\" fra spazi topologici con la propriet\u00e0 che ogni punto \"x\" in \"X\" ha un intorno aperto \"U\" la cui controimmagine in \"Y\" \u00e8 unione di aperti disgiunti, tali che restringendo la \"p\" su ciascuno di questi si ottiene un omeomorfismo su \"U\". Un tale aperto \"U\" \u00e8 detto uniformemente rivestito.\nSi dice anche che lo spazio \"Y\" riveste \"X\" tramite la mappa \"p\". Generalmente per semplicit\u00e0 si chiede anche che \"X\" e \"Y\" siano entrambi connessi per archi, ed \u00e8 quanto supposto in questa trattazione. \nLa controimmagine di un punto \"x\" \u00e8 la fibra su \"x\". La cardinalit\u00e0 della fibra non dipende dal punto \"x\", ed \u00e8 il numero di fogli o grado del rivestimento: pu\u00f2 essere finito o infinito.\nEsempi.\nConsideriamo la circonferenza unitaria \"S\"1 in R2. Allora la funzione \"p\" : R \u2192 \"S\"1 data da \n\u00e8 un rivestimento con un numero infinito di fogli. \nDenotiamo con C* il piano complesso senza l'origine 0. La mappa \"p\" : C* \u2192 C* data da\n\u00e8 un rivestimento a \"n\" fogli per ogni numero naturale positivo \"n\".\nPropriet\u00e0.\nOmeomorfismo locale.\nUn rivestimento \u00e8 un omeomorfismo locale. Non \u00e8 vero il viceversa in generale: ad esempio, in un omeomorfismo locale la cardinalit\u00e0 della fibra su \"x\" pu\u00f2 cambiare al variare di \"x\".\nUna definizione alternativa di rivestimento \u00e8 la seguente: \"p\": \"Y\" \u2192 \"X\" \u00e8 un rivestimento se\nGruppi fondamentali.\nUn rivestimento \"p\": \"Y\" \u2192 \"X\" induce una funzione iniettiva sui gruppi fondamentali \"p\"*: \u03c01(\"Y\",\"y\") \u2192 \u03c01(\"X\",\"x\"), per ogni \"x\" e \"y\" tali che \"x\" = \"p\"(\"y\").\nIl numero di fogli di un rivestimento \u00e8 pari all'indice del sottogruppo \"p\"*(\u03c01(\"Y\",\"y\")) dentro \u03c01(\"X\",\"x\").\nSe \"X\" \u00e8 uno spazio topologico localmente semplicemente connesso (e tutti gli spazi topologici \"buoni\" soddisfano questa propriet\u00e0), per ogni sottogruppo \"H\" di \u03c01(\"X\",\"x\") esistono uno spazio \"Y\" ed un rivestimento \"p\":\"Y\" \u2192 \"X\" tali che l'immagine di \"p\"*: \u03c01(\"Y\",\"y\") \u2192 \u03c01(\"X\",\"x\") sia proprio \"H\". Tale rivestimento \u00e8 unico a meno di isomorfismi (definiti opportunamente).\nGruppi di omotopia.\nUn rivestimento induce degli isomorfismi sui gruppi di omotopia superiori al primo. Se ne deduce quindi ad esempio che \nper ogni \"n\" &gt; 1, poich\u00e9 R \u00e8 contrattile.\nStrutture locali ereditate.\nOgni struttura locale di \"X\" \u00e8 ereditata tramite \"p\" dallo spazio \"Y\" che lo riveste:\nGrado e compattezza.\nSe \"Y\" \u00e8 compatto, allora il rivestimento ha grado finito. Questo perch\u00e9 la controimmagine di un punto di \"X\" \u00e8 un insieme discreto in \"Y\", ed un insieme discreto e chiuso in un compatto \u00e8 finito.\nPi\u00f9 in generale, se \"X\" \u00e8 compatto, allora \"Y\" \u00e8 compatto se e solo se il rivestimento ha grado finito.\nCaratteristica di Eulero.\nIl grado \"d\" di un rivestimento \"p\": \"Y\" \u2192 \"X\" e la caratteristica di Eulero dei due spazi topologici sono collegati dalla relazione seguente:\nRivestimento universale.\nNella trattazione che segue, si suppone per semplicit\u00e0 che gli spazi cui si fa riferimento siano connessi per archi e localmente semplicemente connessi: queste due propriet\u00e0 molto naturali sono soddisfatte da tutti gli spazi pi\u00f9 studiati in topologia. Uno spazio che non le soddisfa contiene almeno un punto con degli intorni molto complicati, come ad esempio l'oggetto mostrato qui a destra.\nUn rivestimento \"p\":\"Y\" \u2192 \"X\" in cui \"Y\" \u00e8 semplicemente connesso \u00e8 detto un rivestimento universale di \"X\". Le propriet\u00e0 elencate precedentemente implicano che uno spazio topologico \"X\" ha un unico rivestimento universale (a meno di isomorfismi definiti opportunamente), e che il numero di fogli di \"p\" \u00e8 pari alla cardinalit\u00e0 di \u03c01(\"X\",\"x\").\nL'esempio R \u2192 \"S\"1 descritto sopra \u00e8 un rivestimento universale. L'altro esempio C* \u2192 C* invece non lo \u00e8, perch\u00e9 C* non \u00e8 semplicemente connesso.\nAltri esempi.\nToro.\nLa mappa \"p\": R2 \u2192 \"S\"1 x \"S\"1 data da\n\u00e8 un rivestimento con infiniti fogli sul toro, che \u00e8 omeomorfo al prodotto \"S\"1 x \"S\"1.\nSpazio proiettivo reale.\nLa mappa \"p\": \"S\"n \u2192 Pn(R) data da \ndalla sfera unitaria in R\"n+1\" allo spazio proiettivo reale, entrambi di dimensioni \"n\", \u00e8 un rivestimento con due fogli. Per \"n\"&gt;1 la sfera \u00e8 semplicemente connessa, e quindi \u00e8 il rivestimento universale dello spazio proiettivo.\nSuperfici e variet\u00e0 non orientabili.\nOgni variet\u00e0 non orientabile \"V\" \u00e8 rivestita da una variet\u00e0 orientabile, tramite un rivestimento doppio (cio\u00e8 di grado 2). La variet\u00e0 orientabile ha quindi caratteristica di Eulero doppia di quella di \"V\". \nIn particolare, ogni superficie nello spazio avente una sola faccia (\"unilatera\") \u00e8 rivestita da una superficie con due facce (\"bilatera\"). Ad esempio, il nastro di M\u00f6bius \u00e8 rivestito da un anello. \nMolte superfici non orientabili non sono visualizzabili dentro lo spazio, mentre il loro rivestimento orientabile lo \u00e8: ad esempio la bottiglia di Klein \u00e8 rivestita dal toro, ed Il piano proiettivo reale, per quanto appena visto, \u00e8 rivestito dalla sfera."}
{"id": "233978", "revid": "889336", "url": "https://it.wikipedia.org/wiki?curid=233978", "title": "Walter Cunningham", "text": "Biografia.\nFrequent\u00f2 la Venice High School di Venice (California). Nel 1951 si arruol\u00f2 come volontario presso la marina militare americana - US Navy - e nel 1952 inizi\u00f2 il suo addestramento da pilota. Nel 1953 transit\u00f2 nel Corpo dei Marines - USMC - e vi rimase fino al 1956 superando le 4500 ore di volo, di cui oltre 3400 in aerei jet. Lasciato il Corpo dei Marines, da civile, nel 1963 venne assunto dalla NASA con il terzo gruppo di astronauti scelti.\nL'11 ottobre 1968 venne lanciata la missione di Apollo 7, il suo primo ed unico volo nello spazio. Tale missione fu il primo lancio di un equipaggio in un'orbita terrestre con l'utilizzo di un razzo Saturn - pi\u00f9 precisamente in punta di un razzo del tipo Saturn IB. Per la missione di Apollo 8 venne gi\u00e0 usato il tipo Saturn V. L'equipaggio, composto inoltre da Walter Schirra e Donn Eisele, test\u00f2 l'affidabilit\u00e0 del modulo Apollo nelle condizioni dello spazio. Il 22 ottobre 1968 avvenne l'atterraggio sicuro nelle acque dell'Oceano Atlantico. Cos\u00ec Cunningham pot\u00e9 aggiungere ben 263 ore di volo nello spazio alla sua \"statistica personale\".\nCunningham \u00e8 padre di due figli: Brian e Kimberly e conosciuto come entusiasta di sport, mostrando un particolar interesse per il tennis, il lancio del giavellotto, le automobili da corsa e la caccia."}
{"id": "233979", "revid": "1543377", "url": "https://it.wikipedia.org/wiki?curid=233979", "title": "CD3", "text": "Il CD3 \u00e8 un co-recettore delle cellule T e 1-T (CD significa cluster di differenziazione), conosciuto anche come T3, \u00e8 un complesso di proteine transmembrana composto da tre catene distinte, una delle quali ripetuta una volta. \nNei mammiferi, il complesso contiene una catena CD3\u03b3, una catena CD3\u03b4, e due catene CD3\u03b5. Queste catene si associano ad una molecola denominata \"recettore delle cellule T\" (TCR), la catena \u03b6 \u00e8 in grado di generare un segnale di attivazione per i linfociti T. Il TCR, catena-\u03b6 e CD3 costituiscono il \"complesso TCR\".\nAlcune delle sue subunit\u00e0 sono prevalentemente extracellulari ed altre intracellulari, si legano al recettore delle cellule T (TCR) e sono fondamentali nella trasduzione del segnale che origina da quest'ultima molecola. \u00c8 stato dimostrato che il CD3 \u00e8 indispensabile per la corretta espressione del TCR e di conseguenza per la maturazione dei linfociti T.\nLa molecola \u00e8 considerata come la parte intracellulare del TCR tanto che le subunit\u00e0 vengono nominate \u03b3, \u03b4, \u03b5 come fossero il seguito del dimero \u03b1- \u03b2 del TCR.\nLa subunit\u00e0 delta (CD3\u03b4) nell'uomo viene codificata dal CD3D posizionato sul cromosoma 1123q, in tale sito del cromosoma 11 si ritrovano anche CD3E e CD3G i quali codificano rispettivamente per la sub unit\u00e0 epsilon (CD3\u03b5) e gamma (CD3\u03b3).\nStruttura.\nLe subunit\u00e0 CD3\u03b3, CD3\u03b4 e CD3\u03b5 sono catene altamente correlate alle proteine di superficie cellulare della superfamiglia delle immunoglobuline contenenti un singolo dominio extracellulare.\nLa regione transmembrana delle catene CD3 \u00e8 carica negativamente (contiene residui di aspartato nella regione transmembrana), tale caratteristica consente l'associare di queste catene con le catene di TCR cariche positivamente.\nLe code intracellulari delle molecole CD3 sono formate da un unico motivo conservato definito \"Immunoreceptor tyrosine-based activation motife\" (sequenza di attivazione dell'immunorecettore basata sulla tirosina) o ITAM, che \u00e8 essenziale per la capacit\u00e0 di segnalazione del TCR.\nImmunoistochimica.\nIl CD3 viene inizialmente espresso nel citoplasma dei pro-timociti, le cellule staminali da cui derivano le cellule T nel timo. I pro-timociti possono anche differenziarsi in timociti comuni, e poi in timociti midollari, in quest'ultima fase di differenziamento cellulare l'antigene CD3 comincia a migrare verso la membrana cellulare. L'antigene risulta legato alle membrane delle cellule T mature e delle cellule NK, l'antigene non viene espresso in quasi nessun altro tipo di cellula, anche se sembra essere espresso in piccole quantit\u00e0 nelle cellule di Purkinje.\nQuesta alta specificit\u00e0 nell'espressione dell'antigene, combinata con la presenza del CD3 in tutte le fasi di sviluppo delle cellule T, lo rende un marcatore immunoistochimico utile per le cellule T in istologia. L'antigene rimane presente in quasi tutti i linfomi a cellule T e le leucemie, e pu\u00f2 quindi essere utilizzato, tramite marcatura, per distinguere tali patologie da quelle solo apparentemente similari quali le neoplasie linfoidi a cellule B.\nRegolazione.\nLa Fosforilazione dell'ITAM delle catene zeta del CD3,da parte della tirosin chinasi P56lck, conferisce alla catena CD3 la propriet\u00e0 di legare l'enzima ZAP70 (zeta associato), una chinasi importante nella cascata di segnali intracellulari per l'innesco della cellula T.\nInterazioni farmacologiche.\nIl CD3 in quanto necessario all'attivazione dei linfociti T, \u00e8 spesso bersaglio degli anticorpi monoclonali nelle terapie immunosoppressive, per il diabete di tipo 1 e in altre malattie autoimmuni."}
{"id": "233984", "revid": "905101", "url": "https://it.wikipedia.org/wiki?curid=233984", "title": "\u02bfAbd All\u0101h al-\u02bfAzz\u0101m", "text": "\u00c8 il pensatore \"fondamentalista\" cui si ispirarono tanto il saudita Osama Bin Laden quanto l'egiziano Ayman al-\u1e92aw\u0101hir\u012b.\nBiografia.\nNasce a Silat al-Harithiya, nel Governatorato di Jenin, in Palestina, nel 1941. Dopo essersi spostato nel 1967 in Giordania, il giovane al-\u02bfAzz\u0101m si diresse alla volta dell'Arabia Saudita, per giungere infine nel 1979 in Pakistan, paese allora in prima linea nell'opera di organizzazione il contrasto alle forze armate sovietiche, che avevano invaso il confinante Afghanistan.\nQui, nella citt\u00e0 di Pesh\u0101war, egli fond\u00f2 il movimento dei \"Muj\u0101hid\u012bn\", massicciamente finanziato dal Pakistan e dall'Arabia Saudita, per il quale egli riusc\u00ec personalmente a trovare abbondanti sovvenzioni anche negli Stati Uniti, nel periodo 1985-1989, grazie all'aiuto dello \"shaykh\" Tam\u012bm al-\u02bfAdn\u0101n\u012b. \nAl-\u02bfAzz\u0101m mor\u00ec nel 1989 all'et\u00e0 di 48 anni con due suoi figli in seguito a un attentato dinamitardo che fece esplodere la sua autovettura, senza che si potessero identificare con certezza i mandanti della strage. \nAlla sua memoria, l'organizzazione radicale islamica \"al-Q\u0101'ida\" ha chiamato alcuni suoi gruppi militanti \"Brigate \u02bfAbd All\u0101h al-\u02bfAzz\u0101m\"."}
{"id": "233985", "revid": "2217282", "url": "https://it.wikipedia.org/wiki?curid=233985", "title": "Botnet", "text": "Una botnet \u00e8 una rete di computer, solitamente PC, controllata da un botmaster e composta da dispositivi infettati da malware specializzato, detti bot o zombie.\nI dispositivi connessi ad Internet, al cui interno sussistono vulnerabilit\u00e0 nella loro infrastruttura di sicurezza informatica, possono talvolta diventare parte della botnet e, se l'agente infettante \u00e8 un trojan, il botmaster pu\u00f2 controllare il sistema tramite accesso remoto. I computer cos\u00ec infettati possono scagliare attacchi, denominati, Distributed Denial of Service contro altri sistemi e/o compiere altre operazioni illecite, in alcuni casi persino su commissione di organizzazioni criminali.\nApplicazioni delle botnet.\nApplicazioni legali.\nIn generale il termine viene utilizzato per quelle reti in grado di agire con sincronia ed autonomia per fini illegali, ma esistono botnet legali usate per il calcolo distribuito e per studiare la diffusione del malware.\nApplicazioni illegali.\nLe botnet a volte compromettono i computer in cui le difese di sicurezza possono essere violate, come per esempio, credenziali di accesso deboli o corte, firewall mal configurati o software server vulnerabili, per cui il controllo viene ceduto al botmaster, in grado di dirigere le attivit\u00e0 di questi computer tramite protocolli di rete come IRC e HTTP/HTTPS.\nAlcune botnet possono essere affittate da criminali informatici per una variet\u00e0 di scopi, come ricatti, attentati e la conservazione di materiale illecito come ad esempio quello di natura pedopornografica.\nModalit\u00e0 di funzionamento e uso.\nTali malware/trojan specializzati, non appena hanno assunto il controllo del sistema, devono poter fornire al proprio autore i dati fondamentali relativi al sistema infettato. Per fare ci\u00f2 spesso sfruttano, per fornire un accesso esclusivo all'autore, i canali IRC connettendosi ad un canale privato protetto da password. Tramite il canale di chat l'autore \u00e8 in grado di controllare contemporaneamente tutti i sistemi infetti in ascolto sul canale, i quali possono essere anche decine di migliaia e di impartire a questi ordini, richiedendo immagini dello schermo, indirizzo IP o, ad esempio, fornendo l'hostname/IP di una vittima da attaccare tramite DDoS. I botmaster possono anche controllare i computer zombie tramite le sofisticate reti peer-to-peer, persino con Skype, e quindi con protocolli binari e crittografati. Se il bersaglio si trova dietro un firewall ben configurato, per eludere i controlli, \u00e8 anche possibile che venga usato il protocollo HTTP/HTTPS, dato che la porta 80 si trova nella whitelist dei firewall di quasi tutti gli utenti: il collegamento sfrutta un server intermedio specializzato che supporta il protocollo direttamente o lo usa come incapsulamento per altri protocolli che devono restare nascosti.\nQuesti malware sono spesso programmati in modo da spiare il sistema infetto come se fossero spyware, intercettando password ed altre informazioni private ma utili all'attaccante. Possono anche offrire accesso alle macchine infette tramite backdoor oppure offrire servizi proxy che garantiscono l'anonimato in rete a discapito della banda della rete infetta.\nUn uso pi\u00f9 sofisticato delle botnet \u00e8 come proxy verso un sistema compromesso: i bot infatti spesso vengono ripuliti dal malware, ma se l'attaccante installa un server su una di queste macchine e ne perde il controllo il danno per lui pu\u00f2 essere rilevante. Per ridurre queste penalit\u00e0, una tecnica usata recentemente \u00e8 quella del fastflux in cui una macchina fuori dalla botnet fa girare un finto server (per esempio per fare dello spoofing) e le macchine della botnet fungono solo da proxy verso questa macchina.\nCon l'aumentare del numero di sistemi compromessi, l'attaccante pu\u00f2 sfruttare sempre pi\u00f9 potenza di calcolo al fine di indovinare le password dei sistemi che prima risultavano impervi tramite il calcolo distribuito.\nMeccanismi di protezione dai botnet.\nI canali C&amp;C (Command and Control), punto di forza dell'infrastruttura, possono essere anche una debolezza: i mezzi per accedervi devono essere protetti da altri pirati informatici. Questo livello di protezione \u00e8 garantito tramite:\nDomain Fluxing.\nPer evitare che i domini che consentono l'accesso alle macchine infette vengano bloccati, l'attaccante pu\u00f2 usare software che generano dinamicamente nomi di dominio sempre differenti ed usare un proprio sistema DNS. Avendo il controllo sui record DNS, il malware pu\u00f2 scambiare velocemente gli IP a cui puntano i nomi di dominio, puntare domini verso altri domini o ancora rinominare ad intervalli causali i domini seguendo un pattern prevedibile dal malware. Questi sono tutti elementi del \"domain fluxing\", usato spesso assieme ad architetture robuste (come stella, multi-server, gerarchica e randomizzata) per evadere i blocchi delle autorit\u00e0 e dei fornitori di servizi Internet.\nModello client-server.\nIl modello client-server \u00e8 apparso sui primi tipi di Internet botnet ed \u00e8 stato generalmente basato su IRC o su siti web contenenti liste di comandi predefinite. IRC \u00e8 un protocollo testuale facile da implementare e le botnet basate su esso hanno agenti infettanti vantaggiosamente piccoli, che richiedono poca banda di rete e utilizzano metodi semplici per la comunicazione.\nNel caso di botnet IRC, i client infetti si collegano a un server IRC infetto e si connettono a un determinato canale per ricevere i comandi. Il botmaster invia i comandi al canale tramite il server IRC, il client li recupera e li esegue.\nQuesto tipo di canale, per\u00f2, pu\u00f2 essere inibito da semplici filtri basati su parole chiave, anche se l'agente crea nuovi canali di chat casuali: infatti la maggior parte delle grandi botnet usavano domini ed hosting protetto anzich\u00e9 IRC nella loro costruzione (vd. Rustock botnet, Srizbi botnet).\nCon il tempo il modello client-server \u00e8 diventato troppo facile da bloccare ed i botmaster hanno optato per l'uso di protocolli peer-to-peer.\nPeer-to-peer.\nIn risposta agli sforzi effettuati per individuare ed eliminare i botnet IRC, i botmaster hanno iniziato a distribuire malware sulle reti peer-to-peer. Questi bot tendono a utilizzare firme digitali, in modo che solo chi ha accesso alla chiave privata pu\u00f2 avere il controllo delle botnet(Gameover ZeuS, ZeroAccess botnet).\nLe botnet pi\u00f9 recenti operano completamente su reti P2P. Piuttosto che comunicare con un server centralizzato, i bot P2P funzionano sia come un server di distribuzione dei comandi che come un client per riceverli. Questo evita di avere un singolo punto di fallimento, che \u00e8 un problema per le botnet centralizzate.\nPer trovare altre macchine infette, il bot interroga in maniera discreta indirizzi IP casuali fino a quando non riesce a contattare un'altra macchina infetta. Il bot contattato risponde con informazioni come la sua versione del software e la lista dei bot conosciuti. Se una delle due versioni \u00e8 inferiore all'altra, inizia un trasferimento di file per effettuare l'aggiornamento. In questo modo, ogni bot accresce la sua lista di macchine infette e si aggiorna comunicando periodicamente a tutti i bot conosciuti.\nComponenti principali.\nComponente Host.\nI bot sono le macchine compromesse che il botmaster pu\u00f2 controllare a distanza. Un agente dannoso, attivato nelle macchine compromesse, lo rende possibile. L'agente dannoso che consente a una macchina compromessa di essere controllata a distanza da un botmaster, \u00e8 chiamato agente di bot (bot agent). Un agente di bot pu\u00f2 essere un componente di malware autonomo, in forma di un file di libreria di collegamento dinamico (DLL), eseguibile o un pezzo di codice aggiunto al codice malware. La funzione principale dell'agente di bot sono: ricevere i comandi dal botmaster, eseguire attacchi, inviare dati al botmaster.\nComponente di rete.\nIl componente di rete botnet \u00e8 un qualsiasi risorsa online che una botnet utilizza per compiere la sua direttiva.\nComando e controllo (C&amp;C).\nI protocolli di comando e controllo delle botnet sono stati implementati in diversi modi, a partire dagli approcci tradizionali IRC a versioni pi\u00f9 sofisticate.\nTelnet.\nLe botnet telnet utilizzano un semplice protocollo C&amp;C in cui i bot si connettono ad una unit\u00e0 di comando principale che ospita la botnet.\nIl server di controllo scansiona un range di indirizzi IP alla ricerca di server telnet e ssh con credenziali di login di default. Una volta trovate le credenziali di login dei bot, vengono raccolte in una \"lista di infezione\" e, successivamente, vengono infettati tramite script malevoli, eseguiti attraverso ssh, dal server di controllo.\nQuando viene eseguito il comando ssh, il server viene infettato e diventa un componente della botnet tramite il codice malevolo che l'ha infettato. A questo punto il botmaster, attraverso il server di comando principale, \u00e8 in grado di controllare i bot e quindi di poter scatenare attacchi DDoS di grandi dimensioni.\nQuesti tipi di botnet sono stati utilizzati per attaccare grandi siti Web come Xbox Live e PlayStation network da un noto gruppo di cracker chiamato Lizard Squad.\nIRC.\nI canali di comunicazione IRC rappresentano una vecchia forma di chat online. Le reti IRC utilizzano semplici metodi di comunicazione a larghezza di banda ridotta e ci\u00f2 li rende validi per ospitare una botnet. Essendo relativamente semplici nella costruzione sono state usate, con moderato successo, per coordinare attacchi DDoS oppure per inviare migliaia di mail di spam sulla rete.\nIn una chat room \u00e8 possibile trovare molti utenti che possono essere infettati e diventare dei bot; il botmaster potrebbe impartire i comandi attraverso la chat room, riuscendo ad allertare velocemente tutti gli zombi connessi.\nI cracker sono in grado di cambiare continuamente canale per evitare di essere rimossi ma, allo stesso tempo tramite il semplice blocco di determinate parole chiave, si \u00e8 dimostrato semplice arrestare le botnet basate su IRC.\nEssenziale per l'uso delle reti IRC \u00e8 la conoscenza da parte dei bot-client del server IRC, della porta e del canale di comunicazione.\nLe organizzazioni anti-malware sono in grado di rilevare e arrestare server e canali, bloccando in modo efficace le botnet. Quando ci\u00f2 accade, i client rimangono infetti ma dormienti, poich\u00e9 non hanno pi\u00f9 modo di ricevere istruzioni. Per il botmaster questo costituisce una perdita economica; per far fronte a questo problema, una botnet pu\u00f2 essere costituita da diversi server o canali, se uno di essi venisse disabilitato, viene scelto un server o un canale diverso per far s\u00ec che i client si colleghino a un server disponibile e non rimangano orfani. \u00c8 possibile rilevare e interrompere server o canali aggiuntivi sniffando il traffico IRC.\nP2P.\nPoich\u00e9 la maggior parte delle botnet che utilizzano reti e domini IRC possono essere rimosse con il passare del tempo, i cracker si sono spostati verso le botnet P2P per rendere pi\u00f9 difficile la loro rimozione.\nIn una botnet P2P tutti i bot sono connessi tra loro e possono comportarsi sia come server che come client.\nIl cracker o gruppo di cracker che realizza una botnet di questo tipo, inizialmente recluter\u00e0 i membri identificando gli host vulnerabili all'interno di una rete P2P gi\u00e0 esistente e infettandoli attraverso lo scambio di file maliziosi, rendendo il processo di contaminazione molto semplice. Dopo la contaminazione \u00e8 necessario che i bot si connettano agli altri e soprattutto al botmaster per riuscire a ricevere i comandi.\nPer far s\u00ec che un bot si possa connettere alla rete, deve eseguire una fase di bootstrap, che consiste nel connettersi a un server bootstrap il cui indirizzo \u00e8 contenuto all'interno del bot stesso e a cui si connette la prima volta che viene eseguito.\nIl compito di un server bootstrap \u00e8 di mantenere un enorme elenco di indirizzi IP dei nodi. Questi server potrebbero essere rimossi dai garanti della sicurezza, ci\u00f2 non influirebbe i bot gi\u00e0 presenti nella rete ma impedirebbe l\u2019ingresso di nuove infezioni fino alla configurazione di nuovi server.\nUna volta costruita la rete, i bot attendono istruzioni per svolgere azioni illecite o aggiornamenti.\nAlcuni botmaster hanno anche usato la crittografia come metodo per proteggere o bloccare la botnet dagli altri. Il pi\u00f9 delle volte usano una crittografia a chiave pubblica.\nDomini e HTTP.\nMolte botnet utilizzano domini per la loro costruzione, di solito sono ospitati da bulletproof hosting. Questo \u00e8 uno dei primi tipi di C&amp;C.\nUn computer zombie accede a una pagina web o a un dominio appositamente progettati per restituire l\u2019elenco dei comandi di controllo.\nIl vantaggio dell\u2019uso di pagine web o domini come C&amp;C, consiste nel consentire un controllo e un mantenimento con semplice codice che pu\u00f2 essere facilmente aggiornato.\nGli svantaggi dell\u2019utilizzo di questo metodo sono che \u00e8 necessaria una notevole larghezza di banda e che i domini possono essere facilmente sequestrati dalle agenzie governative senza molti problemi. Se i domini che controllano le botnet non vengono sequestrati, divengono obbiettivi facili per attacchi DoS.\nIl DNS fast-flux pu\u00f2 essere usato come un modo per rendere difficile rintracciare i server di controllo. I server di controllo possono anche passare ad altri domini DNS, con gli algoritmi di generazione del dominio utilizzati per creare nuovi nomi DNS per i server controllori.\nAlcune botnet utilizzano servizi di hosting DNS gratuiti come DynDns.org, No-IP.com e Afraid.org per indirizzare un sottodominio verso un server che ospita i bot. Questi servizi DNS gratuiti forniscono indirizzi spesso codificati nel file eseguibile della botnet. La rimozioni di questi servizi pu\u00f2 paralizzare l\u2019intera botnet.\nEsempi notevoli.\nTra le decine di botnet nati negli anni 2000-2010 e di cui nel 2015 non sia ancora stata attestata la completa dismissione, menzioniamo due esempi entrambi diffuse tramite trojan su piattaforme Microsoft Windows:\nLa botnet e la criminalit\u00e0.\nLe botnet sono diventati ultimamente fonte di interesse per la criminalit\u00e0 organizzata. Sono infatti un sistema per guadagnare soldi in modo illegale. I botmaster infatti vendono i servizi dei botnet a clienti che vogliono compiere azioni illegali. Tra le azioni che i botnet hanno a \"catalogo\" ci sono:\nContromisure.\nLa botnet \u00e8 un problema complesso, che richiede una soluzione complessa. La Botnet \u00e8 diversa da qualsiasi altra minaccia di malware, in cui eliminare il malware dall'ospite elimina la minaccia. Una botnet \u00e8 costituita da componenti che sono al di l\u00e0 dell'ospitante, in tal modo eliminando il malware e sistemando la macchina compromessa, non si uccide la botnet. Il processo rimuove semplicemente l'ospite dalla botnet, ma essa \u00e8 ancora viva perci\u00f2, bloccando un botnet non fermer\u00e0 i criminali informatici dalla distribuzione. Questo \u00e8 il motivo per cui la lotta contro le botnet viene combattuta su due fronti: \nIl fronte tecnico.\nIl punto di vista tecnico si concentra nella battaglia sui due componenti principali della botnet: l'host e la rete.\nLa dispersione geografica della botnet significa che ogni ospite deve essere identificato individualmente/rinchiuso/riparato e limitati i benefici di filtraggio. Alcune botnet utilizzano DNS liberi e i servizi di hosting come DynDns.org, No-IP.com, e Afraid.org per puntare un sottodominio verso un server IRC che ospita i bot. Questi servizi DNS gratuiti non ospitano gli attacchi, ma forniscono punti di riferimento. La rimozione di tali servizi pu\u00f2 paralizzare un intero botnet. Alcuni botnet implementano versioni personalizzate dei protocolli molto ben noti. Le differenze tra le implementazioni possono essere utilizzati per il rilevamento di botnet. Ad esempio, Mega-D dispone di una implementazione del protocollo SMTP leggermente modificata per la capacit\u00e0 di test dello spam. Filtrare il server SMTP del Mega-D disabilita l'intero pool di bot che si basano sullo stesso server SMTP.\nIl fronte legale.\nLe persone dietro una botnet devono essere ritenute responsabili delle loro azioni, in modo che sar\u00e0 impedito loro di farlo di nuovo e di fungere da esempio per altri cyber criminali ancora in libert\u00e0.\nElenco storico di botnet.\nI ricercatori dell'Universit\u00e0 della California presero il controllo di una botnet che risult\u00f2 sei volte pi\u00f9 piccola del previsto, questo perch\u00e9 \u00e8 comune che alcuni utenti cambino varie volte il loro indirizzo IP in un giorno. La stima della dimensione della botnet in base al numero di indirizzi IP potrebbe non fornire una rappresentazione accurata della dimensione della botnet."}
{"id": "233989", "revid": "767487", "url": "https://it.wikipedia.org/wiki?curid=233989", "title": "CD4", "text": "La glicoproteina CD4 \u00e8 una proteina transmembrana di 55 kDa presente su linfociti T appunto detti \"CD4formula_1\" o \"Helper\". Riconosce il complesso TCR-MHC di classe II ed \u00e8 necessario insieme con il CD3 e alla catena zeta nella trasduzione del segnale di riconoscimento antigenico. Probabilmente anche in vivo, come in vitro, esplica questa funzione favorendo la formazione di un reticolo di un gran numero di complessi TCR - MHC di classe II - CD3-CD4. La sua presenza riduce l'adesione Th linfocita B se quest'ultimo non presenta alcun antigene. Lega extracellularmente IL-16 e intracellularmente P56lck\nFa parte della famiglia delle immunoglobuline.\n\u00c8 un indicatore dello stadio di differenziazione dei linfociti T.\n\u00c8 presente anche su macrofagi, granulociti e neuroni e la funzione fisiologica che esplica in queste cellule \u00e8 per lo pi\u00f9 incognita, ben pi\u00f9 noto invece \u00e8 il fatto che la proteina, insieme a CCR5 e CXCR4, \u00e8 il recettore a cui si lega il virus HIV.\n\u00c8 anche conosciuta come L3T4 e W3/25.\nHa due siti di N-glicosilazione portando lunghi glicani.\nRuolo dell'EGCG.\n\u00c8 stato dimostrato che l'epigallocatechina-3-gallato (EGCG), il principale flavonoide del t\u00e8 verde, legando con alta affinit\u00e0 il recettore CD4 dei linfociti T helper sul sito dedicato alla gp120 virale (il dominio D1), inibisce il legame e l'ingresso del virus HIV nella cellula stessa. Sono sufficienti concentrazioni fisiologicamente rilevanti di EGCG (0,2 micromol/L). Questo significa che l'EGCG ha un potenziale di applicazione nella terapia contro l'infezione da HIV-1 (AIDS)."}
{"id": "233990", "revid": "559685", "url": "https://it.wikipedia.org/wiki?curid=233990", "title": "Unzione", "text": "L'unzione \u00e8 l'atto dell'ungere il corpo umano o una parte di esso con unguenti, creme, oli a scopi medicamentosi o religiosi.\nTradizione biblica.\nL'unzione nella tradizione biblica consisteva nel versare sulla testa di un eletto dell'olio consacrato. Era riservata ai re ed ai sacerdoti e tra questi, in particolare, al sommo sacerdote.\nAd esempio Samuele unge i primi due re d'Israele, prima Saul: \ne poi Davide: \nIl rito dell'unzione dava al re un carattere sacro e faceva di lui il vassallo di Dio, l'unto di Dio. In effetti il termine ebraico per indicare il re \u00e8 \"messia\", che significa appunto unto.\nL'unzione era anche prevista per i sacerdoti. Dapprima sembra che fosse riservata al solo sommo sacerdote, in seguito la si estese anche agli altri. Ad esempio Mos\u00e8, nel libro dell'Esodo, riceve questo comando riguardo Aronne, primo sacerdote: \nLiturgia cattolica.\nNella liturgia cattolica, durante l'amministrazione di alcuni sacramenti, si unge la fronte e/o altre parti del corpo della persona che riceve il sacramento per infondere consacrazione, per implorare benedizione, per indicare perdono, etc.\nLa Chiesa cattolica utilizza tre tipi di oli: l'olio dei catecumeni, l'olio degli infermi ed il crisma.\nCon l'olio dei catecumeni viene eseguita un'unzione durante il rito del battesimo.\nCon l'olio degli infermi viene unto il malato durante il rito dell'unzione degli infermi.\nIl Crisma \u00e8 utilizzato in diversi sacramenti:\nQuesta unzione \u00e8 l'unica autentica e reale, alla luce degli esiti storici.\nAltri contesti.\nFra i diversi contesti in cui si ricorreva all'unzione, vi era l'incoronazione dei sovrani di Francia, che avveniva tramite un olio tramandato sin dal tempo di Clodoveo I, conservato in una speciale fiala denominata \u00abSanta Ampolla\u00bb. Questa fu conservata per un certo periodo nella tomba di San Remigio e successivamente nell'abbazia di Saint-Remi a Reims, ma venne distrutta durante la Rivoluzione francese.\nIn molte altre religioni l'unzione del corpo o parte di esso si usa per scopi magici di cura, o di trasmissione arcana di forze misteriose."}
{"id": "233992", "revid": "297059", "url": "https://it.wikipedia.org/wiki?curid=233992", "title": "Donn Eisele", "text": "Dopo aver svolto il lavoro di pilota per test di volo, nel 1963 venne assunto dalla NASA con il terzo gruppo degli astronauti scelti.\nL'11 ottobre venne lanciato per il suo primo ed unico volo nello spazio, la missione di Apollo 7. Il lancio fu il primo di un equipaggio effettuato usando un razzo del tipo Saturn, pi\u00f9 precisamente la capsula dell'Apollo era montata in punta al razzo del tipo Saturn 1B.\nDell'equipaggio fecero inoltre parte Walter Schirra e Walter Cunningham. Eisele fu il pilota della missione che venne effettuata per testare l'affidabilit\u00e0 della capsula dell'Apollo nell'orbita terrestre. Dopo 260 ore e 46 minuti di volo, il 22 ottobre 1968 l'Apollo 7 atterr\u00f2 senza problemi nell'Oceano Atlantico.\nEisele fece parte dell'equipaggio di riserva della missione di Apollo 10 nel ruolo di pilota del modulo di comando, prima di lasciare la NASA nel 1972.\nIl 2 dicembre 1987 Eisele \u00e8 deceduto a causa di un infarto. Lasci\u00f2 la seconda moglie Susan, con la quale aveva due figli. Inoltre era padre di quattro figli nati dal primo matrimonio. Venne sepolto nel Cimitero nazionale di Arlington, Virginia.\nMassone, fu membro della Loggia \"Luthor B. Turner\" N. 732 di Columbus."}
{"id": "233996", "revid": "1565034", "url": "https://it.wikipedia.org/wiki?curid=233996", "title": "Benedizione", "text": "La benedizione \u00e8 un'invocazione della grazia e del favore di una o pi\u00f9 divinit\u00e0 su qualcuno o qualcosa. Per estensione, \u00e8 un'invocazione di bene per qualcuno o qualcosa.\nNella religione cristiana e in altre religioni, la benedizione \u00e8 una formula rituale con cui il sacerdote (o ministro di Dio, ma anche il capofamiglia o patriarca) invoca la protezione e la grazia di una divinit\u00e0 su persone o cose. Per alcune religioni \u00e8 l'azione che un uomo investito di uno speciale potere sacerdotale pu\u00f2 esercitare su altre persone o cose affinch\u00e9 queste ultime abbiano il \"favore divino\". Come indica la parola, la benedizione pu\u00f2 comprendere formule verbali, anche se spesso s'accompagna con gesti (nelle liturgie cristiane l'aspersione o il segno della croce fatto con tre dita).\nNella Bibbia.\nNella Bibbia \"benedizione\" traduce, per l'Antico Testamento: \u05d1\u05bc\u05e8\u05db\u05d4 (ber\u00e2k\u00e2h) e per il Nuovo Testamento \u03b5\u1f50\u03bb\u03bf\u03b3\u03af\u03b1 (eulogia) e \u03b5\u1f50\u03bb\u03bf\u03b3\u03ad\u03c9 (euloge\u014d), un \"parlare bene di\", raccomandare, da cui il nostro \"elogio\", adorazione riverente, beneficio.\nAntico Testamento.\nNell'Antico Testamento la benedizione di Dio \u00e8 spesso considerata sotto l'aspetto dell'agire di Dio sul piano della vita terrena: incremento della famiglia, abbondanza di figli, lunga vita, raccolti abbondanti, ecc. (Genesi 1:22; Deuteronomio 33:13 ss.; 2 Samuele 6:11 ecc). Non va, per\u00f2, dimenticato che sotto la figura di beni terreni (fecondit\u00e0 della terra ecc.) vengono indicati anche beni che stanno \"al di l\u00e0\" della sfera puramente terrena. Esempio tipico \u00e8 Genesi 27, la benedizione di Isacco e Giacobbe, alla luce di Ebrei 11:20: \"Per fede Isacco benedisse Giacobbe ed Esa\u00f9, riguardo a cose future\". Nei libri sapienziali, la Sapienza stessa viene considerata come la pi\u00f9 ambita benedizione. Nei libri del basso Giudaismo (libri apocalittici), la giustizia e la pace sono considerati segni delle future benedizioni messianiche. In Ges\u00f9, il concetto di benedizione trova poi la sua espressione pi\u00f9 profonda e spirituale soprattutto nelle beatitudini.\n\u00c8 Dio che benedice. Anche quando la benedizione \u00e8 pronunciata da uomini, bisogna tener presente che si tratta pur sempre di benedizione divina. Dio si serve di uomini per elargire la sua benedizione; in questo senso l'uomo pu\u00f2 essere \"di benedizione\" per altri. Cos\u00ec Melchisedec benedice Abramo (Genesi 14:18,19), Giosu\u00e8 benedice Caleb (Giosu\u00e8 14:13),\" \"tutte le nazioni saranno benedette in Abramo\"\" (Genesi 18:18) e \"Tutte le famiglie saranno benedette in te [Isacco] e nella tua progenie\" (Genesi 28:14). Dio, cos\u00ec, benedice la casa dell'Egiziano \"per amore di Giuseppe\" (Genesi 39:5); ed infine in questo senso, che \u00e8 Dio che benedice, va compresa l'affermazione di Zaccaria 8:13: \"\"Sarete una benedizione\".\"\nBenedicendo determinate persone ed affidando loro una missione, Dio le lega a S\u00e9 in modo tutto particolare: \"Benedir\u00f2 quelli che ti benediranno e maledir\u00f2 chi ti maledir\u00e0\" (Genesi 12:2-3). Sorge a tale proposito naturale l'idea del Patto. Che Dio resti sempre Lui il \"Signore\" della benedizione, risulta anche dal racconto di Balaam (Numeri 22-24). Dio impedisce a Balaam di benedire o maledire secondo il suo beneplacito; egli \u00e8 costretto a benedire unicamente chi Dio ha determinato di benedire (23:20). La benedizione di Dio \u00e8 irrevocabile (23:20); vedi pure Genesi 27: Isacco benedice Giacobbe. Anche negli altri casi enumerati dalla Bibbia appare chiaro che \u00e8 sempre Dio che concede la benedizione (Genesi 39:5; Deuteronomio 33:1-7; 11:15; 33:13-23; Salmi 129:8; Proverbi 10:22). Dio ne \u00e8 il dispensatore unico e sovrano (Levitico 25:21; Deuteronomio 28:8). In alcuni passi dell'Antico Testamento \u00e8 posta in luce la stretta relazione fra osservanza della Legge e benedizione di Dio (Deuteronomio 7:13; 27:12 ss).\nCome atto di culto. Il gesto di alzare le mani in atto di benedizione era frequente in Israele. In Levitico 9:22 \u00e8 detto: \"Poi Aaronne alz\u00f2 le sue mani verso il popolo e lo benedisse; dopo aver fatto il sacrificio per il peccato, l'olocausto e i sacrifici di ringraziamento discese dall'altare\". L'atto della benedizione era compiuto dai sacerdoti e dai leviti (2 Cronache 30:27) ed anche dai re (2 Samuele 6:18; 1 Re 8:14).\nUna delle forme pi\u00f9 antiche di benedizione cultuale pu\u00f2 essere considerata quella in occasione dei sacrifici (1 Samuele 9:13). La formula classica di benedizione in Israele \u00e8 contenuta nel libro dei Numeri 6:23-27: \"L'Eterno ti benedica e ti custodisca! L'Eterno faccia risplendere il suo volto su di te e ti sia propizio! L'Eterno rivolga il suo volto su di te e ti dia la pace!\".\nNel Nuovo Testamento.\nNel Nuovo Testamento rimaniamo nel medesimo ordine di idee dell'Antico Testamento (tenendo sempre presente il capovolgimento Evangelo-Legge). Vedi la benedizione di Simeone (Levitico 2:34) e in special modo nell'epistola agli Ebrei (6:7,14; 7:1,6,7; 11:20,21; 12: 17). Il passo di 1 Corinzi 14:16 va esaminato alla luce del problema della glossolalia. Per quel che concerne \"il calice delle benedizioni\" di 1 Corinzi 10:16 vedi Santa Cena.\nGes\u00f9 benedice i fanciulli (Marco 10:16) ed i suoi discepoli al momento dell'ascensione (Luca 24:50-51). In Atti 3: 26 \u00e8 detto che Dio ha \"suscitato il suo Servitore e l'ha mandato per benedirvi\". In Efesini 1:3 \u00e8 detto che Dio \"ci ha benedetti di ogni benedizione spirituale nei luoghi celesti in Cristo\". Paolo parla della \"pienezza delle benedizioni di Cristo\" (Romani 15:29).\nAdempimento della promessa. Nella missione di Paolo alle genti si attua, in Cristo, l'adempimento della promessa fatta ad Abramo. Cfr. Genesi 12:3 e Galati 3:8: \"\"Affinch\u00e9 la benedizione di Abramo venisse sui gentili\", \"in Cristo\"\" (14). Cfr. pure Atti 3:25 con Genesi 22:18.\nNel culto cristiano. Il Nuovo Testamento contiene varie formule di benedizione che erano di frequente uso nelle assemblee delle chiese (Galati 6:18; Filippesi 4:23; 1 Corinzi 16:23; 2 Corinzi 13:13).\nNel Cattolicesimo.\nEsistono varie tipologie di benedizioni utilizzate per diversi momenti della vita o in relazione a diversi tipi di oggetti o beni, sacri o per uso profano. Le formule di benedizione, unitamente a stralci della Bibbia e preghiere appropriate sono raccolte in un rituale noto come Benedizionale.\nDi particolare rilievo sono la:\nI riti di benedizione appartengono ai Sacramentali della Chiesa. Ad un primo livello si distinguono in: benedizione delle persone, delle dimore e attivit\u00e0 dell'uomo, degli arredi e suppellettili, benedizioni riguardanti la devozione popolare e altre circostanze.\nSecondo il Benedizionale pubblicato dalla C.E.I. nel 1963, la ministerialit\u00e0 della Chiesa \u00e8 esercitata da \"sacerdoti e diaconi e, in casi particolari, non senza uno speciale mandato del vescovo, anche da laici, uomini e donne, in forza dei Sacramenti che consacrano il loro stato di vita e la loro missione\".\nNegli insegnamenti di Ges\u00f9 si distinguono benedizioni, maledizioni, promesse e istruzioni, dipendenti dalla libera scelta del singolo in merito all'Nuova Alleanza stabilita dal Figlio d'umo e di Dio, fra il genere umano e il Padre Dio.\nPur essendo precluso l'accesso al sacramentale della benedizione, qualsiasi cristiano battezzato (e non) pu\u00f2, in caso di necessit\u00e0, celebrare validamente il Sacramento del Battesimo, che produce l'effetto di una maggiore grazia divina rispetto alla benedizione:\nIl battesimo \u00e8 associato ad un tipo di sacerdozio, detto battesimale, distinto da quello ministeriale che si trasmette mediante il Sacramento dell'Ordine. La grazia sacramentale del battesimo conferisce la remissione dei peccati pregressi del battezzato, cos\u00ec come la partecipazione ad una funzione esorcistica. Nel Nuovo Testamento il potere di esorcizzare i demoni si riscontra nei seguenti passi:\nMentre la benedizione produce un effetto temporaneo ed \u00e8 ripetibile nel tempo, il potere di rimettere i peccati e di esorcizzare i demoni sono effetto del Sacramento del Battesimo e dell'Ordine, e di una grazia sacramentale diretta al singolo, di tipo permanente e irrevocabile, unica, irripetibile, non rinnovabile.\nNell'Ebraismo.\nNella religione ebraica esistono varie forme e diversi tipi di benedizione, in ebraico \"Berakhah\", \u05d1\u05e8\u05db\u05d4. La benedizione \u00e8 recitata in momenti particolari durante una preghiera, una cerimonia o altra attivit\u00e0, specialmente prima e dopo la consumazione di cibo. La funzione di queste benedizioni \u00e8 quella di riconoscere Dio come fonte di tutte le benedizioni. Una \"berakhah\" tipicamente inizia con le parole, \"Benedetto Tu, Signore nostro Dio, Re dell'universo...\" La benedizione quindi \u00e8 direttamente associata a Dio e procede da Dio: esprime il conferimento di un augurio a qualcuno che possa ricevere il favore divino.\nL'ebraismo insegna inoltre che il cibo sia in ultima analisi un dono del Signore, Dio, e che consumando cibo legittimo il fedele debba esprimere gratitudine a Dio recitando la benedizione appropriata. La Legge ebraica non limita la recita di benedizioni solo a classi specifiche di ebrei, bens\u00ec raccomanda che benedizioni specifiche siano dette in specifiche occasioni, come per esempio le donne principalmente recitano una benedizione accendendo le candele del Shabbat.\nUna delle prime occasioni di benedizione nella Bibbia ebraica (\"Tanakh\") \u00e8 nel Libro della Genesi dove Dio ordina ad Abramo di lasciare il pese e gli dice:\nLa Benedizione sacerdotale \u00e8 enunciata in :\nIslam.\nL'islam non riserva benedizioni a persone specifiche, ma spesso i devoti pronunciano \"pace e benedizioni di su lui\" quando nominano Maometto o uno dei profeti. I musulmani inoltre si salutano tra loro con una benedizione ogni volta che si incontrano o si lasciano ( \"al-sal\u0101m[u] \u02bfalaykum wa rahmat[ul]-l\u0101h[i] wa barak\u0101tu[h]\" - che significa \"la pace, la misericordia e le benedizioni di Dio siano su di voi).\nLo stato interiore di grazia e benedizione viene chiamato \"barakat\" o \"baraka\".\nInduismo.\nNell'induismo \"P\u016bj\u0101\" (devanagari \u092a\u0942\u091c\u093e) (dal sanscrito \"reverenza\") \u00e8 un termine che genericamente indica un atto di adorazione verso una particolare forma della Divinit\u00e0, che pu\u00f2 esprimersi in un'offerta, un culto, una cerimonia o un rito \u2013 ma pu\u00f2 essere rivolta anche verso persone importanti o ospiti speciali come benedizione.\nL'atto si modella sull'idea di fare un dono o offerta ad una divinit\u00e0 o persona importante, ricevendone l'approvazione (\"Ashirv\u0101d\"). Eseguire la Puja richiede di circolare intorno ad una divinit\u00e0 o persona con un \"piatto Arathi\" o \"lampada Arathi\" e il rituale viene generalmente accompagnato da vari canti di lode verso la divinit\u00e0 o persona. Durante l'esecuzione, si suppone che il piatto o la lampada acquisiscano la potenza della divinit\u00e0. Il sacerdote fa circolare piatto o lampada tra gli astanti. Questi pongono le proprie mani unite a coppa sopra la fiamma e poi alzano i palmi verso la fronte\u00a0\u2013 la benedizione purificatrice, trasferita dall'immagine della divinit\u00e0 alla fiamma, passa ora al devoto.\nDurante il rituale \"naivedya\", il devoto presenta un'offerta composta di sostanza materiale, come fiori, frutta o dolci. La divinit\u00e0 poi \"apprezza\" o assaggia una porzione dell'offerta, che \u00e8 quindi nota temporaneamente col nome \"bhogya\". Questa, investita di divinit\u00e0, \u00e8 chiamata \"pras\u0101da\", e viene ricevuta dal devoto che la mangia, indossa, ecc. Pu\u00f2 essere la stessa sostanza offerta inizialmente, o donativi offerti da altri e poi ridistribuiti ad ulteriori devoti. In molti templi, sono dispensati diversi tipi di \"prasada\" (per esempio, nocciole, dolciumi).\n\"Dar\u015bana\" in qualit\u00e0 di sostantivo neutro possiede numerosi significati che vanno dalla \"vista\" (nel senso di azione del vedere o contemplare; dalla radice \"d\u1e5b\u015b\" \"vedere\"), all'\"indagine\", al \"discernimento\", all'\"opinione\", alla \"dottrina\". \u00c8 spesso usato come \"visioni del divino\", cio\u00e8, di un dio o una persona santa o un artefatto sacro. Uno pu\u00f2 \"ricevere dar\u015bana\" della divinit\u00e0 nel tempio, o da una persona santa, come un grande guru. Il tocco dei piedi (\"pran\u0101ma\") \u00e8 una dimostrazione di rispetto ed \u00e8 di sovente una parte integrale del \"dar\u015bana\". I bambini toccano i piedi degli anziani di famiglia, mentre persone di tutte le et\u00e0 usano piegarsi a toccare i piedi di un grande guru, di una murti (icona) di un Deva (Dio) (come R\u0101ma o Krishna).\nEsiste una connessione speciale tra il fedele ed il guru durante P\u016bj\u0101, in cui il primo pu\u00f2 toccare i piedi del secondo in rispetto (\"Pran\u0101ma\"), o rimuovere la polvere dai piedi del guru prima di toccarsi il capo.\nUn'altra tradizione \u00e8 \"V\u0101han puj\u0101\" (hindi) o \"V\u0101gana poojai\" (tamil: ) \"benedizione del veicolo\", che \u00e8 un rituale eseguito quando uno acquista una nuova auto."}
{"id": "233997", "revid": "84184", "url": "https://it.wikipedia.org/wiki?curid=233997", "title": "CD5", "text": "La glicoproteina CD5 \u00e8 una proteina transmembrana di 67 kDa (58 se misurato in un gel di poliacrilamide non riducente) presente su Linfociti T e una piccola popolazione di linfociti B1 e timociti.\nMolecola costimolatoria accessoria, tramite la quale viene esercitata una modulazione sul segnale trasdotto dai complessi TCR e BCR. La proteina esercita un'azione diversa a seconda del tipo cellulare esercitando un'azione eccitatoria (B1 e timociti) o inibitoria (T mature) modulando la risposta di questi ultimi all'IL-1\nFa parte della superfamiglia dei recettori scavenger possedendo nella parte extracitoplasmatica tre domini di questo tipo, che mostrano un basso grado di omologia tra le specie. Ha un dominio intracellulare altamente conservato che presenta molti siti per la fosforilazione inclusi in sequenze ITAM-like.\nViene usato come marker per i linfociti B1 della leucemia a cellule capellute e per sottopopolazioni proliferanti di linfociti B autoreattivi nell'artrite reumatoide, sindrome di Sj\u00f6gren DM1, morbo di Graves. Nei linfociti T prelevati dopo un trapianto di midollo osseo viene persa la positivit\u00e0 per l'antigene e questo correla con una GVHD.\nLa sua attivazione e fosforilazione conduce ad un rilascio di DAG e di Calcio che attiva la proteinchinasi C.\n\u00c8 anche conosciuta come:"}
{"id": "233998", "revid": "224289", "url": "https://it.wikipedia.org/wiki?curid=233998", "title": "Incarnazione", "text": "Per incarnazione si intende in genere la discesa dell'anima in un corpo dopo il concepimento oppure una caduta dovuta a una colpa originaria. Pu\u00f2 essere intesa anche come un atto di personificazione, ovvero l'assunzione di una forma umana da parte di un essere spirituale, divino. Su un piano filosofico pu\u00f2 significare invece la rappresentazione concreta di un concetto astratto.\nIncarnazione nel Cristianesimo.\nNel Cristianesimo l\"'Incarnazione\" per eccellenza indica l'assunzione della natura umana da parte della seconda persona trinitaria, cio\u00e8 il Verbo, che si sarebbe fatto uomo in Ges\u00f9 Cristo. La dottrina cattolica dell'Incarnazione \u00e8 cos\u00ec riassunta nel simbolo niceno-costantinopolitano:\nI Vangeli fanno coincidere l'Incarnazione con il momento del concepimento del Cristo; questo avvenne durante l'Annunciazione, non appena sua madre Maria, dopo aver avuto la visione di un arcangelo chiamato Arcangelo Gabriele, accett\u00f2 l'annuncio del suo concepimento verginale con le parole: \u00abEccomi, sono la serva del Signore, avvenga di me quello che hai detto\u00bb (Luca ). Secondo la dottrina cristiana Adamo ed Eva, i progenitori dell'umanit\u00e0 nella tradizione biblica, avrebbero commesso un peccato di disubbedienza a Dio. Di conseguenza, a causa di questo peccato originale ogni essere umano nascerebbe peccatore per via della trasmissione ereditaria di questa colpa. Pertanto, secondo tale dottrina, il Cristo si incarn\u00f2 al fine di redimere l'umanit\u00e0 dai peccati commessi, da quello originale in particolare, assumendone le colpe ed espiandole con la sofferenza provocata dalla sua crocifissione.\nIn diverse altre religioni vi sono credenze secondo le quali quali una divinit\u00e0 pu\u00f2 incarnarsi in forma umana (vedi ad esempio il concetto di \"avatar\" nell'induismo). In molte tradizioni iniziatiche inoltre esiste il concetto della deliberata espiazione da parte di un maestro spirituale, di colpe o sofferenze sopportate dai propri discepoli."}
{"id": "234001", "revid": "432882", "url": "https://it.wikipedia.org/wiki?curid=234001", "title": "Eels", "text": "Gli Eels sono una band alternative rock statunitense composta da Mark Oliver Everett, meglio conosciuto con lo pseudonimo di Mr. E o E, attorno al quale ruotano numerosi musicisti. La storia degli Eels \u00e8 in pratica la storia della tormentata vita dell'eclettico frontman.\nStoria.\nEverett nasce nel 1963 nello stato della Virginia. Nel 1982 la morte del padre (il noto fisico Hugh Everett III, creatore dell'Interpretazione a molti mondi della Meccanica quantistica), il cui cadavere viene rinvenuto proprio dal giovanissimo Mark, complica ulteriormente un'adolescenza vissuta tra il dramma della sorella, che soffre di gravi disturbi psichici (alimentati anche dalla dipendenza da sostanze stupefacenti), e problemi socio-familiari, che non fanno che rafforzare il legame tra i due.\nMark, dopo aver frequentato l'universit\u00e0 di Richmond in Virginia, si trasferisce a Los Angeles dove lavora prima ad un autolavaggio, poi come tecnico del suono e assistente al backstage. In questi anni, rinchiudendosi nella cantina di casa con un registratore a quattro tracce, si cimenta in numerose registrazioni che lo porteranno, nel 1991, a firmare un contratto con la Polydor, sotto la quale escono due album solisti che entrano facilmente nel circuito indie, \"A Man Called E\" e \"Broken Toy Shop\". Nel 1995 Mark Everett incontra il bassista Tommy Walters ed il batterista Butch con i quali dar\u00e0 vita al progetto Eels.\n\"Beautiful Freak\".\n\"Beautiful Freak\" esce nel 1996 con la DreamWorks di Steven Spielberg. L'album \u00e8 il manifesto dei disadattati o, come lo ha definito la band: \"It's the celebratory side of being a freak\". Racchiude in s\u00e9 influenze molto varie che vanno dal grunge all'hip-hop ed \u00e8 capace di parlare al cuore cos\u00ec come aveva fatto due anni prima Beck con \"Loser\". Il disco raggiunge un discreto successo sia in America che in Europa grazie ai singoli \"Novocaine for the Soul\" e \"Susan's House\", inoltre la canzone \"My Beloved Monster\" fa parte della colonna sonora di \"Shrek\" (gli Eels contribuiranno anche alla colonna sonora di \"Shrek II\" con il brano \" Need Some Sleep\").\nNello stesso anno, la sorella di Everett, Elizabeth, muore suicida.\n\"Electro-Shock Blues\".\nDi fronte al tragico evento Everett elabora un modo del tutto personale per sconfiggere il dolore: scrive canzoni allegre su temi tristi e canzoni tristi sulla felicit\u00e0 e il risultato \u00e8 raccolto nell'album capolavoro degli Eels, \"Electro-Shock Blues\". Uscito nel 1998 l'album \u00e8 sostanzialmente un'opera personale di \"E\" in cui figurano diversi musicisti occasionali (lo stesso Tommy Walters aveva lasciato la band l'anno prima). Il contesto eccentrico di \"Beautiful Freak\" lascia il posto a funesti blues (\"Going to Your Funeral Part I\"), effetti rintronanti (\"Last Stop, This Town\") e accordi ipnotici (\"Elizabeth on the Bathroom Floor\").\nLa madre di Everett, malata di cancro, muore durante il tour di \"Electro-Shock Blues\", e per \"E\" la musica sar\u00e0, ancora una volta, l'unico rimedio per combattere il dolore.\n\"Daisies of the Galaxy\".\n\"Daisies Of The Galaxy\" \u00e8 un album complessivamente pi\u00f9 allegro del precedente e si avvale della partecipazione di una serie di ottimi musicisti: Peter Buck dei R.E.M., Grant Lee Philips e Michael Simpson dei Dust Brothers. Il primo compare in \"Estate Sale\", mentre Simpson scrive con Mr.E il primo singolo dell'album (\"Mr. E's Beautiful Blues\") che ha la particolarit\u00e0 di non essere una vera e propria traccia dell'album ma di apparire come ghost track.\nL'aggiunta di \"Mr. E's Beautiful Blues\" alla tracklist di \"Daisies of the Galaxy\" fu imposta alla band dalla casa discografica, che non era parsa entusiasta del materiale proposto per la pubblicazione; l'inclusione di questo brano, scritto successivamente, fu una pregiudiziale per la pubblicazione del disco; la band accett\u00f2, trovando il compromesso di farne una ghost track separata da 20 secondi di silenzio dalla originaria conclusione del lavoro (\"Selective Memory\"). L'album, uscito nel 2000 durante la campagna elettorale tra Al Gore e George W.Bush, si ritrov\u00f2 al centro delle cronache americane dopo che i repubblicani accusarono i democratici (che lo regalarono in una loro convention) di diffondere materiale diseducativo poich\u00e9 contenente espressioni volgari. Gli Eels pubblicarono cos\u00ec una versione \"censurata\", nella quale la struggente \"It's a Motherfucker\" divent\u00f2 \"It's a Monstertrucker\". In alcuni brani del disco, E suona lo stesso piano che Neil Young us\u00f2 per il suo \"After The Gold Rush\". Per il tour di promozione del disco Mr.E e Butch elaborarono l'idea di un'orchestra di sei elementi che vide inoltre la partecipazione di Lisa Germano.\n\"Souljacker\".\nIn \"Souljacker\", l'album pi\u00f9 eminentemente \"rock\" degli Eels, Mr.E scrive la maggior parte delle canzoni con John Parish, chitarrista della band di PJ Harvey. Il disco usc\u00ec nel settembre del 2001 in Europa mentre in America l'uscita venne posticipata al marzo del 2002 a causa del \"look\" da terrorista di \"E\" nella copertina decisamente poco consono all'opinione pubblica americana di quel periodo (siamo proprio nel periodo post-attacco alle Torri Gemelle).\n\"Shootenanny!\".\nNel 2003 esce l'album \"Shootenanny!\", registrato live in studio in soli 10 giorni. \"Saturday Morning\" esce come singolo. Subito dopo la registrazione Butch lascia il gruppo per andare a suonare con Tracy Chapman, ed \u00e8 sostituito con Puddin. Nel 2003 gli Eels si esibiscono in un grande tour, \"The Tour of Duty\". La band in quel tour era composta da \"E\", Shon 'Golden Boy' Sullivan (chitarra), Kool G Murder (basso) e Puddin (batteria). Successivamente Golden Boy ha lasciato il gruppo per lavorare al proprio progetto, \"Goldenboy\", ed \u00e8 stato sostituito con Chet Atkins III. Nello stesso anno \"E\" compone la colonna sonora del film Levity.\n\"Blinking Lights and Other Revelations\".\nIl 26 aprile del 2005 esce \"Blinking Lights and Other Revelations\", per una nuova etichetta, la Vagrant Records. Si tratta di un doppio CD da 33 canzoni, con i contributi di Tom Waits, Peter Buck e John Sebastian (\"The Lovin' Spoonful\"); una sorta di concept-album che rilegge tutta l'evoluzione artistica e personale di Mr.E. Un foglio col testo scritto a mano della canzone \"In the Yard, Behind the Church\", \u00e8 stato venduto su eBay per beneficenza, con un'offerta vincente di $544. Nel primo tour di supporto all'album, dal titolo \"Eels With Strings\", ha visto \"E\" alla chitarra acustica, organo e pianoforte, accompagnato da Alan 'Big Al'Hunter al piano e contrabbasso, Chet Lyster (anche conosciuto come Chet Atkins III o 'The Chet') alla chitarra, mandolino, pedal steel, e batteria e il quartetto d'archi formato dai violinisti Paloma Udovic e Julie Carpenter, Heather Lockie alla viola e Ana Lenchantin al cello. Dal tour \u00e8 scaturito un album live, \"\", registrato a New York ed uscito a febbraio 2006 in CD e DVD. Nel gennaio 2008 \u00e8 stata pubblicata, in Gran Bretagna e successivamente in America, l'autobiografia di Mr. E, significativamente intitolata \"Things the grandchildren should know\", come il brano che chiude gli ultimi due lavori (\"Blinking Lights and Other Revelations\" e \"Live at Town Hall\").\n\"Parallel Worlds, Parallel Lives\".\nIl toccante documentario televisivo del 2007 \"Parallel Worlds, Parallel Lives\" (BBC Scotland / BBC Four) segue \"E\" mentre parla con colleghi del padre e con altri fisici, cerca di capire la teoria del padre, e affronta le sue tragedie familiari."}
{"id": "234003", "revid": "767487", "url": "https://it.wikipedia.org/wiki?curid=234003", "title": "Super Pac-Man", "text": "Super Pac-Man \u00e8 un videogioco arcade pubblicato dalla Namco nel 1982, primo seguito ufficiale di \"Pac-Man\", ma collocato come terzo episodio della serie dopo \"Ms. Pac-Man\", che era stato pubblicato prima, ma non da Namco. Nonostante apportasse diverse innovazioni, non si avvicin\u00f2 neppure al grande successo ottenuto da \"Ms. Pac-Man\".\n\"Super Pac-Man\" venne convertito per diversi sistemi domestici, tra cui Commodore 64 e MS-DOS, ma non tanto numerosi quanto le conversioni dei giochi precedenti della serie.\nModalit\u00e0 di gioco.\nCome nel titolo originale, si controlla Pac-Man che pu\u00f2 muoversi nelle quattro direzioni all'interno di un labirinto simmetrico a schermo fisso, ma il gameplay in questo terzo capitolo viene completamente rinnovato. Non ci sono pi\u00f9 palline da mangiare ma chiavi. Le chiavi, una volta fagocitate, serviranno per sbloccare le zone del labirinto bloccate dalle porte rosa; ogni chiave sblocca una specifica porta appena viene presa. Lo scopo finale \u00e8 quello di mangiare tutto il cibo presente nelle zone bloccate dell'arena di gioco, evitando gli stessi quattro fantasmi di \"Pac-Man\".\nIn aggiunta ai classici power-up che permettono temporaneamente a \"Pac-Man\" di mangiare i fantasmi, in questo gioco ne \u00e8 stato introdotto un nuovo tipo: due grandi palle verdi trasformeranno temporaneamente il semplice Pac-Man in \"Super Pac-Man\". In questo stato il giocatore raddoppia la sua grandezza, pu\u00f2 aumentare la sua velocit\u00e0 tenendo premuto il pulsante, e pu\u00f2 sfondare le porte senza bisogno di sbloccarle con le chiavi. Sempre nello stato \"Super\", il giocatore \u00e8 immune agli attacchi dei fantasmi, ma non pu\u00f2 tuttavia mangiarli senza l'aiuto del primo power-up. Al centro del labirinto pu\u00f2 apparire una stella che \u00e8 un bonus di solo punteggio.\nA ogni livello cambia il tipo di cibo da raccogliere (pi\u00f9 avanti ci sono anche oggetti non commestibili), mentre la forma del labirinto e la disposizione degli oggetti rimane la stessa. Periodicamente si accede a livelli bonus dove non ci sono fantasmi, ma si ha poco tempo per riuscire a mangiare tutto e ottenere punti extra. Dopo alcuni livelli ci sono anche le semplici scenette animate di intermezzo tipiche dei primi giochi della serie di \"Pac-Man\".\nConversioni.\nIn Giappone \"Super Pac-Man\" venne pubblicato ufficialmente per i computer Sord M5, con il titolo \"Power Pac\", e Casio PV-2000, con il titolo \"Mr. Packn\".\nLe conversioni per Atari 8-bit e Atari 5200, prodotte dalla Atari intorno al 1984, rimasero allo stadio di prototipo.\nNel 1988 venne pubblicato per Commodore 64 e MS-DOS dalla Thunder Mountain, etichetta economica appartenente alla statunitense Mindscape.\nA partire dal 1996 venne incluso in molte raccolte della serie \"Namco Museum\" per piattaforme pi\u00f9 moderne, come PlayStation e Wii.\nPer Game Boy Color usc\u00ec solo nella raccolta \"Ms. Pac-Man: Special Color Edition\" del 1999 insieme a \"Ms. Pac-Man\"; la peculiarit\u00e0 di questa versione \u00e8 la visuale ridotta a una porzione del labirinto alla volta, con scorrimento multidirezionale.\nA met\u00e0 degli anni 2000 venne compreso in diversi modelli delle console dedicate Namco Plug &amp; Play.\nNamco pubblic\u00f2 una conversione per Windows Mobile nel 2007.\nLa statunitense Handmark pubblic\u00f2 una conversione ufficiale per BlackBerry nel 2008, all'interno della linea \"Pac-Man Fever\"."}
{"id": "234004", "revid": "1543377", "url": "https://it.wikipedia.org/wiki?curid=234004", "title": "Preghiera", "text": "La preghiera \u00e8 una delle pratiche comuni in molte religioni. Essa consiste nel rivolgersi alla dimensione del sacro con la parola o con il pensiero; gli scopi della preghiera possono essere molteplici: invocare, chiedere un aiuto, chiedere una grazia, chiedere perdono, lodare, ringraziare, santificare, o esprimere devozione o abbandono. La preghiera \u00e8 solitamente considerata come il momento in cui una persona 'parla' al sacro, mentre la fase inversa \u00e8 la meditazione, durante la quale \u00e8 il sacro che 'parla' alla persona.\nLa preghiera pu\u00f2 essere \"vocale\" o \"mentale\", \"personale\" o \"comunitaria\", \"libera\" oppure \"liturgica\"; solitamente quest'ultima forma si ritrova come preghiera scritta (o comunque tramandata in qualche modo). La preghiera pu\u00f2 essere distinta anche in \"privata\" o \"pubblica\": la prima viene fatta dai fedeli a nome proprio, la seconda viene fatta a nome della comunit\u00e0 (come l\"'ufficio divino\" dei cattolici, che viene recitato non in nome proprio, ma in nome di tutta la Chiesa).\nUna delle forme di preghiera pi\u00f9 diffuse \u00e8 il canto devozionale.\nLa preghiera nel cristianesimo.\nLa preghiera \u00e8 considerata molto importante nel cristianesimo. La preghiera del Padre nostro, che secondo il racconto dei Vangeli fu insegnata dallo stesso Ges\u00f9 ai suoi discepoli, costituisce un modello di preghiera per tutti i cristiani. Vari passi del Nuovo Testamento esortano alla preghiera: \u201cnon siate in ansiet\u00e0 per cosa alcuna, ma in ogni cosa le vostre richieste siano rese note a Dio mediante preghiera e supplica, con ringraziamento\u201d (Filippesi, 4:6-7); \u201cnon cessate mai di pregare\u201d (1 Tessalonicesi 5:17); \u201csiate dunque moderati e sobri per dedicarvi alle preghiere\u201d (Pietro 4:7); \u201cperseveranti nella preghiera\u201d (Romani 12:12); \u201cperseverate nella preghiera, vegliando in essa con ringraziamento\u201d (Colossesi, 4:2); ecc. \nTutte le testimonianze della Parola di Dio sulla preghiera, indicano di rendere la preghiera una massima priorit\u00e0 della vita del cristiano.\nCome afferma il Messale romano nelle parole di introduzione al \"Sanctus\", la stessa vita eterna in Paradiso delle anime non dannate \u00e8 una preghiera senza fine, un inno di lode e gloria al Volto di Dio, \"insieme\" ai santi angeli e alle sante anime degli altri defunti gi\u00e0 salvati.\nPer la secolare tradizione cristiana, la giaculatoria \u00e8 un tipo di preghiera semplice e chiara, adatta ai fedeli di ogni et\u00e0. Il sentimento sincero e intenso tipico della devozione popolare, pure nella semplicit\u00e0 della sua forma e del suo contenuto, la rendono una preghiera gradita e potenzialmente efficace al pari delle altre preghiere pi\u00f9 lunghe, complete e note.\nSecondo la dottrina cattolica, quando una persona prega si eleva a Dio in modo cosciente. La preghiera, dice il Crisostomo, \u00e8 un'ancora sicura a chi sta in pericolo di naufragare; \u00e8 un tesoro immenso di ricchezze a chi \u00e8 povero; \u00e8 una medicina efficacissima a chi \u00e8 infermo; ed \u00e8 una custodia certa a chi vuol conservarsi in santit\u00e0\". La preghiera dovrebbe essere una abitudine quotidiana di tutti e permette di aprire un canale di comunicazione con Dio, che dona in cambio una sensazione di pace e serenit\u00e0. Dio \u00e8 sempre pronto ad ascoltarci in ogni attimo della vita e pu\u00f2 risponderci in tantissimi modi diversi, attraverso accadimenti ma anche momenti di empatia e comunicazione inimmaginabili. \u00c8 sempre vivo e presente nella nostra vita, non \u00e8 un fatto storico che attende di rivelarsi nuovamente solo alla fine della nostra vita, quindi \u00e8 bene trovare lo spazio della preghiera in ogni giornata e questa buona volont\u00e0 non sar\u00e0 mai vuota di significato, perch\u00e9 contribuir\u00e0 al diffondersi del bene nella vita nostra ma anche di altre persone, anche se non si conoscono; la preghiera \u00e8 di una efficacia incredibile se ci si dedica con costanza e se viene dal cuore. La preghiera pu\u00f2 avere lo scopo di adorare Dio, di rendergli grazie e di presentargli le nostre richieste; quest'ultima azione va fatta per\u00f2 senza pretese, subordinando i nostri desideri alla volont\u00e0 di Dio.\nLa preghiera cristiana non \u00e8 un atto automatico e scontato, ma presuppone la fede. Chi prega non pu\u00f2 limitarsi a chiedere qualcosa, ma deve mettersi in ascolto di Dio. Inoltre, pregare per qualcuno o per qualcosa (preghiera di intercessione) non significa limitarsi a fare un'attivit\u00e0 di pensiero, ma prepararsi ad assumersi delle responsabilit\u00e0 nei confronti di quelle persone o situazioni.\n\u00abQuando capisci che la preghiera \u00e8 una modalit\u00e0 di amare con un cuore grande e infinito, allora ti accorgi che quello che fai materialmente non basta, e come c'\u00e8 l'amore che si fa prossimo concretamente, con le mani, c'\u00e8 una modalit\u00e0 di amare che si fa prossimo all'altro standogli accanto nel cuore.\u00bb\nPer molti cattolici la preghiera preferita \u00e8 il Santo Rosario, che permette di rievocare gli episodi principali della vita di Ges\u00f9 e di Maria meditando su di essi; il Santo Rosario \u00e8 una preghiera a cui sono associate tradizionalmente tantissime grazie. Tra gli ortodossi \u00e8 molto popolare la preghiera di Ges\u00f9. Per i protestanti la preghiera deve accompagnare la lettura della Bibbia, che nella spiritualit\u00e0 protestante ha un ruolo centrale. Il fedele protestante prega inizialmente invocando lo Spirito Santo, poi legge un brano biblico meditando su di esso e infine prega nuovamente, concludendo con l'intenzione di testimoniare la fede in Cristo nella propria vita.\nL'anno liturgico cattolico \u00e8 tradizionalmente scandito dalla preghiera rivolta a un qualche protagonista della fede:\nForme di preghiera pubblica.\nNel Cristianesimo la forma classica e pi\u00f9 antica di preghiera pubblica sono le ore canoniche, cio\u00e8 momenti fissi durante la giornata in cui vengono recitati (o cantati) dei salmi pi\u00f9 altre preghiere, dalla Bibbia o composte dalle Chiese, oltre a inni e intercessioni. Di origine antichissima (la struttura \u00e8 stata ereditata dalla preghiera ebraica sinagogale e del Tempio di Gerusalemme), le ore canoniche ebbero particolare rilievo nelle comunit\u00e0 monastiche come ufficio corale.\nForme di preghiera privata.\nNelle devozioni private esistono vari tipi di preghiere, che hanno un unico fine: elevare l'anima a Dio. Elevare l'anima a Dio \u00e8 infatti la definizione ufficiale della preghiera cos\u00ec come riportato dal Catechismo della Chiesa Cattolica.\nIn realt\u00e0, come dice la Bibbia (Sap 1,7 e At 17,28), noi gi\u00e0 viviamo ed esistiamo \"dentro\" Dio; come pure affermano alcune tradizioni religiose antiche dei popoli asiatici e americani. Essendo per\u00f2 Dio di natura trascendente e spirituale, la sua presenza non appare sempre immediatamente percepibile ed evidente. Ecco perch\u00e9 \u00e8 necessario \"elevare l'anima a Dio\", cio\u00e8 compiere un atto di volont\u00e0 (la \"volont\u00e0\" \u00e8 una delle tre potenze dell'anima insieme alla memoria e all'intelletto) che ci rende pi\u00f9 attenti, pi\u00f9 sensibili, pi\u00f9 partecipi di questa presenza che \u00e8 sempre e ovunque. I modi di muovere la volont\u00e0 e dunque l'anima a questa consapevolezza e a questa comunione sono molti e diversi. La tradizione cattolica ne enumera svariate decine che sono state ispirate dai santi nel corso dei secoli passati e che hanno trovato una eco pi\u00f9 o meno duratura e diffusa, in funzione della semplicit\u00e0, della praticit\u00e0 e della bellezza delle stesse modalit\u00e0 di preghiera.\nTra le forme private di preghiera pi\u00f9 diffuse dalla tradizione cristiana troviamo:\nPreghiera e grazia come mezzo della Verit\u00e0.\nPer secoli, le preghiere ispirate dagli angeli ai santi sono state il principale modo di affermare e tramandare a voce le verit\u00e0 di fede accettate comunemente dai credenti, prima di giungere ad una loro formalizzazione dogmatica e teologica.\nPermane ancora oggi tale funzione della preghiera come mezzo di conoscenza della Verit\u00e0 e della volont\u00e0 di Dio, in quanto la gratuita concessione della grazia dopo una preghiera, costituisce e comporta la prova della veridicit\u00e0 di quanto in essa affermato. \nFondamento di questa convinzione sono due motivi teologici:\nCi\u00f2 vale ad esempio per l'esorcismo, dove la grazia dell'allontanamento di un demone \u00e8 di indubbia provenienza divina, oltre al fatto che l'esorcismo \u00e8 una preghiera \"infallibile\", sia per il tipo di richiesta (la liberazione dal male conforme al \"Padre nostro\") che per le sue parole perfette, tale che si \u00e8 certi fin dall'inizio che la grazia richiesta sar\u00e0 sicuramente concessa. Esempi di preghiera esorcistica sono l\"Exorcismus in Satanam et angelos apostaticos\" di papa Leone XIII per casi di presunta possessione in anima e corpo, e il Santo Rosario per gli altri fedeli (come il Rosario di Santa Brigida)."}
{"id": "234006", "revid": "110157", "url": "https://it.wikipedia.org/wiki?curid=234006", "title": "CD6", "text": "La glicoproteina CD6 \u00e8 una proteina transmembrana di 105 o 130 kDa. Presente sui linfociti T, timociti e una piccola popolazione di linfociti B e T periferici.\nLa proteina appartiene come CD5 alla superfamiglia dei recettori Scavenger. La sua porzione extracitoplasmatica \u00e8 altamente glicosilata e costante mentre la parte cellulare pu\u00f2 subire 3 splicing alternativi.\nProbabilmente l'interazione di questa proteina con una controparte ancora sconosciuta d\u00e0 un segnale attivatorio sui linfociti T. La molecola fa sicuramente parte di un insieme di proteine che hanno un ruolo nella complessa interazione tra timocita e cellula epiteliale timica.\nIl legame con CD3 produce un flusso di Calcio che aumenta l'attivazione dei linfociti T; mentre il legame con il TCR produce una iperfosforilazione in treonina e serina.\nLa proteina \u00e8 presente sui linfociti T in caso di sviluppo di GVHD (al contrario di CD5) ed anticorpi anti CD6 sono stati usati come farmaco biologico per trattare la condizione.\n\u00c8 anche conosciuta come T12.\nInteragisce con ALCAM."}
{"id": "234013", "revid": "1228162", "url": "https://it.wikipedia.org/wiki?curid=234013", "title": "Tanzio da Varallo", "text": "Gi\u00e0 pi\u00f9 volte segnalata da Roberto Longhi, la sua produzione artistica usc\u00ec dal modesto interesse riservatole sino ad allora dagli storici dell'arte, per merito di Giovanni Testori che, con l'esposizione torinese del 1959-60, contribu\u00ec in modo decisivo ad affermare la statura artistica del pittore di Alagna.\nVita e profilo artistico.\nIl viaggio a Roma e la lezione di Caravaggio.\nNacque a Casa Giacomolo, frazione di Alagna, in Valsesia, da una famiglia di maestri costruttori e di scultori di origine Walser, i D'Enricis, antica famiglia alagnese (Heinrichs). Dal nome di suo padre Giovanni (\"Anz\", nel dialetto tedesco parlato ad Alagna) deriverebbe la deformazione patronimica (\"d'Anz\", ovvero \"figlio di Giovanni\") che, italializzandosi, porterebbe al soprannome \"Tanzio\", con il quale egli fu da tutti chiamato dopo il suo trasferimento a Varallo.\nGiovanni era anche il nome di uno dei fratelli della numerosa famiglia: si tratta di quel Giovanni d'Enrico, architetto e scultore, che nel 1586 incominci\u00f2 a operare nel grande cantiere del Sacro Monte di Varallo e che fu poi, per circa quarant'anni, artista di fiducia della \"fabbriceria\" del Monte e protagonista assoluto nella realizzazione degli apparati statuari.\nL'apprendistato di Tanzio avvenne, con ogni probabilit\u00e0, sotto l'attenzione di Giovanni, fratello pi\u00f9 anziano di lui, e si pu\u00f2 pensare che essa si sia svolta - com'era tradizione in Valsesia - nel campo della scultura prima che in quello della pittura.\nLe fonti documentali nulla ci dicono a proposito dell'apprendistato e dei pittorici esordi valsesiani di Tanzio, lasciando le porte aperte a diverse congetture.\nUn dato certo \u00e8 invece relativo al fatto che nel 1600 Tanzio, assieme all'altro fratello Melchiorre, part\u00ec alla volta di Roma. Una lettera di patronaggio del prorettore della Valsesia ne attesta il proposito di recarsi pellegrini al giubileo indetto da papa Clemente VIII e di vivere con i proventi della loro attivit\u00e0 di pittori.\nA Roma avvenne - esperienza che lo accomuna a un po' tutti i pittori che a quella data giungevano nella citt\u00e0 pontificia - la sua \"folgorazione\" per il nuovo linguaggio adottato dal Caravaggio, che era in quegli anni inquieto protagonista della scena artistica romana.\nIl periodo di sua permanenza lontano dalla Valsesia dur\u00f2 verosimilmente sino al 1615, mentre il fratello Melchiorre vi fece ritorno assai prima.\nPochissime sono le opere assegnate dagli storici dell'arte al suo catalogo datate in questi quindici anni trascorsi prima a Roma, poi a Napoli e in terra di Abruzzo.\nSi possono citare una Pentecoste i cui frammenti sono oggi conservati presso il Museo di Capodimonte di Napoli, la pala con la \"Circoncisione\" che si trova a Fara San Martino e quella con la \"Madonna dell'incendio sedato\"] a Pescocostanzo (AQ) e la \"Madonna con Bambino\" nella sacrestia della Parrocchiale di Colledimezzo. In esse, per l'attenzione realistica e per gli intensi effetti chiaroscurali che fanno uscire le persone dal buio della scena, \u00e8 palese il debito artistico verso il Merisi; ma sono anche presenti, nelle mani scarne ed adunche dei personaggi, nei volti scavati, nei gesti enfatici dell'estasi mistica, quei tratti di tormentato empito religioso che costituiscono una delle pi\u00f9 significative cifre dell'opera intera di Tanzio da Varallo.\nSi tratta - val la pena ricordarlo - di tele legate alla spiritualit\u00e0 francescana, che verosimilmente gli vennero allogate attraverso il \"patronaggio\" di alcuni rappresentanti dell'ordine dei Minori Osservanti al quale Tanzio fu devoto per tutta la vita.\nIl ritorno in Valsesia ed il lavoro al Sacro Monte.\n\u00c8 ragionevole supporre che il suo ritorno nei luoghi nativi, dopo le credenziali artistiche acquisite nei lunghi anni precedenti, sia legata alla prospettiva di un suo coinvolgimento - forse sollecitato dal fratello Giovanni - negli affreschi delle nuove cappelle del Sacro Monte di Varallo.\nPrima di assumere tale impegno, Tanzio ebbe modo di dar prova delle qualit\u00e0 artistiche raggiunte realizzando, nel 1616, la pala di Domodossola, \"San Carlo comunica gli appestati\"; un'opera che fissa in un preciso istante l'atto di carit\u00e0 e di umilt\u00e0 del Santo, in un'aura vitrea, resa angosciante dalla presenza tragica di un destino di morte.\nL'artista di Riale di Alagna dovette porsi qui il problema del rapporto tra il realismo caravaggesco che a Roma gli era, per cos\u00ec dire, entrato nel sangue ed il manierismo di matrice piemontese - lombarda che si sforzava di interpretare la spiritualit\u00e0 e gli intenti pedagogici controriformistici propugnati da San Carlo Borromeo.\nGiovanni Testori sottolinea in questi termini la difficile sintesi che Tanzio - a partire dalla pala di Domodossola - dovette continuamente inseguire:\nCi\u00f2 che spinge d'Enrico a confrontarsi con i protagonisti del Seicento piemontese e lombardo non \u00e8 la esigenza di compiacere i gusti dei committenti; \u00e8 un \"pi\u00f9 di coscienza\", che serve a comprendere il senso della pastorale di San Carlo, la sua devozione per il Monte, l'eroismo della sua fede; senza tuttavia mai indulgere alla esteriorit\u00e0 di atteggiamenti devozionali, densi di artificio retorico. Una ricerca che parte dalla pala di Domodossola e che non si risolver\u00e0 mai in una formula fissa, serialmente ripetuta, ma si riproporr\u00e0 con un insaziabile desiderio di cogliere, ogni volta, la verit\u00e0 dei temi trattati.\nIn continuit\u00e0 stilistica con la pala di Domodossola si collocano gli affreschi della cappella XXVII (\"Cristo condotto per la prima volta al tribunale di Pilato\") al Sacro Monte, opera che gi\u00e0 sul finire del 1616 gli venne allogata. Subito dopo, in immediata successione, il lavoro al Monte prosegu\u00ec con gli affreschi della cappella XXXIV (\"Pilato si lava le mani\"),(1619-20).\nCirca un decennio pi\u00f9 tardi, arriver\u00e0 la commessa relativa ad un'altra scena di tribunale, quella della Cappella XXVIII (\" Ges\u00f9 davanti ad Erode\")\nL'impegno al Sacro Monte fu straordinario. Si tratt\u00f2 per Tanzio di affrontare una prova estremamente impegnativa, non solo per l'ampiezza del programma iconografico, ma poich\u00e9 doveva, muovendosi fianco a fianco con il fratello Giovanni, sperimentare gli artifici prospettici con i quali si realizza la teatralit\u00e0 di una scena, sciogliendo il nodo tra scultura e pittura, risolvendo cio\u00e8 il rapporto tra gli attori posti in primo piano, con statue in terracotta, e la folla affrescata degli astanti, che sembrano illusivamente voler allontanarsi dalle architetture che stanno sulle pareti per entrare nella realt\u00e0 tridimensionale della cappella. Si tratt\u00f2 inoltre, e pi\u00f9 in generale, di rimanere fedeli - per esplicita richiesta dei fabbriceri - alla cifra poetica impressa al \"Gran Teatro Montano\" dal suo antico patriarca, Gaudenzio Ferrari.\nTanzio dimostr\u00f2 di essere all'altezza della sfida: la integrazione con il vigoroso e popolaresco realismo di Giovanni d'Enrico si dimostr\u00f2 oltremodo efficace, e non pes\u00f2 su di essa la curvatura \"arcaica\" imposta dalla fedelt\u00e0 verso Gaudenzio, la cui lezione Tazio aveva respirato sin dall'infanzia.\nScrive Filippo Maria Ferro:\nLe committenze di sperdute parrocchie.\nNella decorazione delle cappelle del Sacro Monte, Tanzio dimostr\u00f2 dunque di reggere pienamente, per qualit\u00e0 poetica e tecnica pittorica, il confronto con il pi\u00f9 celebre Pier Francesco Mazzucchelli detto \"il Morazzone\". \nElena De Filippis ha scritto di lui:\nRisulta allora quasi inspiegabile come, nel periodo che intercorre tra i primi lavori al Monte e la prestigiosa allogazione degli affreschi per la \"cappella dell'Angelo Custode\" nella basilica di San Gaudenzio a Novara (1627), le commesse, pur numerose, ricevute da Tanzio riguardino, in modo quasi esclusivo, parrocchie secondarie, disperse nei territori tra Piemonte e Lombardia.\nCi sono, \u00e8 vero, anche i ritratti di gentildonne e di gentiluomini, eseguiti con un realismo ed una sensibilit\u00e0 psicologica (si pensi ai due ritratti di Brera ed al \"Ritratto di gentiluomo con pugnale e copricapo\" in collezione privata) che li collocano tra la migliore ritrattistica del primo Seicento. Si tratta, verosimilmente di commesse che pervennero a Tanzio da rappresentanti dell'aristocrazia che avevano potuto ammirare i suoi lavori al Monte o che gi\u00e0 lo avevano coinvolto nella realizzazione di quadri di soggetto sacro destinati a cappelle poste sotto il loro patronato.\nPer il resto, il catalogo di Tanzio nel periodo indicato si compone interamente di quadri devozionali destinati a pievi sperdute, in paesi che si fa fatica a trovare su una carta stradale. La ricerca di quelli tuttora presenti \"in situ\" ci porta a Lummellogno, frazione di Novara, (\"Madonna col Bambino adorata dai Santi Francesco e Domenico\"), a Vagna, frazione di Domodossola, (\"Visitazione\"), a Fontaneto d'Agogna (\"Santi in adorazione della Trinit\u00e0\"). In data pi\u00f9 tarda si colloca la tela conservata a Cellio (\"Processione del Santo Chiodo\", circa 1628), poi quella di Gerenzano (un \"Cristo Crocifisso\" di struggente bellezza, da poco inserito nel catalogo del D'Enrico).\nNonostante fossero destinate a committenze di secondo piano, Tanzio profuse, per ciascuna di esse, un grande impegno, una accuratezza di esecuzione artigianale e un \"pathos\" narrativo che non conosce cali di tensione.\nUn sogno di bellezza: le tele di Davide e Golia.\nCi sono poi i quadri di soggetto religioso che, con ogni probabilit\u00e0, erano anch'essi destinati a chiese minori, passati in seguito attraverso alienazioni o attraverso il mercato antiquario, e che ora si ammirano nella cornice pi\u00f9 sofisticata di musei o di collezioni private.\nTra di esse devono essere citate almeno la tela del tenero incontro di \"Giacobbe e Rachele\" alla Galleria Sabauda, il \"San Sebastiano curato da Sant'Irene\" alla National Gallery di Washington e i due \"Davide con la testa di Golia\" presenti nella pinacoteca di Varallo.\nMolto, a proposito di questi due ultimi quadri, \u00e8 stato detto sulla \"ambiguit\u00e0\" del personaggio biblico che vi \u00e8 raffigurato, quasi che un ancor adolescente pastore valsesiano, con il volto arrossato dal vento che gli scompone i capelli, avesse prestato la sua testa al corpo atletico, scolpito nella sua muscolatura, all'eroico uccisore di Golia.\nSecondo Giovanni Testori si tratta di:\nSempre a questo riguardo Marco Bona Castellotti aggiunge:\nGli anni della peste.\nNel febbraio del 1627 la reputazione guadagnata dal D'Enrico sembr\u00f2 destinata a portarlo verso traguardi di maggior prestigio. Sigl\u00f2 in quella data il contratto per gli affreschi della cappella dell'Angelo Custode nella basilica di San Gaudenzio a Novara, con la prospettiva di realizzarvi poi la grande tela, \"La battaglia di Sennacherib\", che doveva porsi dirimpetto a quella, altrettanto grande, dipinta dal Morazzone con le scene del \"Giudizio Universale\". Poco dopo arrivarono anche le commesse nella citt\u00e0 di Milano (affreschi delle chiese di Sant'Antonio e di Santa Maria della Pace).\nMa quelli non furono, per Tanzio, anni in cui egli pot\u00e9 compiacersi della notoriet\u00e0 raggiunta. Nel 1630 si abbatt\u00e9 infatti sul Nord d'Italia la tragedia della peste (quella narrata dal Manzoni): sin dal 1628 se ne erano colte le avvisaglie.\nIl flagello del morbo portava la gente ad interrogarsi sulle ragioni della tragedia, ritenuta un castigo divino, e poneva la urgenza - come ai tempi di san Carlo Borromeo rievocati dalla pala di Domodossola - della intercessione salvifica delle sante reliquie e dei santi protettori.\nTanzio dovette meditare a lungo sulla spiritualit\u00e0 borromea. \u00c8 di quegli anni la tela con \"San Carlo che porta in processione il santo Chiodo\", nella parrocchiale di Cellio, densa di notturni bagliori di tragedia in mezzo ai quali risalta la spettrale fissit\u00e0 dei volti dei santi.\nL'incubo e lo sgomento della peste costituiscono visibilmente la cifra del telero con \"Sennacherib sconfitto dall'Angelo\" che egli, come si \u00e8 detto, dipinse a Novara alla fine del 1629, a completamento dei lavori nella basilica di San Gaudenzio. L'irruzione, in un cielo greve di angoscia, dell'Angelo Vendicatore affinch\u00e9 si compiano le parole di Isaia sullo sterminio dell'esercito assiro, diventa una scoperta immagine del flagello della peste.\nAncora Filippo Maria Ferro:\nTestori giudicava il \"Sennacherib\" \"capolavoro supremo; certo uno dei pi\u00f9 alti raggiungimenti del secolo intero\".\nTanzio ebbe poco tempo, passato il flagello della peste, per assaporare il lento ritorno alla normalit\u00e0. Il tempo per dipingere qualche nuova tela (ricordiamo il \"San Rocco\" di Camasco (1631), una sorta di \"ex voto\" per il buon esito della implorazione rivolta dalla comunit\u00e0 del paese al santo taumaturgo a protezione della peste), e il tempo per iniziare gli affreschi nella collegiata di Borgosesia (1632).\nLa tradizione storiografica locale vuole che, negli ultimi anni, Tanzio vivesse a Varallo presso il convento francescano di Santa Maria delle Grazie. L\u00ec, nella chiesa annessa al convento, era a quella data presente un suo dipinto, \"Il martirio dei beati francescani a Nagasaki\"; un quadro che esprime una doppia fedelt\u00e0 che ha connotato tutta la carriera del suo autore: quella all'ordine francescano, che si manifesta nella intensit\u00e0 emotiva con cui tratta la spettacolare scena del martirio, e quella alla mai scordata lezione del Caravaggio, che traspare dal ricordo ancora vivo delle tele viste nelle chiese di Roma."}
{"id": "234014", "revid": "110157", "url": "https://it.wikipedia.org/wiki?curid=234014", "title": "CD7", "text": "La glicoproteina CD7 \u00e8 una proteina transmembrana di 40 kDa presente sulle cellule staminali del midollo osseo, ma anche su Tlinfociti T e timociti.\nLa sua funzione non \u00e8 ancora stata sufficientemente indagata, ma sembra che sia implicata nell'apoptosi dei linfociti T mediata da galectina-1.\n\u00c8 anche conosciuta come gp40."}
{"id": "234020", "revid": "10473", "url": "https://it.wikipedia.org/wiki?curid=234020", "title": "Michael Rutherford", "text": ""}
{"id": "234024", "revid": "2175", "url": "https://it.wikipedia.org/wiki?curid=234024", "title": "Nichelio", "text": ""}
{"id": "234025", "revid": "124463391", "url": "https://it.wikipedia.org/wiki?curid=234025", "title": "Super Mario Bros.", "text": " \u00e8 un videogioco a piattaforme sviluppato e pubblicato nel 1985 da Nintendo per il Nintendo Entertainment System. Ideato da Shigeru Miyamoto, \u00e8 il primo titolo della serie di \"Mario\". Il gioco ha venduto oltre 40 milioni di copie ed \u00e8 celebre anche il tema musicale del suo primo livello. Il \"gameplay\" di \"Super Mario Bros.\" \u00e8 stato imitato da numerosi videogiochi \"platform\" successivi.\nPur non essendo la prima apparizione del personaggio di Mario, con l'uscita del gioco la sua celebrit\u00e0 \u00e8 aumentata notevolmente.\nTrama.\nIl Regno dei Funghi (\"Mushroom Kingdom\") \u00e8 un luogo pacifico in cui creature dalla testa a forma di fungo chiamate Toad vivono in perfetta armonia. Questa pace viene compromessa da Bowser, il malvagio re dei Koopa Troopa e dal suo esercito che conquista il territorio e trasforma gli abitanti in blocchi di mattone e goomba. Successivamente rapisce la principessa del regno Peach Toadstool, l'unica in grado di spezzare l'incantesimo che grava sui Toad, e di cui \u00e8 innamorato e vuole farsi consegnare il regno.\nPer molto tempo, nel Regno dei Funghi dominano le tenebre, ma quando la notizia giunge anche ai due fratelli italiani Mario e Luigi, questi si dirigono verso i confini del regno per salvare la principessa. Dopo un lungo viaggio attraverso 8 mondi, Mario e Luigi riescono a raggiungere il castello di Bowser e a sconfiggerlo in battaglia (facendolo cadere nella lava). \u00c8 cos\u00ec che la principessa viene salvata e il Regno dei Funghi riportato alla pace. Dopo aver compiuto la missione, Mario e Luigi decidono di rimanere nel Regno dei Funghi per proteggerlo da eventuali minacce. Il rapporto tra Mario e la principessa Peach diventer\u00e0 col tempo amore.\nModalit\u00e0 di gioco.\nIl giocatore controlla i movimenti e le azioni di Mario e, se si gioca in modalit\u00e0 multiplayer, il secondo giocatore, suo fratello Luigi. L'obiettivo del gioco \u00e8 di attraversare i tanti mondi del Regno dei Funghi divisi in livelli, eliminare e/o evitare il malvagio Bowser e le sue truppe, e salvare la Principessa Peach. Il principale metodo per eliminare i nemici \u00e8 saltarci sopra.\nMario pu\u00f2 ottenere nel corso del gioco diversi power-up, come il Super Fungo, che trasforma Mario in Super Mario raddoppiando le sue dimensioni, il Fiore di Fuoco, che trasforma Super Mario in Mario Fuoco permettendogli di lanciare palle di fuoco, la Stella, che dona l'invincibilit\u00e0 per pochi secondi, e lo speciale Fungo 1-up che regala una vita.\nSe Mario viene toccato da un nemico mentre \u00e8 Super Mario o Mario Fuoco, ridiventa semplicemente Mario e il gioco continua. Perder\u00e0 invece una vita se viene colpito mentre \u00e8 normale, se cade in un burrone, o se supera il tempo massimo per il completamento del livello. Ricomincer\u00e0 poi il livello dall'ultimo checkpoint raggiunto.\nPer finire il gioco il giocatore deve superare otto mondi, ognuno suddiviso in quattro livelli per un totale di 32 livelli. Man mano che si procede nel gioco si notano elementi ricorrenti nei livelli dei vari mondi: solitamente infatti il secondo livello \u00e8 sotterraneo (o costituito da un laghetto), il terzo in genere \u00e8 un ambientato in cielo, mentre il quarto \u00e8 sempre in un castello. Alla fine del quarto livello Mario combatte contro Bowser su un ponte sopra un mare di lava. Nei primi sette mondi, se si sconfigge Bowser come Mario Fuoco, si scopre che non \u00e8 il vero Bowser, ma un altro nemico camuffato; solo nel quarto livello del mondo 8 si sconfigge il vero Bowser. Il terzo e il sesto mondo presentano un'ambientazione notturna mentre tutti gli altri durante il giorno.\nDopo aver finito il gioco al giocatore viene offerta la possibilit\u00e0 a rigiocarci in modalit\u00e0 difficile (\"'Hard' Mode\") dove tutti i Goomba sono rimpiazzati dalle Nella (Koopa Troopa che non possono essere sconfitti dalle palle di fuoco) e le piattaforme galleggianti sono pi\u00f9 piccole.\nIl \"Minus World\".\nTra i \"glitch\" presenti nel gioco il pi\u00f9 famoso \u00e8 quello che permette di raggiungere un livello non previsto dai programmatori. Attraversando un muro apparentemente solido ed entrando nel primo tubo, al termine del mondo 1-2, \u00e8 infatti possibile andare nel livello \" -1\" (detto anche \"Minus World\" ovvero \"Mondo Negativo\"). Inoltre, attraversando il medesimo muro senza per\u00f2 entrare nel primo e nell'ultimo tubo (visto che entrambi portano al livello -1) ma in quello centrale, si verr\u00e0 trasportati nel Mondo 5. Il \"Minus World\" \u00e8 stato rimosso nelle versioni \"All-Stars\" e \"Deluxe\".\nSviluppo.\nLo sviluppo di \"Super Mario Bros.\" fu preparato subito dopo l'uscita del titolo arcade \"Mario Bros.\", famoso per aver introdotto la figura di Luigi ed i Koopa Troopa, sotto iniziativa del brand di Shigeru Miyamoto e Takashi Tezuka. Entrato in produzione in contemporanea a \"The Legend of Zelda\", il titolo all'inizio dello sviluppo consisteva di un quadrato di 16x32 pixel che si poteva muovere per lo schermo e solo in corso venne deciso di utilizzare nuovamente il personaggio di Mario. Si opt\u00f2 allora all'idea che il gioco, secondo quanto rivelato all'E3 del 2015, avrebbe incluso i concetti di terra, acqua e aria ed avrebbe visto Mario pilotare una nuvola dalla quale gettava delle sfere di fuoco contro i nemici (idea che fu poi accantonata). Fu anche preferito che i Koopa potessero essere calpestati, cosa che se tentata in Mario Bros. provocava la perdita di una vita, e gli sfondi di gioco furono in maggior parte colorati di celeste invece del solito nero che dominava i giochi arcade per evitare un costante affaticamento oculare nei giocatori.\nSempre all'E3 del 2015, in occasione dei trent'anni della serie, Miyamoto e Tezuka rivelarono inoltre che la maggior parte dei livelli di gioco erano stati disegnati su della carta millimetrata che serviva anche per correzioni o aggiunte. Tale caratteristica fu di seguito introdotta anche nello stile di gioco di Super Mario Maker per la creazione di un livello da parte di un videogiocatore.\nPopolarit\u00e0.\nIl gioco ha venduto oltre quaranta milioni di copie nel mondo, un primato battuto nel 2009 da un altro videogioco Nintendo, \"Wii Sports\" (uscito nel 2006) che per\u00f2 era gi\u00e0 incluso nella console.\nLa popolarit\u00e0 del gioco spinse la Nintendo a produrre vari seguiti e spin off:\nDagli anni novanta sono usciti anche diversi remake come \"Super Mario All Stars\" e i giochi della serie \"Super Mario Advance\". Questi ultimi sono quattro e ripropongono, oltre a \"Super Mario Bros 2\", anche \"Super Mario Bros 3\", \"Super Mario World\" e \"Super Mario World2: Yoshi's Island\"\nSono stati realizzati anche un film d\u2019animazione, tre cartoni animati e un film live action basati sul primo videogioco della serie. Il primo, \"Super Mario Bros. - Peach-hime kyushutsu dai sakusen!\", \u00e8 uscito esclusivamente in Giappone il 20 luglio 1986. La serie \"The Super Mario Bros. Super Show!\" usc\u00ec in America nel tardo 1989, ed \u00e8 stata seguita da \"Le avventure di Super Mario\" e \"Super Mario World\".\nIl film live action, dal titolo \"Super Mario Bros.\", fu realizzato nel 1993 con Bob Hoskins chiamato ad impersonare Mario e John Leguizamo nel ruolo del fratello Luigi. Il cattivo di turno era Dennis Hopper, nel ruolo del malvagio King Koopa, mentre la principessa Daisy fu interpretata da Samantha Mathis.\nLa Rainbow Arts ha prodotto nel 1987 una variante di Super Mario Bros., \"The Great Giana Sisters\".\n\"Super Mario Bros.\" \u00e8 stato anche eletto \"il miglior videogioco di tutti i tempi\" in un sondaggio condotto da onepoll.com su 2000 giocatori britannici.\nMolto popolare \u00e8 divenuto anche il tema principale del videogioco, \"Super Mario Bros. Theme\", composto da K\u014dji Kond\u014d.\nVersioni e varianti.\nEsistono diverse varianti e remake di \"Super Mario Bros.\".\nVersione per Famicom Disk System.\nIdentica alla versione originale in cartuccia. A causa del diverso hardware alcuni bug (come quello del \"Minus World\") risultano diversi.\n\"Vs. Super Mario Bros.\".\nNel 1986 \u00e8 uscito \"Vs. Super Mario Bros.\", una versione arcade del gioco; \u00e8 dotata di livelli modificati al fine di rendere il gioco pi\u00f9 difficile rispetto al gioco originale, oltre che ad alcuni totalmente nuovi che saranno poi ripresi in \"\".\n\"Super Mario Bros.\" (Game &amp; Watch).\nNel 1986 venne messo in commercio un Game &amp; Watch dal titolo \"Super Mario Bros.\", in cui Mario viene aiutato da Mr. Game &amp; Watch nel superamento di alcuni livelli.\u00c8 stato uno dei primi adattamenti del gioco, ma avendo uno stile di gioco totalmente differente pu\u00f2 essere definito un gioco a s\u00e9.\n\"All Night Nippon Super Mario Bros.\".\n \u00e8 una versione promozionale pubblicata nel 1986 nel solo Giappone dall'emittente televisiva Fuji TV (la stessa compagnia che ha commercializzato ') nel formato Famicom Disk System, dotata di sprite differenti (basati sulla trasmissione radiofonica dal titolo \"All Night Nippon).\" Il gioco prende in prestito livelli da \"Super Mario Bros.\", ' e \"Vs. Super Mario Bros.\". Gli sprite dei nemici sono rimpiazzati da idol, DJ e altri partecipanti alla trasmissione.\n\"Super Mario Bros. Special\".\nRealizzata nel 1986 da Hudson Soft per gli home computer NEC PC-8801 e Sharp X1, \"Super Mario Bros. Special\" \u00e8 una versione dotata di nuovi nemici (ripresi da \"Mario Bros.\" e \"Donkey Kong\"; appare anche l'ape mascotte della Hudson Soft) e nuovi livelli, ma \u00e8 privo della modalit\u00e0 a 2 giocatori. Il gioco \u00e8 leggermente pi\u00f9 difficile rispetto alla controparte console in quanto la fisica del salto e della corsa \u00e8 molto diversa. Inoltre il timer scorre molto pi\u00f9 velocemente rispetto alla versione NES.\n\"Super Mario Bros. Deluxe\".\n\"Super Mario Bros. Deluxe\" \u00e8 stato pubblicato per Game Boy Color nel 1999. \u00c8 dotato di una mappa con visuale dall'alto sulla falsariga di \"Super Mario Bros. 3\", multiplayer contemporaneo e otto nuovi mondi ripresi da \"The Lost Levels\". Graficamente il gioco \u00e8 identico all'originale, a parte alcuni sprite animati per acqua e lava.\n\"Super Mario All-Stars\".\n\"Super Mario All-Stars\" \u00e8 una compilation per Super Nintendo che contiene i primi tre capitoli della serie Super Mario, oltre che all'originale \"Super Mario Bros. 2\" intitolato \"The Lost Levels\". Il primo \"Super Mario Bros.\" \u00e8 dotato di grafica migliorata, bug corretti e qualche alterazione nelle collisioni degli sprite; \u00e8 possibile salvare il gioco ed \u00e8 dotato di una differente modalit\u00e0 a due giocatori. Nel 2010 in occasione del 25\u00ba anniversario di Super Mario Bros il gioco \u00e8 stato riconvertito per Wii (privo di Super Mario World) usc\u00ec in Europa il 3 dicembre 2010 con il nome di Super Mario All-Stars 25th Anniversary Edition, mentre in Giappone si chiamer\u00e0 Super Mario Collection Special Pack.\nPubblicazioni per altre piattaforme.\nIl gioco \u00e8 stato pubblicato nel 2004 nella serie NES Classic per Game Boy Advance, nel servizio online Virtual Console per Wii, Wii U e Nintendo 3DS e nell\u2019abbonamento Nintendo Switch Online per Nintendo Switch; \u00e8 inoltre presente in \"Animal Crossing\".\nUn port del gioco originale \u00e8 stato pubblicato nel 2010 per PC Windows (tramite Flash) con il titolo \"Super Mario Bros. Crossover\". Questo gioco permette di giocare con i personaggi dell'originale \"Super Mario Bros.\", ma anche con personaggi degli altri giochi di Mario (ma anche di \"The Legend of Zelda\") e di altre serie videoludiche non di Nintendo, come \"Mega Man\" e \"Castlevania\".\nIl 18 aprile 2019 \u00e8 stata pubblicata una versione non ufficiale per Commodore 64, realizzata da un hacker conosciuto come \"Zeropaige\".\nDal 13 novembre 2020 al 31 marzo 2021 \u00e8 stato reso disponibile (assieme al seguito \"\") in una particolare riedizione del Game &amp; Watch per il conseguimento del 35\u00ba anniversario del marchio.\nCollegamenti esterni.\nSuper Mario Bros.\nAll Night Nippon Super Mario Bros.\nSuper Mario Bros. Deluxe"}
{"id": "234027", "revid": "1494169", "url": "https://it.wikipedia.org/wiki?curid=234027", "title": "Teorema (disambigua)", "text": ""}
{"id": "234029", "revid": "287204", "url": "https://it.wikipedia.org/wiki?curid=234029", "title": "Emmanuel Levinas", "text": ""}
{"id": "234032", "revid": "1486428", "url": "https://it.wikipedia.org/wiki?curid=234032", "title": "Antiche unit\u00e0 di misura della provincia di Belluno", "text": "Sono qui riportate le conversioni tra le antiche unit\u00e0 di misura in uso nella provincia di Belluno e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nLe braccia mercantili si dividono in 4 quarte.\nIl piede da fabbrica e da terra si divide in 12 once. Cinque piedi fanno il passo. Mille passi di 5 piedi di Belluno fanno il miglio veneto.\nMisure di superficie.\nIl campo di Belluno \u00e8 di 1250 passi quadrati e si divide in 8 calvie, la calvia in 4 quartaroli.\nIl campo di Feltre \u00e8 di 1250 passi quadrati e si divide in 5 staia, lo staio in 250 Passi quadrati.\nIl campo di Mel di 1750 passi quadrati si divide in 7 staia.\nMisure di volume.\nIl piede cubo da fabbrica \u00e8 di 1728 once cube.\n125 piedi cubi fanno un passo cubo.\nMisure di capacit\u00e0 per gli aridi.\nIl sacco di Belluno si divide in 8 calvie, la calvia in 4 quartaroli.\nLa calvia di Auronzo e Pieve di Cadore, misura speciale di essi distretti, si divide in 4 quartaroli, il quartarolo in 2 mezzette.\nIl sacco di Feltre si divide in 4 staia o staroli, lo staio in 4 quartaroli.\nIl moggio di Mel si divide in 8 mezzeni, il mezzeno in 8 quartaroli. Lo staio di Mel si divide in 4 quarte, la quarta in 4 quartaroli.\nMisure di capacit\u00e0 per i liquidi.\nIl mastello di Belluno si divide in 40 boccali.\nIl mastello di Feltre si divide in 60 boccali.\nIl conzo di Mel si divide in 46 boccali.\nPesi.\nLa libbra grossa o sottile si divide in 12 once.\nCento libbre fanno un centinaio.\nGli orefici usano il marco uguale a grammi 238,499 diviso in 8 once, l'oncia in 144 carati, il carato in 4 grani.\nPer gli usi farmaceutici si adopera la libbra medica viennese eguale a grammi 420,008, ed anche la libbra sottile di Venezia.\nTerritorio.\nNel 1874 nella provincia di Belluno erano presenti 66 comuni divisi in 7 distretti."}
{"id": "234033", "revid": "24067", "url": "https://it.wikipedia.org/wiki?curid=234033", "title": "Funzione derivabile", "text": ""}
{"id": "234035", "revid": "118432046", "url": "https://it.wikipedia.org/wiki?curid=234035", "title": "Antiche unit\u00e0 di misura del circondario di Benevento", "text": "Sono qui riportate le conversioni tra le antiche unit\u00e0 di misura in uso nel circondario di Benevento e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1840, rese uniformi nell'intero Regno di Napoli.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nSecondo l'uso anteriore al 1840, la canna si divide in 8 palmi, il palmo in 12 once, l'oncia in 5 minuti.\n10 palmi fanno una pertica. 7 palmi fanno un passo. 10 passi fanno una catena. 100 catene fanno il miglio.\nSecondo le varie localit\u00e0 si usano anche passi da terra di palmi 5 1/2, 7 1/3, 8.\nMisure di superficie.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nLa canna quadrata anteriore al 1840 \u00e8 di soli 64 palmi quadrati.\nMisure di volume.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nSecondo l'uso anteriore al 1840 mille palmi cubi fanno una pertica cuba, e 512 palmi cubi fanno la canna cuba.\nLa canna di costumanza per le fabbriche equivale ad un quarto di canna abusiva cuba.\nLa canna per la legna da fuoco di 256 palmi cubi abusivi equivale a mezza canna abusiva cuba.\nPalmi cubi abusivi 9 1/3 fanno la soma per l'arena che si divide in 7 cofani.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nA Benevento erano presenti unit\u00e0 specifiche.\nLa soma o salma di Benevento di misura antica si divide in 4 tomoli piccoli, il tomolo in 2 mozzetti, il mozzetto in 2 quarti, il quarto in 6 misure.\nLa soma di Benevento di misura moderna si divide in 3 tomoli grossi, il tomolo in 2 mezzetti, il mezzetto in 2 quarti, il quarto in 6 misure.\nIl tomolo napoletano prima e dopo il 1840 si divide in 24 misure.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nA Benevento erano presenti unit\u00e0 specifiche .\nLa soma o salma da vino impuro di Benevento si divide in 12 langelle, la langella in ambole 8 1/2, l'ambola in 2 caraffe.\nLa soma da vino puro di Benevento si divide in 90 ambole.\nIl piede da olio di Benevento si divide in 4 ambole, l'ambola in 4 quartucce.\nLa soma da vino di Bagnara si divide in 102 ambole.\nI pesi indicati perle misure del vino sono quelli del volume di acqua distillata che dovevano contenere e non servono che di nomenclatura distintiva.\nI pesi indicati per le misure dell'olio sono quelli del volume di olio che devo in esso contenersi, giacch\u00e9 nel sistema metrico napoletano l'olio si misurava a peso e non a capacit\u00e0.\nPesi.\nSecondo la legge del 1840 cento rotoli fanno un cantaro; il rotolo \u00e8 di once 33 1/3 e si divide in 1000 trappesi.\nLa libbra si divide in 12 once, l'oncia in 30 trappesi.\nSecondo l'uso anteriore alla legge del 1840 cento libbre fanno un cantaro piccolo.\nGli orefici dividono l'oncia in 30 trappesi ed il trappeso in 20 acini.\nI gioiellieri dividono l'oncia in 130 carati, il carato in 4 grani, il grano in 16 sedicesimi.\nI farmacisti dividono l'oncia in 10 dramme, la dramma in 3 scrupoli, lo scrupolo in 2 oboli, l'obolo in 10 acini o grani.\nDramme 1 1/2 formano il peso aureo.\n40 rotoli fanno un peso per la calce.\n4 rotoli fanno una decina, peso della lana.\nTerritorio.\nNel 1874 nel circondario di Benevento erano presenti 35 comuni divisi in 7 mandamenti."}
{"id": "234036", "revid": "640091", "url": "https://it.wikipedia.org/wiki?curid=234036", "title": "Antiche unit\u00e0 di misura del circondario di Bergamo", "text": "Sono qui riportate le conversioni tra le antiche unit\u00e0 di misura in uso nel circondario di Bergamo e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl braccio mercantile di Bergamo, il braccio da fabbrica di Bergamo ed il braccio di Milano si dividono in 12 once, l'oncia in 12 punti, il punto in 12 atomi.\nIl cavezzo di Bergamo ed il trabucco di Milano si dividono in 6 piedi, il piede in 12 once, l'oncia in 12 punti, il punto in 12 atomi.\nMisure di superficie.\nLa pertica di Bergamo, come la pertica di Milano, si divide in 24 tavole, la tavola in 12 piedi di tavola, il piede in 12 once di tavola, l'oncia in 12 punti di tavola, il punto in 12 atomi di tavola.\nIl braccio da fabbrica quadrato di Bergamo ed il braccio quadrato di Milano si dividono in 12 once di braccio quadrato, l'oncia in 12 punti, il punto in 12 atomi di braccio quadrato.\nMisure di volume.\nIl braccio cubo da fabbrica di Bergamo ed il braccio cubo di Milano si dividono in 12 once di braccio cubo, l'oncia in 12 punti, il punto in 12 atomi di braccio cubo.\nMisure di capacit\u00e0 per gli aridi.\nIl sacco di Bergamo si divide in 8 staia, lo staio in 4 quartari, il quartaro in 4 sedicini, il sedicino in 4 quartini.\nMisure di capacit\u00e0 per i liquidi.\nLa brenta di Bergamo si divide in 6 secchie, la secchia in 9 pinte, la pinta in 2 boccali, il boccale in 4 zaine.\nLa zerla bresciana si divide in 4 secchie, la secchia in 9 pinte, la pinta in 2 boccali, il boccale in 2 mezzi, il mezzo in 2 tazze.\nLa pinta di Zogno e quella di Serino si dividono in 2 boccali, il boccale in 4 zaine.\nPesi.\nLa libbra grossa si divide in 30 once, la libbra piccola in 12 once, l'oncia in 24 denari, il denaro in 24 grani.\nPer gli usi farmaceutici si adoperava la libbra piccola mercantile e la libbra medica di Vienna eguale a grammi 420,008.\nGli orefici usavano il marco di zecca di Milano di grammi 234,997, il carato d'Olanda di grammi 0,20567 ed il carato di Venezia di grammi 0,20703."}
{"id": "234037", "revid": "62748", "url": "https://it.wikipedia.org/wiki?curid=234037", "title": "Maestro del Libro di casa", "text": "Biografia.\nAnonimo artista tedesco, attivo nella Germania meridionale e probabilmente formatosi nel Reno superiore. \u00c8 cos\u00ec chiamato da un libro illustrato con disegni a penna, posteriore al 1476, che contiene, tra le altre, scene di vita quotidiana al castello di Wolfegg. Le sue copie a stampa sono oggi per gran parte conservate al Gabinetto dei disegni del Rijksmuseum di Amsterdam, da cui deriva l'altro nome con cui \u00e8 conosciuto: Maestro del Gabinetto di Amsterdam. Il manoscritto \u00e8 appartenuto alla nobile famiglia tedesca di Waldburg-Wolfegg fino al 2008, quando \u00e8 stato venduto per 20 milioni di Euro, probabilmente ad un compratore svizzero.\nDel suo catalogo fanno parte il \"Polittico della Passione\" , databile al 1475 circa e ora smembrato e conservato in vari musei di Berlino e Francoforte, gli \"Amanti di Gotha\" del 1480 circa e ora conservato al Museo ducale di Gotha, dall'insolito soggetto: un specie di doppio ritratto sotto un cartiglio goticheggiante e la \"Madonna col Bambino\" di Monaco.\nSuperbo incisore a bulino, introduce la nuova tecnica della puntasecca grazie alla quale ottiene effetti di grazie e chiarezza, con linee pi\u00f9 dolci e sinuose, come nella serie dei \"Figli dei Pianeti\". Nelle cinque scene autografe della serie con la \"Vita della Vergine\", raggiunge effetti di stupenda morbidezza.\nGalleria d'immagini.\nAlcune scene del \"Polittico della Passione\" conservate entrambe alla Gem\u00e4ldegalerie di Berlino."}
{"id": "234041", "revid": "14894", "url": "https://it.wikipedia.org/wiki?curid=234041", "title": "Maestro del Gabinetto di Amsterdam", "text": ""}
{"id": "234046", "revid": "322321", "url": "https://it.wikipedia.org/wiki?curid=234046", "title": "Pont Canavese", "text": "Pont Canavese (\"Pont\" in piemontese, \"Punt\" in francoprovenzale) \u00e8 un comune italiano di abitanti della citt\u00e0 metropolitana di Torino, in Piemonte.\n\u00c8 il paese di fondovalle (461 m s.l.m.) dell'area francoprovenzale. \u00c8 noto per le torri dei Valperga e dei San Martino, i portici medioevali, la pieve di Santa Maria in Doblazio.\n\u00c8 ubicato alla biforcazione tra la valle dell'Orco e la valle Soana.\nStoria.\nL'abitato di Pont Canavese si sviluppa in un'area alluvionale creata dai torrenti Orco e Soana che, dopo aver percorso le profonde vallate scavate nel corso dei secoli, giunti all'imbocco della pianura uniscono le loro acque per poi dirigersi lentamente al Po. I fiumi e i ponti, indispensabili per il loro attraversamento, hanno caratterizzato la storia economica, sociale e culturale del paese imponendogli anche il nome: dal celto-ligure \"Rordilitegna\" o \"Rordiliteguam\", (localit\u00e0 citata in un atto di donazione di Ottone alla Chiesa di Vercelli nell'anno 1000), significante \"passaggio a due valli\" o \"passaggio su due acque\", al romano \"Ad duos pontes\" all'attuale Pont (nel Basso Medioevo, in diversi documenti, compaiono varie denominazioni: in Ponto, curie Ponti, de Ponto, Villa Ponti).\nSe la presenza dell'uomo nella zona risale al tardo Paleolitico e i primi insediamenti stanziali sono neolitici (S. Maria monte Oliveto, frammenti ceramici databili al V millennio a.C., e Boira Fusca lo testimoniano), se la toponomastica risale ai Celtoliguri e ai Romani, la conformazione del tessuto urbano \u00e8 d'impronta medioevale; i Carolingi, in particolare i Marchesi di Ivrea con Arduino e la sua discendenza, hanno costruito la storia del paese e lasciato le testimonianze pi\u00f9 importanti: l'antica Pieve di Santa Maria, sorta su un luogo di culto precristiano, le torri Ferranda e Tellaria che dominano l'abitato e i loro ricetti, il borgo cinquecentesco sviluppatosi attorno alla via porticata e la chiesa di San Francesco, la parrocchiale di San Costanzo, gi\u00e0 cappella del Castrum Pontis.\nMonumenti e luoghi d'interesse.\nLe chiese.\nGiungendo dalla pianura lo sguardo \u00e8 catturato dall'imponente costruzione di una chiesa \"... aggrappata ad una sporgenza rocciosa sospesa a mezza costa, con un abisso sul capo ed uno ai piedi\" (cos\u00ec la descrisse l'architetto C. Boggio): si tratta della Antica pieve di Santa Maria in Doblazio, sulle cui origini si intrecciano storia e leggenda; per la singolarit\u00e0 della sua architettura con la presenza di due altari frontali in una chiesa ad una sola navata, dei sotterranei, del vicino Monte Oliveto con il masso coppellato, merita una visita accurata. La chiesa di Santa Maria in Doblazio \u00e8 pieve matrice di tutte le chiese delle valli Orco e Soana, e parrocchia di Pont fino al 1879. La parte pi\u00f9 antica della costruzione \u00e8 composta dal coro e dal presbiterio e risale alla seconda met\u00e0 del Quattrocento. La navata della chiesa \u00e8 settecentesca. La chiesa presenta due campanili: quello circolare, dell'XI secolo, era in origine una torre di avvistamento appartenente ai De Doblatio; il secondo \u00e8 settecentesco e fu voluto dalla confraternita di San Giovanni Decollato titolare di un altare. La tradizione vuole che la chiesa sia sorta su un precedente culto pre-cristiano.\nLa chiesa di San Costanzo, antica chiesa originaria del 1328, fu costruita sulle fondamenta di una cappella incastellata appartenente ai San Martino. Divenne parrocchia nel 1879. Nel 1890 un ampliamento della chiesa port\u00f2 all'abbattimento degli storici olmi circondati da panchette in pietra dove si radunava il consiglio comunale, come descritto negli statuti del 1562.\nLa chiesa di San Francesco, edificata nel 1594, ad opera della congregazione di San Francesco, su un sedime di forno. All'interno, un dipinto ricorda il pontese Beato Giovanni Battista Bonatto morto nel 1653 a Tripoli dove si era recato come missionario.\nLe torri medievali.\nAltrettanto imponenti e caratterizzanti del paesaggio sono le torri che dominano l'abitato, antiche testimoni di un passato di guerre, di ribellioni, di lotte che interessarono il Canavese per trecento anni; sull'altura al centro del paese si possono ammirare i resti della torre del \u201cCastrum Pontis\u201d appartenuta ai conti di San Martino e la svettante Ferranda di propriet\u00e0 dei conti di Valperga, loro acerrimi nemici. Sulla collinetta del Montiglio sorge la Tellaria comunemente detta \u201cCastlass\u201d appartenente, come il \u201cPontis\u201d, ai San Martino.\nDalle torri si domina sull'intero abitato di Pont, sulla pianura canavesana e sulla catena alpina che fa da cerchio alle valli Orco e Soana; la Ferranda, dopo un restauro accurato, \u00e8 diventata la sede del \u201cMuseo del Territorio\u201d mentre l'area circostante \u00e8 utilizzata per concerti e spettacoli all'aperto come l'ampio parco del \u201cCastlass\u201d di recente tornato di propriet\u00e0 comunale.\nI musei.\nL'offerta museale comprende: il Museo Etnografico, realizzato nel 1996 che intende essere la rappresentazione di un'autentica presa di coscienza nei confronti dell'originalit\u00e0 e del valore, del modo di vivere operativo e psicologico adottato dalle generazioni che ci hanno preceduto.\nAffissi alle pareti mappe, quadri, fotografie, manifesti, esaltano la bellezza di Pont e dell'Alto Canavese, evidenziandone le peculiarit\u00e0 intrinseche. Si discerne nell'ingresso una ricerca sulle antiche botteghe della porticata via del Commercio.\nIl Museo della Plastica, museo di archeologia industriale Cannon-Sandretto, \u00e8 ospitato nella palazzina di rappresentanza in stile liberty dello stabilimento Sandretto; consta di oltre 2500 pezzi.\nLe centrali idroelettriche.\nAlla ricchezza d'acqua \u00e8 legato lo sviluppo economico del territorio: le possibilit\u00e0 di produrre forza motrice prima ed energia elettrica poi hanno favorito lo sviluppo di attivit\u00e0 artigianali (lavorazione del rame e del ferro, concia delle pelli\u2026), industriali (tessile e metalmeccanica) e commerciali (fiere e mercati hanno tradizioni secolari) facendo del paese un polo importante ed attivo; attualmente l'economia vive prevalentemente sul terziario e su un turismo \u201cdi nicchia\u201d a cui viene offerta la possibilit\u00e0 di scoprire un territorio ricco ed interessante ancorch\u00e9 poco conosciuto.\nCultura.\nEventi.\nNumerose manifestazioni culturali arricchiscono l'offerta turistica: \u201cTeatro a primavera\u201d e \u201cI concerti d'autunno\u201d sono un appuntamento consolidato cos\u00ec come \u201c'L Concert d'la R\u00f9a\u201d (terzo fine settimana di luglio) durante il quale la Filarmonica \"A. Cortese\" ripropone l'antico concerto dei balconi nella \u201cR\u00f9a\u201d (la strada, oggi via Marconi, che collega il Comune alla Manifattura) come nell'Ottocento faceva la Banda del paese; o il \u201cConcerto di Natale\u201d (24 dicembre) sempre ad opera della Filarmonica.\nLe associazioni culturali propongono poi manifestazioni, incontri e spettacoli di vario genere sia nel periodo estivo che in occasione di sagre e mostre e organizzano visite mirate alla conoscenza e alla valorizzazione del territorio e del suo patrimonio culturale, artistico ed architettonico.\nAll'artigianato \u00e8 dedicata una interessante mostra il primo fine settimana di giugno e al commercio alcune fiere annuali fra cui l'antica Fiera di San Matteo (20 e 21 settembre), quella di San Luca (18 ottobre), il mercatino di Natale; altre manifestazioni vengono organizzate dalle Associazioni degli Artigiani e dei Commercianti specie nel periodo estivo; oltre a queste attivit\u00e0 espositive il territorio offre diversi itinerari per scoprire diversi gioielli artistici come piloni, borgate settecentesche e magnifiche escursioni nella natura.\nInfrastrutture e trasporti.\nIl paese \u00e8 stazione di testa della ferrovia Canavesana.\nTutti i treni fino a Rivarolo Canavese sono effettuati con ALn 668 o sono sostituiti da bus.\nAmministrazione.\nAltre informazioni amministrative.\nIl comune di Pont faceva parte della ex Comunit\u00e0 Montana Valli Orco e Soana."}
{"id": "234048", "revid": "938", "url": "https://it.wikipedia.org/wiki?curid=234048", "title": "Coassolo", "text": ""}
{"id": "234052", "revid": "935281", "url": "https://it.wikipedia.org/wiki?curid=234052", "title": "Cesaropapismo", "text": "Con il termine cesaropapismo si intende l'idea di unire il potere temporale e il potere spirituale di una Chiesa cristiana nella stessa persona. Pi\u00f9 comunemente, ci si riferisce all'idea di subordinare il potere spirituale a quello temporale. Il contrario, la subordinazione del potere temporale a quello spirituale, prende invece il nome di \"papocesarismo\".\nIl cesaropapismo \u00e8 realizzato quando il potere politico controlla il potere religioso. Nella sua forma pi\u00f9 estrema, il cesaropapismo \u00e8 una teoria politica nella quale il capo di Stato - nella fattispecie l'imperatore o il re (\"Cesare\") - \u00e8 anche di diritto il \"papa\", ossia il capo supremo della Chiesa.\nNascita del fenomeno.\nLa forma classica di cesaropapismo si realizz\u00f2 nell'Impero Romano d'Oriente, in cui il prestigio e la forza delle istituzioni ecclesiastiche derivavano dall'essere sottoposte all'autorit\u00e0 del centro nevralgico del potere politico: Costantinopoli, soprattutto dopo il Grande Scisma. Mentre sotto Costantino nasce effettivamente la ierocrazia in Europa. Egli dopo aver riconosciuto la religione cristiana tra i culti ammessi dallo Stato, si attribu\u00ec il titolo di \"episkopos ton ektos\" (letteralmente \u00abvescovo di quelli di fuori\u00bb, oppure, come scrisse Santo Mazzarino, \u00abvescovo dei laici\u00bb).\nSuccessivamente, dopo la caduta dell'Impero Romano d'Occidente, nell'Impero Romano d'Oriente, sotto l'imperatore Giustiniano il cesaropapismo divent\u00f2 una vera e propria forma di governo, che fu adottata da molti imperatori bizantini.\nIl cesaropapismo consisteva nell'accentrare nelle mani dell'imperatore il potere spirituale e temporale, dandogli cos\u00ec pieni poteri sulla religione. Ci\u00f2 ebbe risvolti positivi e negativi, poich\u00e9 da una parte l'imperatore poteva proteggere la Chiesa dalle eresie, ma dall'altra metteva la Chiesa in un atteggiamento di sudditanza nei suoi confronti e questo ne limitava l'indipendenza.\nQuesta teoria politica sosteneva il diritto dello Stato - in quanto potere civile = \"Cesare\" - di estendere le sue competenze ed esercitare la sua autorit\u00e0 anche in campo religioso, cio\u00e8 nel territorio spirituale riservato alla Chiesa = \"papa\". Il potere ecclesiastico era quindi considerato sottoposto a quello civile, il quale esercitava la sua autorit\u00e0 anche in ambito teologico e disciplinare.\nForme di cesaropapismo si sono poi sviluppate anche in Occidente, durante uno dei periodi pi\u00f9 difficili della storia ecclesiastica di Roma e precisamente nell'VIII, IX e X secolo quando, in piena feudalizzazione, la Chiesa divenne completamente sottomessa ai sovrani germanici, i quali controllavano l'elezione del Pontefice fin quasi a designarne il candidato.\nSingolare esempio di cesaropapismo in Italia \u00e8 stato il dogado veneto: il Doge (Dux Venetiarum) fin dalle origini assume il controllo civile e religioso sulle terre controllate ed ingaggia varie guerre con il patriarcato di Aquileia controllato dal vescovo di Roma. Con l'arrivo delle spoglie di San Marco evangelista da Alessandria viene istituita la cappella ducale di San Marco (Basilica di San Marco) a cui capo sta il doge. Per tutta la durata della Serenissima il doge esercita prerogative vescovili, presiede alla messa come celebrante, nomina i vescovi della sua diocesi \"null\u012bus\" e non teme scomuniche o minacce dal vescovo di Roma. In occasione della pace tra il vescovo romano e l'imperatore germanico a Venezia, il doge Ziani esercita come un Imperator romano il ruolo di giudice \"super partes\" che ricompone i dissidi e favorisce la pace. Da allora avr\u00e0 diritto a tutti i segni di sacralit\u00e0 che il papa romano esibiva: ombrello, spada, ceri, vessilli, sedia.\nUnico sovrano realmente a capo del potere civile e religioso dei suoi territori, anticipa il ruolo di capo della chiesa dei re inglesi.\nEgli \u00e8 a capo della chiesa di San Marco ed erede della sede vescovile di Alessandria d'Egitto, Costantinopoli e Antiochia.\nAncora nel XVI secolo, Enrico VIII d'Inghilterra, dichiarandosi unico capo supremo della Chiesa d'Inghilterra, conferiva una forma cesaropapista allo Stato che, almeno nella teoria, \u00e8 ancora vigente nel Regno Unito.\nIl cesaropapismo nel Regno Unito.\nNel Regno Unito si pu\u00f2 asserire che permanga una forma di cesaropapismo, seppure in chiave moderna, in quanto la Regina \u00e8 formalmente il capo (Supreme Governor) della Chiesa anglicana, oltre naturalmente ad essere capo di Stato, anche se nei fatti la Chiesa anglicana \u00e8 guidata in tutte le questioni spirituali dall'arcivescovo di Canterbury. \nAnche nel momento della sua applicazione reale, comunque, non si trattava di cesaropapismo puro, in quanto alle autorit\u00e0 ecclesiastiche anglicane era riservato di diritto un certo numero di seggi alla Camera dei lord, che in parte conservano ancor oggi."}
{"id": "234053", "revid": "372624", "url": "https://it.wikipedia.org/wiki?curid=234053", "title": "Antiche unit\u00e0 di misura del circondario di Bologna", "text": "Sono qui riportate le conversioni tra le antiche unit\u00e0 di misura in uso nel circondario di Bologna e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl braccio si ritiene di 20 once del piede, e si divide in met\u00e0, terzi, quarti, sosti, ed ottavi.\nIl piede si divide in 12 once, l'oncia in 12 punti. 10 piedi fanno una pertica.\nMisure di superficie.\nLa tornatura \u00e8 di 144 pertiche quadrate o tavole. La tavola si divide in 100 piedi quadrati. Il piede quadrato in 144 once quadrate.\nMisure di volume.\nIl passetto \u00e8 di 125 piedi cubi.\nIl carro da legna \u00e8 di 108 piedi cubi.\nMisure di capacit\u00e0 per gli aridi.\nLa corba si divide in 2 staia, lo staio in 8 quartiroli, il quartirolo in 8 quarticini.\nDue corbe fanno un sacco. Dieci sacchi fanno un carro.\nMisure di capacit\u00e0 per i liquidi.\nLa corba si divide in 4 quartarole, la quartarola in 15 boccali, il boccale in 4 fogliette.\nDieci corbe fanno una castellata.\nPesi.\nLa libbra mercantile si divide in 12 once, l'oncia in 8 ottavi.\nLa libbra medicinale si divide in 12 once, l'oncia in 8 dramme, la dramma in 3 scrupoli, lo scrupolo in 24 grani."}
{"id": "234056", "revid": "640091", "url": "https://it.wikipedia.org/wiki?curid=234056", "title": "Antiche unit\u00e0 di misura del circondario di Brescia", "text": "Sono qui riportate le conversioni tra le antiche unit\u00e0 di misura in uso nel circondario di Brescia e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl braccio da panno e il braccio da seta si dividono in 12 once.\nIl cavezzo, base della misura agraria, si divide in 6 piedi, il piede in 12 once, l'oncia in 12 punti, il punto in 12 atomi.\nMisure di superficie.\nIl pi\u00f2, misura agraria, si divide in 100 tavole, la tavola in 4 cavezzi, il cavezzo in 36 piedi.\nLa tavola di 4 cavezzi quadrati si divide pure in 12 piedi di tavola, il piede in 12 once, l'oncia in 12 punti, il punto in 12 atomi di tavola.\nIl braccio quadrato da fabbrica ed il braccio d'asse si dividono in 12 once, l'oncia in 12 punti, il punto in 12 atomi.\nLa pertica da fabbrica o cavezzo quadrato si divide in 36 quadretti, o braccia quadrate da fabbrica.\nMisure di volume.\nIl braccio cubo da fabbrica si divide in 12 once, l'oncia in 12 punti, il punto in 12 atomi.\nLa pertica da muri si usa anche per i movimenti di terra.\nLa meda si usa per la legna da fuoco e si divide in 4 quarte.\nMisure di capacit\u00e0 per gli aridi.\nLa soma bresciana si divide in 12 Quarte, la quarta in 4 coppi, il coppo in 4 stoppelli, lo stoppello in 4 quartini.\nNei Comuni di Camignone, Iseo, Marone, Monticello Brusati, Pezzoro, Sale Marasino, Siriano e Travagliato si usava per l'avena e per il risone un sacco o carica di 14 quarte. La quarta \u00e8 la stessa della soma.\nLa soma di Riviera si divide pure in 12 quarte, la quarta in 4 coppi, il coppo in 4 stoppelli, lo stoppello in 4 quartini.\nMisure di capacit\u00e0 per i liquidi.\nLa zerla di Brescia si divide in 4 secchie, la secchia in 9 pinte, la pinta in 2 boccali, il boccale in 2 mezzi, il mezzo o mezzino in 2 tazze.\n15 zerle fanno un carro.\nLa zerla di Cellatica si divide in 36 pinte, la pinta in 8 tazze.\nLa zerla di Riviera si divide in 4 secchie, la secchia in 9 pinte, la pinta in 2 boccali, il boccale in 2 mezzi, il mezzo o mezzino in 2 tazze.\n15 zerle fanno un carro.\nIl moggio di Sal\u00f2, misura da olio, si divide in 8 galede, la galeda in 4 bacede.\nPesi.\nLa libbra si divide in 12 once, l'oncia in 16 dramme, la dramma in 4 quarti.\n23 libbre fanno un peso. Cento pesi fanno un carro.\nLa libbra mercantile si usava pure per la farmacia, insieme alla libbra medicinale di Vienna.\nLa libbra bresciana per gli usi farmaceutici si divide in 12 once, l'oncia in 8 dramme, la dramma in 3 denari, il denaro in 24 grani.\nI gioiellieri usavano il marco di zecca di Milano uguale a grammi 234,997; ed il carato di Venezia diviso in 4 grani, ed uguale a grammi 0,20703."}
{"id": "234058", "revid": "124775267", "url": "https://it.wikipedia.org/wiki?curid=234058", "title": "Luisa Ferida", "text": "Fu una delle pi\u00f9 note attrici del cinema italiano nel decennio 1935-1945. Aderente al fascismo e alla Repubblica Sociale Italiana, venne fucilata in seguito a un processo sommario ad opera di alcuni partigiani, assieme al marito, l'attore e membro della X\u00aa Flottiglia MAS Osvaldo Valenti, poich\u00e9 collaborazionista con i fascisti, e principalmente per l'accusa di partecipazione ai crimini di guerra e alle torture della cosiddetta \"banda Koch\", fatti di cui fu poi ritenuta innocente nel dopoguerra. Venne cos\u00ec destinata una pensione di guerra alla madre, che apparentemente non disponeva di altre fonti di reddito.\nBiografia.\nNacque a Castel San Pietro Terme, in provincia di Bologna, il 18 marzo 1914. Dopo alcune esperienze teatrali con le compagnie di Ruggero Ruggeri e Paola Borboni, esord\u00ec sul grande schermo con il film \"Freccia d'oro\" (1935) di Piero Ballerini e Corrado D'Errico. Si mise in evidenza quasi subito, interpretando numerosi film di registi minori, che le dettero per\u00f2 visibilit\u00e0 e successo di pubblico. Fra il 1937 e il 1938 costitu\u00ec una coppia di successo con Amedeo Nazzari, col quale interpret\u00f2 \"La fossa degli angeli\", \"I fratelli Castiglioni\" e \"Il conte di Br\u00e9chard\".\nQuando venne richiesta da Alessandro Blasetti per il film \"Un'avventura di Salvator Rosa\" (1939), era gi\u00e0 una giovane attrice conosciuta e apprezzata, ormai pronta per il salto di qualit\u00e0. In \"Un'avventura di Salvator Rosa\" interpret\u00f2 il ruolo della contadina Lucrezia, ponendosi all'attenzione della critica e del grande pubblico. Il film di Blasetti la proiett\u00f2 rapidamente verso un orizzonte divistico di rilievo, permettendole di mettere in evidenza il suo temperamento grintoso e la sua recitazione asciutta e nervosa.\nOsvaldo Valenti.\nL'incontro con Osvaldo Valenti, a cui si leg\u00f2 sentimentalmente sul set di questo film, coincise con il periodo di maggior successo della sua carriera. I registi pi\u00f9 popolari dell'epoca iniziarono a offrirle ruoli sempre pi\u00f9 importanti. Negli ultimi anni, la Ferida era apprezzata come attrice di grande sensibilit\u00e0 interpretativa e di notevole maturit\u00e0 espressiva: lo not\u00f2 l'attrice Elsa De Giorgi durante la lavorazione del film \"La locandiera\" (1944) di Luigi Chiarini. Vanno ricordate le sue interpretazioni nei film \"La corona di ferro\" (1941) di Alessandro Blasetti, \"Fedora\" (1942) di Camillo Mastrocinque, \"Fari nella nebbia\" (1942) di Gianni Franciolini, per il quale fu premiata come miglior attrice italiana del 1942, \"Gelosia\" (1942) di Ferdinando Maria Poggioli e \"La bella addormentata\" (1942) di Luigi Chiarini.\nL'adesione alla Repubblica di Sal\u00f2 e Cinevillaggio.\nDurante il regime fascista i due attori non si erano distinti per le loro posizioni politiche. Famosa era, negli ambienti mondani romani, l'imitazione che Valenti faceva del Duce, suscitando l'ilarit\u00e0 generale. A seguito dell'Armistizio, la Ferida e Valenti furono tuttavia fra i pochi divi del cinema dei telefoni bianchi - come viene abitualmente chiamato il periodo della cinematografia fascista - ad aderire alla Repubblica Sociale Italiana.\nLasciarono cos\u00ec Roma (e Cinecitt\u00e0) per trasferirsi al Cinevillaggio, il neonato centro cinematografico della R.S.I. di Venezia, sorto per volere del ministro Ferdinando Mezzasoma, diventandone due dei pi\u00f9 noti esponenti. Qui, insieme a Valenti, gir\u00f2 \"Fatto di cronaca\" (1944), film diretto da Piero Ballerini, che fu il suo ultimo lungometraggio. Dopo si stabilirono per qualche giorno a Bologna, dove la Ferida, che aspettava un bambino, desiderava andare a trovare la madre. Mentre si trovavano all'albergo \"Brues\", ebbe un aborto spontaneo. Valenti espresse il proprio dolore, scrivendo ad un amico: \u00ab\"Non voglio pi\u00f9 sentir parlare di arte e di cinema, e non mi voglio pi\u00f9 recare nella Spagna dove pur ho un contratto vantaggiosissimo. Io sento che il mio dovere sarebbe di fare qualcosa di positivo per questo pezzo di terra che ancora ci rimane\".\u00bb\nI rapporti con la \"banda Koch\".\nNella primavera del 1944, i due si spostarono a Milano, dopo che Valenti era entrato col grado di tenente nella X\u00aa Flottiglia MAS comandata dal principe Junio Valerio Borghese. Come ufficiale di collegamento della Decima MAS, Valenti ebbe contatti con la famigerata banda di Pietro Koch e in tali rapporti, secondo alcuni, fu coinvolta anche la Ferida; tuttavia, secondo altri, la frequentazione di \"Villa Triste\" da parte della Ferida, nonch\u00e9 la sua presunta complicit\u00e0 con i torturatori di partigiani, sarebbero solo calunnie prive di fondamento.\nUn'altra testimonianza riporta un episodio piuttosto equivoco che non trova peraltro ulteriori riscontri, il cui valore sta principalmente nel collocare l'attrice nella famigerata \"Villa Triste\", ma accusa della partecipazione alle torture una delle amanti di Koch, la soubrette Daisy Marchi, e la segretaria del capo della \"banda\", Alba Giusti Cimini. Entrambe secondo questa tardiva testimonianza si spacciavano talvolta, con i prigionieri, per la celebre Ferida, approfittando della penombra delle celle e della somiglianza fisica della Marchi con Luisa; la Marchi e la Cimini non subiranno mai conseguenze della loro collaborazione. \nBisogna comunque aggiungere che nella sua celebre opera del 1963 \"Lessico famigliare\" Natalia Ginzburg asser\u00ec che fu proprio la Ferida a condurre l'interrogatorio della sua amica Lisetta Giua, partigiana e moglie di Vittorio Foa, incarcerata a Villa Triste (Milano) e riuscita fortunosamente a scappare delle grinfie dei fascisti.\nLa fucilazione per collaborazionismo.\nNei giorni immediatamente successivi alla Liberazione di Milano i due attori pagarono con la vita la loro notoriet\u00e0 associata al regime fascista, l'appartenenza di Valenti alla X\u00aa Flottiglia MAS e la frequentazione di Villa Triste a Milano, sede della banda Koch. A 31 anni, il 30 aprile 1945, Luisa Ferida, fu fucilata dai partigiani in via Poliziano a Milano assieme a Valenti, dopo un processo sommario nel quale fu accusata di collaborazionismo e soprattutto di essere collegata alla banda Koch. \nResponsabile dell'esecuzione della Ferida fu Giuseppe Marozin, nome di battaglia \"Vero\", capo della divisione Pasubio, in seguito imputato di vari altri crimini, fra cui omicidi a danno di partigiani e civili. Nel corso del procedimento penale a suo carico per quell'episodio, Marozin ebbe a dichiarare: \u00abLa Ferida non aveva fatto niente, veramente niente. Ma era con Valenti. La rivoluzione travolge tutti.\u00bb. Marozin sostenne anche, per discolparsi, che l'ordine di procedere all'esecuzione della Ferida e di Valenti sarebbe venuto direttamente dal C.L.N.A.I. nella persona di Sandro Pertini, dichiarando: \u00abQuel giorno - 30 aprile 1945 - Pertini mi telefon\u00f2 tre volte dicendomi: \"Fucilali, e non perdere tempo!\"\u00bb. Sempre secondo Marozin, Pertini si sarebbe rifiutato di leggere il memoriale difensivo che Valenti aveva scritto durante i giorni di prigionia, nel quale sarebbero stati contenuti i nomi dei testimoni che avrebbero potuto scagionare i due attori da ogni accusa, versione dei fatti di cui, per\u00f2, Marozin rimane unico sostenitore. Questa ricostruzione \u00e8 invero controversa, in quanto manca un ordine scritto, riscontrato invece in altri casi, come ad esempio la fucilazione di Benito Mussolini (seppur emesso a esecuzione avvenuta).\nDalla casa milanese di Valenti e della Ferida, qualche giorno dopo la loro fucilazione, venne sottratto un autentico tesoro, del quale lo stesso Marozin, nel dopoguerra, ammise il furto, ma sostenendo di non ricordare dove tali beni fossero finiti: \u00abUna parte fu restituita, credo, alla madre della Ferida, il resto and\u00f2 a Milano\u00bb. L'attrice \u00e8 sepolta con il nome di Luisa Manfrini, assieme al compagno Osvaldo Valenti, nel Campo X detto anche Campo dell\u2019Onore del Cimitero Maggiore di Milano, noto anche come Cimitero di Musocco.\nLa pensione di guerra alla madre.\nNegli anni cinquanta la madre della Ferida, Luisa Pansini, fece domanda al Ministero del Tesoro per ottenere una pensione di guerra, essendo la figlia la sua unica fonte di sostentamento. Si rese necessaria, pertanto, un'accurata inchiesta da parte dei Carabinieri di Milano per accertare le reali responsabilit\u00e0 della Ferida, al termine della quale si concluse che \u00abla Manfrini dopo l'8 settembre 1943 si \u00e8 mantenuta estranea alle vicende politiche dell'epoca e non si \u00e8 macchiata di atti di terrorismo e di violenza in danno della popolazione italiana e del movimento partigiano\u00bb. La madre di Luisa Ferida ottenne la pensione di guerra comprensiva di arretrati."}
{"id": "234060", "revid": "640091", "url": "https://it.wikipedia.org/wiki?curid=234060", "title": "Antiche unit\u00e0 di misura del circondario di Brindisi", "text": "Sono qui riportate le conversioni tra le antiche unit\u00e0 di misura in uso nel circondario di Brindisi e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1840, rese uniformi nell'intero Regno di Napoli.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nSecondo l'uso abusivo anteriore al 1840 la canna si divide in 8 palmi, il palmo in 12 once, l'oncia in 5 minuti.\n10 palmi fanno la pertica. 7 palmi fanno il passo. 10 passi fanno la catena. 100 catene fanno il miglio.\nCome base delle misure agrarie, oltre il passo comune di 7 palmi, si usavano pure nelle varie localit\u00e0 passi da terra di palmi 6, 6 1/3, 6 1/2.\nNel comune di Latiano era invalso l'uso dopo il 1840 di calcolare le misure antiche abusive sulla base del nuovo palmo legale.\nMisure di superficie.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\n64 Palmi quadrati abusivi fanno la canna quadrata abusiva.\nNel comune di Latiano si era introdotto l'uso di misurare il tomolo agrario antico abusivo sulla base del palmo nuovo legale, e quindi il valore metrico del tomolo riusciva alquanto maggiore.\nMisure di volume.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nSecondo l'uso anteriore al 1840 mille palmi cubi fanno una pertica cuba, e 512 palmi cubi fanno la canna cuba.\nLa canna di costumanza per le fabbriche equivale ad un quarto di canna abusiva cuba.\nLa canna per la legna da fuoco di 256 palmi cubi abusivi equivale a mezza canna abusiva cuba.\nPalmi cubi abusivi 9 1/3 fanno la soma per l'arena che si divide in 7 cofani.\nNel comune di Latiano essendo invalso l'uso di calcolare le misure antiche abusive sulla base del nuovo palmo legale, se ne ottenevano valori proporzionatamente maggiori.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nIl tomolo, tanto prima che dopo il 1840, si divide in 24 misure.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nLa caraffa abusiva si divide in 2 misure.\nLa soma da vino di 240 caraffe si divide in 10 barili piccoli o in 4 barili grandi.\nLa soma da vino di 192 caraffe, si divide in 12 mezze, ovvero in 6 barili.\nI pesi indicati nelle misure da vino sono quelli del volume di acqua distillata che dovevano contenere, e non servono che di nomenclatura distintiva.\nLa salma da olio si divide in 10 staia, lo staio in 32 pignatelle.\nI pesi indicati per le misure dell'olio sono quelli del volume di olio che devo in esso contenersi, giacch\u00e9 nel sistema metrico napoletano l'olio si misurava a peso e non a capacit\u00e0.\nPesi.\nSecondo l'uso abusivo anteriore al 1840 cento libbre fanno un cantaro piccolo.\nSecondo la variet\u00e0 dei luoghi e delle merci si usavano pure rotoli speciali di once 30, 36, 39, 42, 44, 48, 52, 56.\nGli orefici dividono l'oncia in 30 trappesi, il trappeso in 20 acini.\nI gioiellieri dividono l'oncia in 130 carati, il Carato in 4 grani.\nI farmacisti dividono l'oncia in 10 dramme, la dramma in 3 scrupoli, lo scrupolo in 2 oboli, l'obolo in 10 acini.\nDramme 1 1/2 fanno il peso aureo.\n40 rotoli fanno un peso per la calce.\n4 rotoli fanno una decina, peso della lana.\nNel comune di Torre Santa Susanna si usava per la lana un peso di rotoli 20 1/2.\nTerritorio.\nNel 1874 nel circondario di Brindisi erano presenti 16 comuni divisi in 8 mandamenti."}
{"id": "234061", "revid": "466539", "url": "https://it.wikipedia.org/wiki?curid=234061", "title": "Status quo", "text": "Status quo \u00e8 un'espressione derivata dal latino \"in statu quo ante\" (= \u201cnella situazione precedente\u201d) attraverso l'ellissi statu quo, volta al nominativo per adattamento alla sintassi italiana. Attestata in italiano per la prima volta nel 1840, la locuzione \u00e8 spesso usata nei testi letterari, e viene citata per lo pi\u00f9 con ironia, in particolar modo nell'ambito della politica e della diplomazia.\nStoria.\nL'espressione, sconosciuta nei testi in lingua latina dell'antichit\u00e0, \u00e8 di coniazione moderna. Il primo utilizzo conosciuto in lingua inglese \u00e8 del 1719. Sempre del XVIII secolo \u00e8 la seguente citazione:\nPi\u00f9 noto \u00e8, in lingua italiana, il \"Brindisi di Girella\" di Giuseppe Giusti:\nSignificato.\nCon la frase \"in statu quo ante\" si pu\u00f2 fare riferimento a una situazione in un dato momento: bellica, politica, o di conflitto economico. Di solito si utilizza questa espressione nel caso in cui le forze in conflitto siano in uno stato di equilibrio (appunto, \"status quo\") pi\u00f9 o meno duraturo nel tempo. Nel caso che l'equilibrio si rompa, lo \"status quo\" andr\u00e0 presumibilmente a favore della forza pi\u00f9 potente.\nCon \"mantenimento dello \"status quo\"\" s'intende un duraturo stato di equilibrio, che pu\u00f2 variare a favore dell'uno o dell'altro, mantenendo comunque un equilibrio.\nIn politica lo \"status quo\" viene utilizzato soprattutto per indicare, spesso con accezione, una situazione di immobilismo, il pi\u00f9 delle volte originata da convenienze di compromesso tra le parti."}
{"id": "234062", "revid": "640091", "url": "https://it.wikipedia.org/wiki?curid=234062", "title": "Antiche unit\u00e0 di misura della provincia di Cagliari", "text": "Le antiche unit\u00e0 di misura della Sardegna vennero studiate tra il 1836 e il 1844 da una Commissione dei pesi e delle misure del Regno di Sardegna.\nL'isola, come da regio editto del 1\u00ba luglio 1844, pass\u00f2 al sistema metrico decimale dal 1\u00ba gennaio 1846; l'articolo 7 del regio editto dava la possibilit\u00e0 di utilizzare la denominazione antica per alcune unit\u00e0 decimali.\nTerritorio.\nNel 1874 nella provincia di Cagliari erano presenti 258 comuni divisi in 4 circondari (Cagliari, Iglesias, Lanusei e Oristano) e 58 mandamenti.\nNelle tavole ufficiali del 1877 per la provincia di Cagliari non vennero indicate diversit\u00e0 tra i diversi circondari.\nMisure di lunghezza.\nIl miglio sardo \u00e8 misura itineraria andata da molto tempo in disuso, avendosi l'abitudine di valutare le distanze ad ore di viaggio, ragguagliate in media a chilometri quattro per i pedoni, e chilometri sei per i cavalli ordinari da sella.\nPer le opere stradali dopo il 1823 si usava il miglio italiano di 60 al grado, corrispondenti a metri 1851,851, ed anteriormente al 1823 si usava il miglio romano antico corrispondente a metri 1481,481.\nDal 1846 era possibile usare il nome di \"canna\" per una misura di tre metri e il nome di \"palmo\" per una misura di metri 0,25.\nMisure di superficie.\nLo starello in origine costituiva un quadrato d\u00ec 20 trabucchi di lato, che venne alquanto alterato col tempo.\nIl trabucco quadrato si divide in 6 piedi di trabucco quadrato, il piede di trabucco quadrato in 12 once di trabucco quadrato, l'oncia di trabucco quadrato in 12 punti di trabucco quadrato.\nDal 1846 era possibile utilizzare il nome di \"starello\" per una misura di 40 are.\nMisure di volume.\nIl trabucco camerale solido aveva per base un trabucco quadrato ed un piede (ossia due palmi) di altezza.\nMisure di capacit\u00e0 per gli aridi.\nDal 1846 era possibile usare la denominazione di \"starello\" per una misura di 50 litri.\nMisure di capacit\u00e0 per i liquidi.\nDal 1846 era possibile usare il nome di \"quartara\" per una misura di 5 litri e il nome di \"botte\" per una misura di 50 litri.\nPesi.\nUn peso di 10 cantara fa il \"colpo di calcina\".\nUn peso di 150 libbre di commercio fa la \"pesata di legna da ardere\".\nUn peso di 160 libbre di commercio fa la \"misura di carbone\".\nDal 1846 si poteva indicare con il nome di \"libbra\" un peso di 400 grammi e con il nome di \"cantaro\" un peso di 40 chilogrammi."}
{"id": "234064", "revid": "39884", "url": "https://it.wikipedia.org/wiki?curid=234064", "title": "Antiche unit\u00e0 di misura del circondario di Caltanissetta", "text": "Sono qui riportate le conversioni tra le antiche unit\u00e0 di misura in uso nel circondario di Caltanissetta e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva si divide in 16 tomoli.\nIl tomolo di Caltanisselta ha per lato la corda di canne 25 e palmi 3 5/8 aboliti di Palermo.\nIl tomolo di Acquaviva, la corda di canne 22 1/2 abolite di Palermo.\nIl tomolo di Campofranco, la corda di canne 23 e palmi 6 aboliti di Palermo.\nIl tomolo di Delia \u00e8 di canne quadrate abolite di Girgenti 562 1/2.\nIl tomolo di S. Cataldo ha per lato la corda di canne 25 1/2 abolite di Palermo.\nIl tomolo di S. Caterina Villarmosa, \u00e8 di 512 canne quadrate abolite di Palermo.\nIl tomolo di Sutera ha per lato la corda di canne 23 e palmi 6 aboliti di Girgenti.\nIl tomolo di Vallelunga, la corda di canne 18 e palmi 2 aboliti di Palermo.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNegli usi di consuetudine locale la salma si considera divisa in 16 tomoli.\nLa salma abusiva per orzi e legumi usata in tutti i comuni del circondario \u00e8 di 20 tomoli rasi.\nLa salma per mandorle di Caltanisselta \u00e8 di 45 tomoli rasi.\nLa salma per fave di S. Caterina \u00e8 di tomoli rasi 22 1/2.\nLa salma per fave di Vallelunga \u00e8 di 24 tomoli rasi.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma di Caltanissetta si divide in 16 lancelle, la lancella in 20 quartucci legali.\nLa botte di Acquaviva Platani si divide in 12 quartare, la quartara in 60 quartucci legali.\nLa botte di Bompensiere Naduri si divide in 16 barili, il barile in 4 lancelle, la lancella in 10 quartucci legali.\nLa botte per mosto di Campofranco e la botte per vino si dividono in 10 quartare, la quartara da mosto e la quartara da vino in 4 lancelle, la lancella in 2 mezze, la mezza da mosto in 15 quartucci legali,\nla mezza da vino in 10 quartucci legali.\nLa botte per mosto e la botte per vino di Delia si dividono in 40 lancelle, la lancella per mosto in 15 quartucci legali, la lancella per vino in 14 quartucci legali.\nLa salma per vino di Marianopoli si divide in 16 lancelle, la lancella in 16 quartucci legali.\nLa botte di Montedoro si divide in 32 Lancelle, la lancella in 20 quartucci legali.\nLa botte di Mussomeli si divide in 12 quartare, la quartara in 3 lancelle, la lancella in 2 mezze, la mezza in 10 quartucci legali.\nLa botte per mosto di Resuttano si divide in 10 quartare, la quartara por mosto in 8 lancelle. La botte per vino di Resuttano si divide in 60 lancelle. La lancella \u00e8 di 10 quartucci legali.\nLa salma per mosto e la salma per vino di S. Caterina si dividono in 16 lancelle, la lancella per mosto in 10 quartucci legali. La lancella per vino in 8 quartucci legali.\nLa botte per mosto e la botte per vino di Sommatino si dividono in 8 carichi. Il carico per mosto in 105 quartucci legali, il carico per vino in 100 quartucci legali.\nLa botte di Sutera si divide in 10 quartare, la quartara in 120 quartucci legali.\nLa botte di Vallelunga si divide in 6 carichi, il carico in 10 lancelle, la lancella in 10 quartucci legali.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nIl rotolo legale diviso in 30 once alla sottile e l'oncia in 4 quarte, \u00e8 il peso usato abitualmente ed \u00e8 denominato peso \"alla sottile\" nei comuni di Caltanissetta, Bompensiere Naduri, Campofranco, Montedoro, S. Cataldo, S. Caterina Villarmosa, Villalba.\nCento rotoli fanno il cantaro.\nNella consuetudine locale il rotolo si divide pure in 12 once alla grossa.\nLa libbra mercantile si usa egualmente dai farmacisti e dagli orefici. Gli orefici dividono la libbra in 12 once, l'oncia in 30 trappesi, il trappeso in 16 cocci o denari.\nTerritorio.\nNel 1874 nel circondario di Caltanissetta erano presenti 15 comuni divisi in 7 mandamenti.\nIl comune di Bompensiere Naduri fu aggregato a Montedoro nel 1868."}
{"id": "234065", "revid": "102221269", "url": "https://it.wikipedia.org/wiki?curid=234065", "title": "Antiche unit\u00e0 di misura del circondario di Campobasso", "text": "Nella provincia di Campobasso, l'unit\u00e0 locale di misura della superficie usata in agraria \u00e8 il tomolo.\nIl valore del \"tomolo\" \u00e8 variabile da comune a comune; nel capoluogo corrisponde a 23,52 are, ossia a 2.352 m2\nAltre misure locali correlate:"}
{"id": "234067", "revid": "122915358", "url": "https://it.wikipedia.org/wiki?curid=234067", "title": "Moggio (unit\u00e0 di misura)", "text": "Il moggio o modio \u00e8 un'antica unit\u00e0 di misura.\nMisura di volume.\nIl termine \"moggio\" deriva etimologicamente dal latino \"m\u00f2dius\" il quale, venendo da \"modus\" cio\u00e8 \"misura\", vuol dire proprio \"unit\u00e0 di misura\", ed era usato per la misurazione del grano, ma pi\u00f9 spesso come unit\u00e0 di misura del volume (corrispondeva a circa ~ 8\u00be litri), specie degli aridi.\nDall'epoca romana generalmente la sua misura era cresciuta, insieme con quella del suo principale sottomultiplo (lo staio, dal latino \"sextarius\"). A Milano corrispondeva ad esempio a 225,1 litri, a Como a 153,9. Secondo un documento a Venezia equivaleva a 347 litri.\nNel tempo a questo significato si \u00e8 sovrapposto quello di area di terreno necessaria a seminare un moggio di grano, e di conseguenza era anche un'unit\u00e0 di misura agraria.\nMisura di superficie.\nQuest'uso non mancava nell'Italia settentrionale, per esempio ad Alessandria si usava il moggio pari a 8 staia superficiali (circa 4.716\u00a0m2). Era per\u00f2 soprattutto al sud, specialmente a Napoli nel Regno delle Due Sicilie, che il moggio era estremamente diffuso come misura agraria.\nA Napoli corrispondeva a 3.364,86 m2. Variava per\u00f2 da diocesi a diocesi, e in alcuni casi cambiava anche da comune a comune. Per esempio, nel dipartimento, poi provincia, di Terra di Lavoro, variava dai 3.387,36\u00a0m2 di Caserta ai 3.265,299 (oggi per comodit\u00e0 di calcolo portati a 3.333,33\u00a0m2) di Teano e Capua, che si divideva in 30 passi, suoi sottomultipli, i quali, a loro volta, si suddividevano in 30 passitelli, loro sottomultipli (\"Esercitazioni Teorico-Pratiche sulla geometria elementare e sublime degli antichi\" dell'architetto Raffaele Caterino. Napoli dalla stamperia di Barnaba Cons. 1842). Il moggio di Aversa corrispondeva a 4.259\u00a0m2 e si divideva in 10 quarte, suoi sottomultipli.\nAltre misure locali correlate:"}
{"id": "234068", "revid": "31886", "url": "https://it.wikipedia.org/wiki?curid=234068", "title": "Antiche unit\u00e0 di misura del circondario di Catania", "text": "Sono qui riportate le conversioni tra le antiche unit\u00e0 di misura in uso nel circondario di Catania e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva si divide in 16 tomoli.\nIl tomolo della salma di Catania eguale ad ettari 1,714871 ha per lato la corda di canne 16 abolite di Palermo.\nIl tomolo della salma di Catania eguale ad ettari 3,429743 \u00e8 di 512 canne quadrare abolite di Palermo.\nIl tomolo di Bronte ha per lato la corda di canne 22 abolite di Palermo.\nIl tomolo di Muletto ha per lato la corda di canne 22 abolite di Messina.\nIl tomolo di Viagrande, la corda di canne 28 abolite di Palermo.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma per frumenti ed orzi usata in tutti i comuni del circondario \u00e8 di 20 tomoli rasi.\nLa salma per fave e ceci di Catania \u00e8 di tomoli rasi 21 1/4.\nLa salma per fagioli ecc. di Catania \u00e8 di tomoli rasi 22 1/2.\nLa salma per calce di Mascalucia \u00e8 di 10 tomoli rasi.\nLa salma per gesso di Mascalucia \u00e8 di tomoli rasi 18 3/4.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma per mosto di Catania si divide in 10 quartare, la salma per vino in 8 quartare, la quartara in 10 quartucci legali.\nLa calata di mosto di Adorn\u00f2 si divide in 3 salme, la salma per mosto in 6 quartare, la salma per vino di Adern\u00f2 si divide in 16 quartare, la quartara per vino e per mosto in 2 lancelle, la lancella in 10 quartucci legali.\nLa salma per mosto e la salma per vino di Maletto si dividono in 16 quartare, la quartara per mosto si divide in 21 quartucci legali, la quartara per vino in 20 quartucci legali.\nLa salma per mosto e la salma per vino di Scordia si dividono in 8 quartare, la quartara per mosto in 20 quartucci legali, la quartara per vino in 16 quartucci legali.\nLa salma di Biancavilla si divide in 5 quartare, e la quartara \u00e8 composta di 20 quartucci legali.\nLa salma per mosto e per vino di Bronte si divide in 16 quartare, la quartara per mosto si compono di quartucci legali 8 3/4, e quella per vino di 8 quartucci legali.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNell'uso comune locale si dice peso \"alla sottile\" il rotolo diviso in 30 once, e si dice peso \"alla grossa\" il rotolo diviso in 12 once.\nCento rotoli fanno il cantaro.\nLa libbra mercantile si usa pure dai farmacisti.\nGli orefici dividono la libbra in 12 once, l'oncia in 30 trappesi, il trappeso in 30 cocci o denari.\nTerritorio.\nNel 1874 nel circondario di Catania erano presenti 25 comuni divisi in 12 mandamenti."}
{"id": "234069", "revid": "486946", "url": "https://it.wikipedia.org/wiki?curid=234069", "title": "Abd Allah Azzam", "text": ""}
{"id": "234070", "revid": "124399893", "url": "https://it.wikipedia.org/wiki?curid=234070", "title": "Seggiolino eiettabile", "text": "Il seggiolino eiettabile \u00e8 un dispositivo, utilizzato soprattutto negli aerei militari, che permette al pilota di abbandonare rapidamente il velivolo in caso di grave avaria. Nella maggior parte dei modelli, il sedile viene espulso dall'aereo grazie all'aiuto di motori a razzo mentre dopo alcuni decimi di secondo viene automaticamente spiegato un paracadute. Per lanciarsi, il pilota deve tirare uno degli anelli che si trovano tra le sue gambe o sopra la testa. . Sono state studiate anche delle capsule di salvataggio eiettabili.\nLa storia.\nIl primo seggiolino eiettabile fu progettato dal rumeno Anastase Dragomir in Francia nel 1928 prima di quello di Karl Arnhold, anche se un brevetto inglese del 1916 ad opera di Everard Calthrop aveva tracciato la via.\nIl seggiolino eiettabile fu brevettato in Germania (Reichspatent nr. 711045) nel 1939 da Karl Arnhold, Oscar Nissen, Rheinhold Preuschen e Otto Schwarz i quali lavoravano presso la Junkers. Un altro brevetto, riguardante la cartuccia esplosiva, fu conferito a Erich Dietz. Prima di allora, l'unico modo per salvarsi da un aereo che precipitava era saltare fuori attraverso il tettuccio: spesso per\u00f2 era molto difficile, perch\u00e9 la velocit\u00e0 del velivolo era troppo elevata ed il pilota, magari ferito, non riusciva a muoversi o il tettuccio rimaneva incastrato.\nNei primi modelli veniva utilizzata l'aria compressa per lanciarli. L'aereo dotato di questo dispositivo fu il prototipo di un caccia, l'Heinkel He 280, nel 1941; uno dei piloti collaudatori di questo aereo, Helmut Schenk, fu la prima persona a lanciarsi con il seggiolino dopo che le superfici di controllo si ghiacciarono rendendo l'aereo ingovernabile. Era il 13 gennaio 1942. L'He 280 non entr\u00f2 mai in produzione e il primo aereo di serie dotato di seggiolini eiettabili fu il caccia notturno Heinkel He 219 nel 1942. Nel 1944 gli Heinkel He 162 furono dotati di nuovi tipi di seggiolini, lanciati grazie alla forza generata da cartucce esplosive. Si stima che furono eseguite circa 60 eiezioni d'emergenza durante tutto il conflitto, dai rapporti tedeschi sembra che il 40% siano risultate fatali.\nLa SAAB introdusse il suo primo seggiolino (Mk 1) nel 1941 a bordo del Saab J 21A-1.\nCon l'inizio dell'era del jet, le velocit\u00e0 divennero cos\u00ec elevate che era impossibile pensare di abbandonare l'aereo saltando gi\u00f9. Furono anche provati sistemi di lancio verso il basso, azionati da alcune molle, ma non ebbero successo. Fu cruciale invece il lavoro dell'industria britannica Martin-Baker in Occidente e della Mikoyan Gurevich e Zvezda in Unione Sovietica.\nIl primo test di volo di un Martin-Baker avvenne il 24 luglio 1946, quando Bernard Lynch si lanci\u00f2 da un Gloster Meteor Mk.III; il 17 agosto 1946 Larry Lambert fu il primo americano a lanciarsi con successo. I Martin-Baker entrarono in produzione alla fine degli anni quaranta e la prima volta che furono utilizzati in una vera emergenza fu durante i voli di collaudo del Armstrong Whitworth A.W.52.\nNel 1955 un Westland Wyvern ebbe un incidente in fase di decollo dalla portaerei \"Albion\" della Royal Navy: il pilota si eiett\u00f2 con successo pur essendo a pi\u00f9 di 3 metri sott'acqua.\nCon l'ulteriore aumento delle velocit\u00e0 degli aerei, bisogn\u00f2 trovare altri modi per lanciare velocemente ed in sicurezza il pilota fuori dall'aereo. Sull'F-102 Delta Dagger fu montato il primo seggiolino dotato di motori a razzo: questi resero possibile un lancio in sicurezza anche a quote molto basse, grazie alla grande spinta di questi motori.\nNei primi anni sessanta iniziarono gli esperimenti per i lanci a velocit\u00e0 supersoniche in aerei come l'F-106 Delta Dart. Sei piloti si sono lanciati a velocit\u00e0 superiori a 700 nodi e l'altezza pi\u00f9 alta in cui \u00e8 stato utilizzato un Martin-Baker \u00e8 di 57\u00a0000 piedi (da un English Electric Canberra nel 1958). Circolano voci che un pilota si sia lanciato da un SR-71 \"Blackbird\" che viaggiava a Mach 3 a una quota di 80.000 piedi.\nNonostante questi primati, la maggior parte dei lanci avviene a quote e velocit\u00e0 basse. Tutti i seggiolini eiettabili di oggi sono di tipo \"zero-zero\", ovvero ci si pu\u00f2 lanciare anche da terra (quota zero, velocit\u00e0 zero).\nLa sequenza di lancio.\nL'intera sequenza impiega non pi\u00f9 di 2,5-3 secondi, dal momento in cui il pilota aziona il dispositivo al momento in cui scende appeso al paracadute principale. Il suo corpo pu\u00f2 essere sottoposto a sollecitazioni che variano da dieci a trenta volte la accelerazione di gravit\u00e0, potenzialmente molto dannose per il collo e per la colonna vertebrale.\nLa sicurezza del pilota.\nTutti i piloti occidentali che sono stati costretti a lanciarsi la ricordano come un'esperienza traumatizzante, tanto che alcuni di essi non hanno pi\u00f9 volato per la paura di ripeterla.\nQuando un pilota si lancia, subisce un'accelerazione di circa 12 \"g\", ovvero subisce 12 volte il peso del proprio corpo: quindi un uomo che pesa 75\u00a0kg si sente \"schiacciato\" da un peso di circa 900\u00a0kg. L'accelerazione \u00e8 talmente rapida e violenta che la maggior parte dei piloti sviene: \u00e8 questo il motivo per cui sia l'apertura del paracadute che il gonfiaggio di giubbotto e salvagente sono operazioni automatizzate. \u00c8 molto frequente la rottura di qualche osso, soprattutto delle vertebre; a seguito di questi infortuni, molti piloti hanno la carriera di volo compromessa.\nZvezda vs. Martin Baker.\nIl Dipartimento della Difesa USA (DoD) si \u00e8 interessato allo Zvezda K-36D (OKB 670 - Krasnaya Zvezda), il seggiolino eiettabile di ultima generazione russo, adottato su MiG-29 e Su-27, tra gli altri. In Russia \u00e8 adottato sugli elicotteri e sembra funzionare alla perfezione - ha salvato la vita al pilota Anatolij Kvo\u010dur (\u0410\u043d\u0430\u0442\u043e\u043b\u0438\u0439 \u041d\u0438\u043a\u043e\u043b\u0430\u0435\u0432\u0438\u0447 \u041a\u0432\u043e\u0447\u0443\u0440) tre volte.\nGenerazione di seggiolini eiettabili.\nPrima generazione, 1940-1965.\nQuesti seggiolini sono azionati da aria compressa, mortai o cartucce che azionano un razzo, e forniscono una singola forza per rimuovere il seggiolino e l'occupante dall'aeromobile. Nei primi modelli il pilota doveva spiegare il paracadute manualmente, mentre negli ultimi modelli divenne una funzione automatica. Esempi di questa generazione sono il Saab Mk 1 e il Martin Baker Mk 1 e seguenti fino al 5.\nSeconda generazione, 1965-1975.\nEra ormai chiaro che un seggiolino con un'unica \"catapulta\" imprimeva troppa accelerazione al pilota, il quale sopravviveva all'eiezione con gravi danni. Inoltre i piloti richiedevano seggiolini zero-zero (bassa velocit\u00e0 e bassa quota) con buone prestazioni. Per ottenere questo risultato fu aggiunto un razzo di sostegno. La catapulta lavorava da 0,15 a 0,25 secondi tenendo l'accelerazione sotto i 10\u00a0g. Il secondo razzo si attivava dagli 0,20 agli 0,40 secondi. Esempi di questa generazione sono il Martin Baker Mk 7 ed il Douglas Escapac.\nTerza generazione, dal 1975 ad oggi.\nSono stati adottati nuovi automatismi, quali paracadute di rallentamento e lo spiegamento automatico del paracadute principale in base alla quota, ma soprattutto, dato il livello tecnologico, sono stati aggiunti dei microprocessori in grado di ricevere e avvalersi delle informazioni acquisite dall'avionica di bordo e da speciali sensori (tubo di Pitot, giroscopio, peso del pilota, e altro). In questo modo, il seggiolino pu\u00f2 modificare i parametri di eiezione, aumentando la possibilit\u00e0 di sopravvivenza del pilota. Esempi di questa generazione sono il Martin Baker Mk 14, l'ACES II e lo Stencil S4S.\nQuarta generazione.\nSia Martin Baker, Boeing e Zvezda hanno elaborato nuovi seggiolini con spinta vettoriale e protezioni addizionali.\nAltri aerei.\nIl Kamov Ka-50, entrato in servizio nelle forze armate russe nel 1995, \u00e8 stato il primo elicottero in produzione dotato di un seggiolino eiettabile. Il sistema \u00e8 molto simile a quella di un aeromobile ad ala fissa convenzionale: il rotore \u00e8 equipaggiato con bulloni esplosivi, destinato a disintegrarsi pochi istanti prima dell'eiezione del seggiolino. Esiste un prototipo del AH-56 Cheyenne dotato di seggiolini eiettabili verso il basso, ma nel 1970 dopo un incidente mortale durante un test vennero bloccati ulteriori sviluppi.\nIl Lunar Lander Research Vehicle (LLRV) / Training Vehicle (LLTV) usavano seggiolini eiettabili.\nI primi voli dello Space Shuttle erano con un equipaggio di due componenti, entrambi dotati di seggiolini di espulsione (dalla missione STS-1 alla STS-4); in seguito i sedili sono stati disabilitati e poi rimossi in quanto il numero delle persone dell'equipaggio andava aumentando.\nLa navetta sovietica Buran \u00e8 stata progettata per essere dotata di seggiolini K-36RB (K-36M-11F35).\nIl Sukhoi Su-31M \u00e8 un aereo monomotore acrobatico equipaggiato con un sedile SKS-94 Zvezda.\nIl jet supersonico Tupolev Tu-144, gemello sovietico del Concorde, disponeva di seggiolini eiettabile per l'equipaggio nei primi prototipi. Il Tu-144 coinvolto nell'incidente al Paris Air Show del 1973 era un modello in produzione e quindi non disponeva di questo sistema."}
{"id": "234071", "revid": "102221351", "url": "https://it.wikipedia.org/wiki?curid=234071", "title": "Antiche unit\u00e0 di misura del circondario di Catanzaro", "text": "Nella provincia di Catanzaro, l'unit\u00e0 locale di misura della superficie usata in agraria \u00e8 la tomolata o tomolo o moggio.\nIl valore della \"tomolata\" \u00e8 variabile da comune a comune; nel capoluogo corrisponde a 33,6486 are, ossia a 3.364,86 m2\nAltre misure locali correlate:"}
{"id": "234073", "revid": "1705737", "url": "https://it.wikipedia.org/wiki?curid=234073", "title": "Baionetta", "text": "La baionetta \u00e8 un'arma da taglio montata sulla canna di un fucile che, specialmente nelle guerre tra il XVII e XIX secolo, consentiva alle formazioni di fanteria di attaccare il nemico a distanza ravvicinata, generalmente dopo aver esaurito le munizioni delle armi da fuoco.\nIl termine deriva dal francese \"ba\u00efonnette\", dalla citt\u00e0 basca di Bayonne in Francia, dove venne fabbricata la prima volta. Inizialmente le baionette erano lunghe 90\u00a0cm circa e, assieme alla lunghezza del fucile, servivano per respingere la cavalleria. Il calcio del fucile veniva \"piantato\" a terra e l'intera arma piegata in avanti in modo da creare una barriera di \"lance\" in grado di fermare la cavalleria. Una seconda versione di baionetta, pi\u00f9 corta, lunga circa 45\u201350\u00a0cm serviva per il combattimento corpo a corpo.\nIncidentalmente, segnaliamo che \u2014 pur essendo del tutto prevalente l'impiego della baionetta su fucili o carabine \u2014 si sono dati casi di applicazione della baionetta anche ad altri tipi di armi, come la baionetta Pritchard per il revolver Webley, quella che equipaggiava la rivoltella Nagant per la gendarmeria lussemburghese, o quelle dei mitra Sterling e MAB 38. \u00c8 segnalato quanto meno un caso di baionetta a corredo di mitragliatrice leggera, la giapponese Type 96 (Seconda guerra mondiale).\nUn aspetto poco intuitivo, ma tutt'altro che irrilevante o remoto, \u00e8 l'impiego della baionetta in servizi di ordine pubblico, anche da parte di forze di polizia o di paramilitari.\nQuadro d'insieme.\nPer comprendere l'importanza iniziale della baionetta, bisogna considerare che, indicativamente fino a met\u00e0 del XIX secolo, i fucili da guerra erano ad avancarica e colpo singolo; la procedura per ricaricare era lunga e laboriosa, tanto che all'esordio degli archibugi sui campi di battaglia, era consuetudine che i \"fucilieri\" fossero protetti da picchieri durante le fasi tecniche in cui sarebbero stati pressoch\u00e9 indifesi. Bench\u00e9 si facesse un qualche uso militare della picca fino al 1700 e oltre, \u00e8 chiaro che l'invenzione della baionetta rendeva almeno concettualmente superata quell'arma pi\u00f9 antica. \nMerita un accenno, a questo proposito, la \"penna svedese\" o \"penna di suino\" impiegata dai moschettieri di Gustavo Adolfo di Svezia nel XVII secolo: in pratica, un attrezzo che combinava la funzione di cavalletto (i moschetti del tempo erano troppo pesanti per essere utilizzati senza appoggio ausiliario) con quella di picca/ostacolo campale (anti-cavalleria), avendo un'estremit\u00e0 acuminata al preciso scopo. Rappresenta, sul piano dottrinale, un tentativo di affrancare i \"fucilieri\" dalla tutela dei picchieri; risultato che sar\u00e0 compiutamente conseguito attraverso la baionetta.\nLe modeste qualit\u00e0 di gittata e precisione dei fucili imponevano, ancora nelle Guerre napoleoniche ad esempio, di impiegare formazioni di fanteria inquadrate a mo' di falange macedone: scaricato magari un solo colpo di moschetto in una salva simultanea a poche decine di metri dal blocco avverso, i fanti superstiti spesso passavano al confronto all'arma bianca, in una situazione che per certi versi replicava la guerra antica, o al pi\u00f9 medievale.\nDai primi modelli, datati XVII secolo, che erano inastati a pressione nella canna, si pass\u00f2 a quelli ad anello che, una volta montati, consentivano ai soldati di aprire il fuoco.\nLe baionette furono comunemente impiegate in battaglia fino alla Prima guerra mondiale che, essendo stata essenzialmente una gigantesca \"guerra di posizione\", vide morire milioni di soldati anche in combattimenti \"corpo a corpo\".\nVi sono controversie sull'utilizzo sistematico della baionetta durante gli assalti nella Prima guerra mondiale, sembra invece che venisse relegata a strumento utile alla vita quotidiana in trincea (abbrustolire il pane, aprire le lattine o rimestare le latrine e le braci), preferendo piuttosto altri strumenti per il corpo a corpo. A convalidare questa teoria vi \u00e8 la testimonianza dello scrittore tedesco Erich Maria Remarque:\nDalla Seconda guerra mondiale in poi, la baionetta divenne sempre pi\u00f9 un accessorio secondario, dato il progressivo diffondersi delle armi automatiche, che rendevano i combattimenti \"corpo a corpo\" sempre meno diffusi. Un'eccezione fu rappresentata dall'esercito giapponese, che durante il conflitto nel Pacifico dette luogo a violente cariche alla baionetta, quasi sempre sfociati in grandi massacri (di giapponesi).\nMeno dell'uno per cento delle ferite riportate nelle guerre sono di baionetta, ma i medici non visitano i cadaveri (se il nemico \u00e8 a portata di baionetta \u00e8 veramente difficile che sopravviva). Comunque nelle guerre napoleoniche, in base a una ricerca effettuata dal generale Larrey, compiuta sia sui morti che sui feriti di un'azione, risultava che circa 1 ferita su 24 era prodotta dalle baionette nemiche.\nD'altro canto, dopo le guerre napoleoniche, l'effetto della baionetta nei combattimenti continu\u00f2 a decrescere, tanto che nella guerra di secessione americana i morti sul campo di battaglia per ferita da baionetta fra gli unionisti furono 218 (su 32.300 totali).\nOggi le baionette possono avere le caratteristiche dei coltelli da combattimento o da sopravvivenza; hanno un sistema di aggancio/sgancio rapido e una lunghezza di circa 15\u00a0cm.\nLa baionetta \u00e8 un'arma ottima per uccidere silenziosamente e permette di avvicinarsi al nemico continuando a tenerlo sotto tiro (non si deve posare o smettere di mirare per prendere il coltello, perch\u00e9 \u00e8 gi\u00e0 innestato).\nTipi principali.\nCi sono essenzialmente due tipi di baionette, sviluppati in epoche successive:\nQuando la baionetta \u00e8 un accessorio separato e staccato dall\u2019arma, di solito (anche per intuibili ragioni pratiche) essa si inasta spingendola indietro, dal vivo di volata verso il calcio. Esiste quanto meno un\u2019eccezione, data dal fucile cecoslovacco vz. 58, in cui l\u2019innesto funziona al contrario di quanto appena descritto.\nInnesti particolari.\nDalla tipologia ghiera/spiedo, in anni pi\u00f9 recenti sono evolute soluzioni che incorporano nella cassa dell'arma da fuoco la baionetta, non pi\u00f9 dotata del fodero che tipicamente si appende al cinturone.\nQuesto si manifesta essenzialmente in due stili:\nStoria.\nLo stesso termine \"baionetta\" risale alla seconda met\u00e0 del XVI secolo, ma non \u00e8 chiaro se le baionette dell'epoca fossero coltelli che si potevano applicare alle volate delle armi, o semplicemente dei tipi di coltelli. Per esempio, il \"Dictionarie\" di Cotgrave (1611) definisce la baionetta come \"un tipo di piccolo pugnale piatto da tasca, munito di coltelli; o un grosso coltello da appendere alla cintura\". Analogamente, Pierre Borel riferiva nel 1655 che a Bayonne si facesse un coltello lungo chiamato \"bayonette\", ma senza fornirne alcuna ulteriore descrizione.\nBaionette a tappo.\nLa prima occorrenza di una baionetta vera e propria si trova nel trattato militare cinese Binglu (\u5175\u5f55) pubblicato nel 1606. Era nella forma del fucile-figlio-e-madre (\u5b50\u6bcd\u9ce5\u9283), un moschetto ad avancarica dotato di una baionetta lunga circa 57,6\u00a0cm, arrivando (con la baionetta inastata) ad una lunghezza complessiva di 1,92 m. Era chiamato \"arma (da fuoco)-lama\" (cinese tradizionale: \u9283\u5200; cinese semplificato: \u94f3\u5200) e il secondo elemento veniva descritto come una \"spada corta che pu\u00f2 essere infilata nella canna e bloccata con una leggera rotazione\" che si doveva usare \"quando la battaglia ha esaurito tanto la polvere quanto i proiettili e anche combattendo i banditi, quando le forze si avvicinano alla mischia o incontrano un'imboscata\" e \"non si pu\u00f2 caricare l'arma nel tempo richiesto a percorrere due bu (3,2 m) di terreno devono attaccare la baionetta e tenerla come una lancia\".\nLe prime baionette erano del tipo \"a tappo\", cio\u00e8 la baionetta andava infilata direttamente nella canna del moschetto. Questo permetteva alla fanteria leggera di trasformarsi in fanteria pesante resistendo alle cariche di cavalleria. Questa procedura impediva naturalmente di impiegare l'arma per sparare. La prima menzione nota dell'uso di baionette nelle guerre europee sta nelle memorie di Jacques de Chastenet, visconte di Puys\u00e9gur.\nRaccont\u00f2 come i francesi usassero rozze baionette a tappo da 30\u00a0cm durante la Guerra dei trent'anni. Per\u00f2 si dovette attendere il 1671 perch\u00e9 il generale Jean Martinet regolarizzasse e distribuisse baionette a tappo ai reggimenti di fucilieri francesi che si andavano costituendo. Ne furono dotati parte di un reggimento dragoni inglese creato nel 1672, e i \"Royal Fusiliers\" istituiti nel 1685.\nBaionette a ghiera.\nIl problema principale delle baionette a tappo era che quando si applicavano al moschetto non si poteva sparare, il che costringeva i soldati ad attendere l'ultimo istante che precedeva la mischia per attaccare la baionetta. La sconfitta delle forze lealiste di Guglielmo III d'Inghilterra per mano di \"Highlanders\" giacobiti nella battaglia di Killiecrankie (1689) \u00e8 in parte ascrivibile all'uso delle baionette a tappo. Gli Highlanders si avvicinarono a 50 m, spararono un'unica salva, gettarono i moschetti, e usando asce e spade sbaragliarono celermente i lealisti senza dar loro il tempo di fissare le baionette in posizione.\nSi ritiene che poco pi\u00f9 tardi, il comandante sconfitto, Hugh Mackay, abbia introdotto una baionetta a ghiera di sua invenzione. Siffatte baionette \"a ghiera\" sarebbero consistite di un innesto a ghiera applicato ad una lama eccentrica rispetto all'asse di sparo, consentendo al moschetto l'azione di fuoco e la ricarica seppure a baionetta inastata.\nAlla Battaglia di Fleurus (1690) si sperimentarono senza successo delle baionette a ghiera o zigzag, alla presenza di Luigi XIV di Francia, che rifiut\u00f2 di adottarle perch\u00e9 tendevano a cadere dai moschetti. Poco dopo il Trattato di Rijswijk (1697) inglesi e tedeschi abolirono la picca rimpiazzandola con le baionette a ghiera. La baionetta a ghiera britannica aveva una lama a sezione triangolare con un lato piatto verso la volata e due lati scanalati fino all'estremit\u00e0 di 38\u00a0cm. Per\u00f2 non aveva un sistema di aggancio alla canna e risulta ampiamente che si staccasse nell'infuriare dello scontro.\nNel XVIII secolo le baionette a ghiera erano state adottate dalla maggior parte degli eserciti europei. Nel 1703 la fanteria francese adott\u00f2 un sistema di chiusura a molla che impediva alla baionetta di separarsi accidentalmente dal moschetto. Una lama triangolare fu introdotta intorno al 1715 ed era pi\u00f9 resistente dei precedenti modelli a uno o due taglienti, creando ferite pi\u00f9 difficili da trattare a causa della propensione del tessuto cicatriziale a strappare l'incisione triangolare.\nSciabole-baionette.\nIl XIX secolo introdusse il concetto della sciabola-baionetta, un'arma a lama lunga a uno o due fili taglienti che pu\u00f2 essere anche impiegata come una corta spada. Il suo scopo iniziale era garantire che un fuciliere munito di arma con canna rigata potesse formare un quadrato di fanteria correttamente per respingere gli attacchi di cavalleria quando si inquadrava a fianco di moschettieri, le cui armi erano pi\u00f9 lunghe. Uno dei primi esempi di fucile dotato di sciabola-baionetta \u00e8 il fucile (rigato) britannico da fanteria del 1800\u20141840, in seguito noto come fucile Baker. L'elsa normalmente aveva una guardia modificata per accogliervi la canna del fucile e un meccanismo dell'elsa che permetteva di agganciare la baionetta all'apposito nasello. Una sciabola-baionetta si poteva usare in combattimento come arma da fianco. Quando era collegata al moschetto o fucile, trasformava efficacemente quasi ogni arma lunga in un'asta o falcione, adatto a colpire non solo di punta ma anche di taglio.\nL'esercito britannico alla fine non adott\u00f2 la sciabola-baionetta, e perci\u00f2 la baionetta a ghiera sopravvisse ancora nel 1854, quando le forze britanniche introdussero il moschetto rigato. Questa nuova arma copiava il sistema francese di aggancio ad anello. La nuova baionetta mostr\u00f2 quel che valeva alla Battaglia di Alma e a quella di Inkerman nella Guerra di Crimea, e l'esercito imperiale russo impar\u00f2 a temerla.\nDal 1889 alcune nazioni cominciarono a sviluppare fucili bolt-action a retrocarica (come lo Chassepot) e sciabole-baionette adatte alla produzione di massa e ad all'uso da parte di polizia, reparti di pionieri e del genio. La decisione di riprogettare la baionetta come corta spada fu vista da alcuni come riconoscimento della declinante importanza della baionetta inastata come \"vera\" arma, in considerazione dei progressi tecnologici delle armi da fuoco. Secondo il resoconto di un quotidiano britannico, \"la commissione, nel consigliare la nuova sciabola-baionetta, sembra avere considerato che le baionette rispetto al passato, in avvenire saranno sempre pi\u00f9 di rado usate come arma di offesa e difesa; ha auspicato, conseguentemente, trasformarla in uno strumento di utilit\u00e0 pi\u00f9 generale.\"\nBaionette multiuso.\nUno di questi design multiuso fu la baionetta 'a sega', che aveva il dorso della lama seghettato. La baionetta a sega era pensata per l'uso come strumento di utilit\u00e0 multifunzione e anche come arma; i denti erano concepiti per facilitare il taglio di legna per vari lavori difensivi come pali per il filo spinato, oltre a macellare bestiame. Fu adottata inizialmente dagli Stati tedeschi nel 1865; fino alla met\u00e0 della Prima guerra mondiale circa il 5% di tutti i progetti di baionette era integrato da una versione a sega, per esempio in Belgio nel 1868, Gran Bretagna nel 1869 e Svizzera nel 1878 (la Svizzera introdusse il suo ultimo modello nel 1914). Le baionette a sega originali erano tipicamente del tipo spada pesante, assegnate ai genieri, con l'aspetto baionetta un po' in secondo piano rispetto a quello \"utensile\". Le successive baionette a sega tedesche erano pi\u00f9 un indicatore di rango che una sega per uso pratico. Il dorso a sega si dimostr\u00f2 relativamente inefficace come attrezzo da taglio, e fu presto reso desueto dalle migliorie nella logistica militare e nei trasporti; la maggior parte delle nazioni abbandonarono la caratteristica del dorso a sega dal 1900. L'esercito tedesco cess\u00f2 l'uso di baionette a sega nel 1917 dopo le proteste sul punto che la lama seghettata causava ferite inutilmente gravi quando veniva usata come baionetta inastata.\nLa baionetta \"pala\" o \"zappa\" fu un altro design multiuso, concepito sia per l'uso come arma offensiva sia come attrezzo da scavo per allestire trincee. Dal 1870 lo US Army dot\u00f2 i reggimenti di fanteria di pale-baionette basate su un progetto del tenente colonnello Edmund Rice (ufficiale dell'esercito USA e veterano della Guerra Civile), che erano costruite dalla Springfield Armory. Oltre alla sua (ovvia) utilit\u00e0 come baionetta inastata e attrezzo da scavo, la pala-baionetta poteva essere usata per intonacare capanne fatte coi tronchi e camini di pietra negli acquartieramenti invernali; se affilata su un lato, poteva tagliare pali e picchetti per tende. Complessivamente ne verranno distribuite diecimila, e l'arnese fu sperimentato sul campo nella Guerra dei Nasi Forati (1877). Rice fu autorizzato ad allontanarsi dal servizio nel 1877 per dimostrare la sua pala-baionetta a parecchie nazioni europee. Un ufficiale di fanteria la consigli\u00f2 al posto di tutti gli altri modelli, osservando che \"gli attrezzi di trinceamento (\"sic\") di un esercito raramente raggiungono il fronte prima che sia passata l'esigenza del loro uso\". La pala-baionetta di Rice fu dichiarata obsoleta dall'esercito USA nel dicembre 1881.\nLa controversia sulla \"portata\".\nAnteriormente alla Prima guerra mondiale, la dottrina sull'impiego della baionetta era ampiamente fondata sul concetto di \"portata\"; cio\u00e8, la possibilit\u00e0 teorica per un soldato, grazie all'uso di un fucile estremamente lungo pi\u00f9 relativa baionetta, di trafiggere un soldato nemico senza dover entrare nella portata della lama avversaria. Si pensava che una lunghezza complessiva di fucile e baionetta, superiore all'equivalente dotazione del fante nemico, conferisse un vantaggio tattico sul campo di battaglia.\nNel 1886 l'esercito francese adott\u00f2 uno spiedo \u00e9p\u00e9e quadrangolare di 52\u00a0cm come baionetta del Lebel Mod\u00e8le 1886, la \"\u00c9p\u00e9e-Ba\u00efonnette Mod\u00e8le 1886\", raggiungendo un complesso fucile/baionetta da 1,8 m.\nLa Germania reag\u00ec introducendo una lunga sciabola-baionetta per il Mauser Gewehr 98 che aveva una canna da 76\u00a0cm. La baionetta, \"Seitengewehr 98\", vantava una lama da 50\u00a0cm. Con una lunghezza totale di 1,75 m, la combinazione fucile/baionetta dell'esercito tedesco era seconda solo al Lebel francese quanto a \"portata\".\nDopo il 1900, Svizzera, Gran Bretagna, e Stati Uniti adottarono fucili la cui canna era pi\u00f9 corta di quella di un moschetto ad anima rigata, ma pi\u00f9 lunga di quella di una carabina. Tali nuove armi erano concepite per l'uso generale, di fanteria e cavalleria. La \"portata\" di questi nuovi corti fucili con relativa baionetta inserita era ridotta (rispetto alle linee pi\u00f9 tradizionali dell'epoca). Nel 1904 la Gran Bretagna introdusse il fucile accorciato Lee-Enfield, lo SMLE. Il gi\u00e0 citato Mauser 98 tedesco con la sua sciabola-baionetta inserita era 20\u00a0cm pi\u00f9 lungo dello SMLE con relativa baionetta P1903, dotata di una lama da 30\u00a0cm. Sebbene la P1903 britannica, e la sua simile antecedente P1888, fossero soddisfacenti sul campo di battaglia, si levarono presto critiche quanto all'abbreviata portata. Uno scrittore militare del tempo avvisava: \"Il soldato tedesco ha un argomento 20 cm migliore rispetto al soldato britannico quando si tratta di incrociare le baionette, e quei 20 cm extra fanno volgere facilmente la battaglia in favore di quella pi\u00f9 lunga, se entrambi gli uomini sono di egual valore.\"\nNel 1905 l'esercito tedesco adott\u00f2 una baionetta accorciata (37\u00a0cm), la \"Seitengewehr 98/06\", per genieri e pionieri, e nel 1908 pure un fucile corto, il \"Karabiner Model 1898AZ\", fabbricato in serie limitata per cavalleria, artiglieria ed altri reparti specialistici. Ad ogni modo, il fucile 98 Mauser a canna lunga restava in servizio come arma principale della fanteria. Inoltre, le autorit\u00e0 militari tedesche continuavano a caldeggiare l'idea di sovrastare il proprio avversario sul campo di battaglia per mezzo di una pi\u00f9 lunga combinazione fucile/baionetta, un concetto centrale nelle loro dottrine sull'addestramento della fanteria con la baionetta. Tra tali dottrine si trovava l'attacco \"punto di lancio\" o \"spinta-e-affondo prolungati\". Usando questa tattica, il soldato tedesco si abbassava in un mezzo accosciamento, con il fucile e la baionetta inserita tenuti vicino al corpo. In questa posizione il soldato poi spingeva il fucile in avanti, poi lasciava cadere la mano di sostegno e faceva un passo avanti con il piede destro, contemporaneamente spingendo fuori il braccio destro in tutta la sua lunghezza con il fucile allungato tenuto in pugno con la sola mano destra. Con una \"zona letale\" di quasi tre metri e mezzo, l'attacco di baionetta \"punto di lancio\" dava un impressionante aumento nella 'portata', e in seguito fu adottata da altre forze militari, tra cui lo U.S. Army.\nIn reazione alle critiche sulla ridotta portata del fucile SMLE con la sua baionetta, nel 1908 le autorit\u00e0 britanniche degli armamenti introdussero la baionetta P1907, che aveva una lama allungata da circa 43\u00a0cm per compensare la ridotta lunghezza complessiva del fucile SMLE. La baionetta 1907 era essenzialmente una copia della baionetta giapponese Tipo 30, avendo la Gran Bretagna acquistato un certo numero di fucili Tipo 30 per la Royal Navy alcuni anni prima. Le autorit\u00e0 USA a sua volta adott\u00f2 per il fucile corto Springfield M1903 una lunga (40,64\u00a0cm di lama) baionetta, la M1905; pi\u00f9 tardi fu messa in campo una lunga sciabola-baionetta per il fucile M1917 Enfield.\nRibaltamento di opinione.\nL'esperienza della Prima guerra mondiale capovolse l'opinione sulla validit\u00e0 di fucili e baionette lunghi nelle tipiche attivit\u00e0 di combattimento. Tanto negli spazi ristretti della guerra di trincea, nelle incursioni e pattuglie notturne, quanto negli attacchi in campo aperto, soldati di entrambi gli schieramenti presto riconobbero le intrinseche limitazioni di un lungo e goffo fucile con baionetta utilizzato come arma da combattimento ravvicinato. Una volta che i soldati Alleati erano stati istruiti ad aspettarsi l'attacco \"punto di lancio\" o \"spinta-e-affondo prolungati\", il metodo perse la maggior parte del suo pregio nei campi di battaglia della Prima guerra mondiale. Aveva bisogno di un braccio e di un polso forti, era molto lento nel recuperare se la spinta iniziale avesse mancato il bersaglio, ed era facilmente schivato da un soldato addestrato ad aspettarselo, pertanto esponeva il soldato tedesco ad un affondo di risposta che a sua volta non avrebbe potuto facilmente bloccare o schivare. Al posto delle pi\u00f9 lunghe baionette, le forze di fanteria di ambo le parti iniziarono a sperimentare altre armi come strumenti ausiliari per il combattimento ravvicinato, tra cui pugnale da trincea, pistola, bomba a mano, e vanghetto da trincea.\nI soldati iniziarono presto ad impiegare la baionetta sia come coltello sia come accessorio del fucile, e le baionette erano spesso accorciate pi\u00f9 o meno ufficialmente per renderle pi\u00f9 versatili e pi\u00f9 facili da usare come utensili, o per manovrare nel combattimento ravvicinato. Nella Seconda guerra mondiale le baionette furono vieppi\u00f9 accorciate fino a trasformarle in armi grandi come coltelli perch\u00e9 si potessero prestare al combattimento o come coltelli da lavoro. La netta maggioranza delle baionette moderne introdotte dopo la Seconda guerra mondiale sono del tipo coltello baionetta.\nCarica alla baionetta.\nLo sviluppo della baionetta nel tardo XVII secolo determin\u00f2 la conseguenza che la carica alla baionetta diventasse la principale tattica di fanteria tra il XIX e il XX secolo. Gi\u00e0 nel XIX secolo gli studiosi avevano iniziato ad osservare che perlopi\u00f9 le cariche alla baionetta non si sviluppavano in un combattimento ravvicinato. Al contrario, di solito una delle due parti fuggiva prima che avesse luogo l'effettivo scontro con le baionette. Il gesto di inastare le baionette era ritenuto soprattutto attinente al morale, l'ostentazione di un chiaro segnale, per amici e nemici, della determinazione ad uccidere fino alla lotta corpo a corpo.\nGuerre napoleoniche.\nLa carica alla baionetta era tattica comune delle Guerre napoleoniche. Nonostante la sua efficacia, una carica alla baionetta non causava necessariamente un numero rilevante di vittime dovute all'uso vero e proprio dell'arma. Da precise liste di caduti in battaglia a partire dal XVIII secolo, si evince che in molte battaglie meno del 2% delle ferite trattate erano provocate da baionette. Antoine-Henri Jomini, celebre scrittore di argomenti militari che aveva prestato servizio in numerosi eserciti nel periodo napoleonico, affermava che gran parte delle cariche alla baionetta in campo aperto determinavano la fuga di uno schieramento prima che ci fosse un qualsiasi contatto. Qualche combattimento con la baionetta si verificava, ma su piccola scala quando unit\u00e0 di fronti opposti si incontravano in uno spazio ristretto, come durante l'assalto a fortificazioni o nelle schermaglie delle imboscate su terreni accidentati.\n In un'era di scariche simultanee di fucileria, al confronto con ondivaghe pallottole invisibili, la minaccia della baionetta era molto pi\u00f9 tangibile e immediata \u2014 garantiva di portare ad un'orribile fine personale se nessuna fazione avesse desistito. Tutto questo induceva i combattenti a dileguarsi prima che le schiere venissero a contatto. Pertanto, la baionetta era di immensa utilit\u00e0 per guadagnare terreno sul nemico, bench\u00e9 di rado fosse realmente usata per offendere.\nGuerra civile americana.\nNella Guerra di secessione americana (1861\u20141865) la baionetta provoc\u00f2 meno dell'1% delle morti in battaglia, prefigurando un tratto saliente della guerra moderna. L'uso delle cariche alla baionetta per costringere il nemico a ritirarsi ebbe un grande successo in numerosi scontri di piccole unit\u00e0 in spazi limitati nel corso della Guerra di secessione americana, dato che la maggioranza delle truppe avrebbero ripiegato se prese d'assalto mentre ricaricavano le armi (l'operazione avrebbe richiesto almeno un minuto con la polvere sciolta, anche a truppe ben addestrate). Anche se tali cariche cagionavano poche vittime, spesso decidevano le sorti di brevi scontri, e il possesso tattico di importanti capisaldi difensivi. Inoltre si poteva usare la pressione delle baionette per radunare uomini momentaneamente sbandati dal fuoco nemico.\nBench\u00e9 nel complesso la Battaglia di Gettysburg sia stata vinta dallo Union Army per l'effetto combinato di terreno e massiccio fuoco di artiglieria, un punto decisivo del secondo giorno di battaglia si imperni\u00f2 sulla carica alla baionetta di Little Round Top, quando il 20th Maine Volunteer Infantry Regiment, rimasto a corto di munizioni per i moschetti, si lanci\u00f2 in una carica in discesa, sorprendendo e catturando molti dei soldati superstiti del \"15th Alabama\" e di altri reggimenti confederati.\nScavalcare il parapetto.\nL'immagine comune della Prima guerra mondiale \u00e8 un'ondata di soldati con baionetta inastata, che \"scavalcano il parapetto [della trincea]\" e caricano nella terra di nessuno, sfidando una pioggia di fuoco nemico. Questo in effetti era il modo ordinario di combattere al principio di quel conflitto, ma raramente era una tattica fruttuosa. Le perdite britanniche nel primo giorno della Battaglia della Somme furono le peggiori nella storia del British Army: uomini, di cui uccisi.\nNella Prima guerra mondiale, la terra di nessuno era spesso larga centinaia di metri. La zona di solito era devastata dalla guerra e costellata di crateri provocati da proiettili di artiglieria e mortai, talvolta contaminata da armi chimiche.\nPesantemente difesa da mitragliatrici, mortai, artiglieria e fucilieri su entrambi i fronti, era spesso munita di filo spinato e mine terrestri, e ingombrata dei cadaveri in decomposizione di quelli che non ce l'avevano fatta ad attraversare il mare di proiettili, esplosioni e fiamme. Una carica alla baionetta attraverso la terra di nessuno spesso cagionava il completo annientamento di battaglioni interi.\nAttacchi banzai.\nL'avvento della guerra moderna nel XX secolo mise in discussione la tradizione delle cariche alla baionetta. Durante l'assedio di Port Arthur (1904\u201305) i giapponesi lanciarono attacchi suicidi di ondate umane contro artiglieria e mitragliatrici russe, patendo enormi perdite. Secondo una descrizione delle conseguenze, una \"spessa, interrotta massa di cadaveri ricopriva la fredda terra come un [tappeto]\".\nNondimeno, durante la Seconda guerra sino-giapponese, i giapponesi riuscivano ad usare efficacemente le cariche alla baionetta contro forze cinesi mal organizzate e con scarso armamento. L'attacco banzai divenne una tattica militare accettata con cui i giapponesi di solito riuscivano a mettere in rotta unit\u00e0 cinesi numericamente superiori.\nNelle fasi iniziali della Guerra nel Pacifico, un attacco banzai improvviso poteva sopraffare gruppi esigui di soldati nemici impreparati a un tale attacco. Ma alla fine della guerra, contro forze americane ben organizzate e altrettanto armate, un attacco banzai arrecava pochi danni, a costo di enormi perdite per chi lo aveva lanciato. Nel migliore dei casi, erano condotti come mossa estrema da piccoli gruppi di soldati superstiti quando la battaglia era gi\u00e0 perduta (per loro). Nel caso peggiore, venivano gettate al vento preziose risorse umane e materiali in attacchi suicidi, che semplicemente acceleravano la sconfitta.\nAlcuni comandanti, come il generale Tadamichi Kuribayashi, riconobbero l'inutile spreco rappresentato da tali attacchi e vietarono espressamente ai loro uomini di eseguirli. Infatti, gli americani furono stupiti che i giapponesi non compissero attacchi banzai nella Battaglia di Iwo Jima.\nAttacco ad ondata umana.\nL'espressione \"attacco ad ondata umana\" \u00e8 stato spesso usata impropriamente per descrivere lattacco breve cinese \u2014 una combinazione delle tattiche di infiltrazione e shock impiegata dell'ELP durante la Guerra di Corea. Un tipico attacco breve cinese era eseguito nottetempo inviando una serie di piccoli gruppi di fuoco da cinque uomini per attaccare il punto pi\u00f9 debole delle difese nemiche. La squadra d'assalto cinese sarebbe avanzata non vista strisciando a \"passo del leopardo\" fino al raggio di lancio delle bombe a mano, e a quel punto avrebbe iniziato l'attacco alla baionetta a sorpresa contro i difensori, cercando di sopraffarli in virt\u00f9 dell'effetto shock e confusione massimi.\nSe lo shock iniziale non riusciva a far breccia nelle difese, sarebbero arrivati altri gruppi di fuoco insistendo sui fianchi e sul retro dello stesso punto fino a creare una falla. Non appena fosse stata compiuta la penetrazione, il grosso delle forze cinesi si sarebbe spostato sul retro del nemico, attaccandolo alle spalle. A causa dei primitivi sistemi di comunicazione e dello stringente controllo politico che gravava sull'esercito cinese, gli attacchi brevi erano spesso ripetuti finch\u00e9 le difese erano state penetrate o gli attaccanti completamente annientati.\nLo schema di attacco persistente impression\u00f2 notevolmente le forze ONU che combattevano in Corea, dando vita al concetto di \"ondata umana\". Il termine \"ondata umana\" fu usato in seguito da giornalisti e autorit\u00e0 militari per trasmettere l'immagine dei soldati americani che venivano assaliti da quantit\u00e0 esorbitanti di cinesi su un ampio fronte, il che \u00e8 inesatto se confrontato con la normale prassi cinesi di mandare serie successive di piccole squadre contro un punto debole della linea. In realt\u00e0 era raro che i cinesi usassero veramente formazioni densamente concentrate di fanteria per assorbire il fuoco nemico.\nUltimi urr\u00e0.\nNella Guerra di Corea, il Battaglione francese e la Brigata turca non disdegnavano le cariche alla baionetta contro il nemico.\nIn quel medesimo conflitto, l'ufficiale US Army Lewis L. Millett guid\u00f2 i soldati del 27th Infantry Regiment dello US Army ad espugnare una postazione di mitragliatrice con le baionette. Lo storico S.L.A. Marshall descrisse l'attacco come \"la carica alla baionetta pi\u00f9 completa delle truppe americane dai tempi di Cold Harbor\". Di circa 50 nemici morti, grosso modo 20 risultarono uccisi dalle baionette, e il posto di conseguenza divenne noto come Collina delle Baionette. Questa fu l'ultima carica alla baionetta dello US Army. Per la sua azione di comando durante l'assalto, Millett fu insignito della Medal of Honor. Il presidente Harry S. Truman gli consegn\u00f2 formalmente la medaglia nel luglio 1951. Ricevette la seconda pi\u00f9 alta decorazione dell'esercito, la Distinguished Service Cross, per aver guidato un'altra carica alla baionetta lo stesso mese.\nNel 1982 il II battaglione Guardie Scozzesi del British Army esegu\u00ec cariche alla baionetta durante la Guerra delle Falklands alla Battaglia di Mount Tumbledown. Per il coraggio dimostrato nell'attacco, ricevettero un Distinguished Service Order, due Military Cross, due Distinguished Conduct Medal (una alla memoria), e due Military Medal. Uomini del \"9 Para Squadron, Royal Engineers,\" furono insigniti di due Military Medal e al capitano Sam Dreenan, il pilota \"Army Air Corps Scout\" che aveva raccolto sotto il fuoco nemico due soldati feriti ed un ex sottufficiale delle Guardie Scozzesi fu tributata la Distinguished Flying Cross.\nNel 1995, durante l'Assedio di Sarajevo, i fanti di marina francesi del 3e R\u00e9giment d'Infanterie de Marine effettuarono una carica alla baionetta contro le forze serbe alla Battaglia del ponte Suada e Olga. Le azioni svolte dal reggimento permisero ai Caschi blu dell'ONU di uscire da una posizione passiva dovuta al fatto che per la prima volta erano stati impegnati da reazioni ostili. Questo evento provoc\u00f2 due morti e diciassette feriti.\nDurante la Seconda guerra del Golfo e la Guerra in Afghanistan le unit\u00e0 dell'esercito britannico eseguirono cariche alla baionetta. Nel 2004 in Iraq alla Battaglia di Danny Boy, gli Argyll and Sutherland Highlanders caricarono alla baionetta postazioni di mortai tenute da pi\u00f9 di cento membri delle \"Compagnie della pace\". Il conseguente combattimento corpo a corpo provoc\u00f2 tra gli insorgenti circa 40 morti con 35 corpi raccolti (molti furono portati via dal fiume) e nove prigionieri. Il sergente Brian Wood, del Princess of Wales's Royal Regiment, fu insignito della Military Cross per il ruolo svolto nella battaglia.\nNel 2009 il tenente James Adamson del Royal Regiment of Scotland ottenne la Military Cross per una carica alla baionetta durante un turno di servizio in Afghanistan: dopo aver sparato ad un guerrigliero talebano uccidendolo, Adamson aveva esaurito le cartucce, ma apparve un altro nemico. Immediatamente caric\u00f2 il secondo combattente talebano e lo uccise con la baionetta. Nel settembre 2012 il Lance corporal Sean Jones del Princess of Wales's Regiment ricevette la Military Cross per il ruolo svolto in una carica alla baionetta che ebbe luogo nell'ottobre del 2011.\nBaionette contemporanee.\nOggi raramente si usa la baionetta in combattimenti individuali.\nMalgrado i suoi limiti, molti progetti moderni di fucile d'assalto (anche quelli bullpup) mantengono un nasello [per collegare una baionetta] e la baionetta \u00e8 ancora tra le dotazioni di molti eserciti. La baionetta \u00e8 ancora usata per tenere sotto controllo prigionieri, o come arma di ultima istanza. Inoltre, alcune autorit\u00e0 hanno concluso che la baionetta \u00e8 un utile strumento addestrativo per rinsaldare il morale aumentando l'auspicata aggressivit\u00e0 delle truppe.\nLe baionette di oggi spesso si pongono anche come coltelli di utilit\u00e0, apribottiglie o coltelli da lancio. D'altro canto, fornire una moderna baionetta/coltello multifunzione \u00e8 pi\u00f9 economico e razionale che assegnare distinti attrezzi specializzati come baionette, coltelli tattici e da combattimento.\nAustria.\nLo Steyr AUG usa due tipi di baionetta. Il primo e pi\u00f9 comune \u00e8 una baionetta multiuso Eickhorn KCB-70 con un'interfaccia tipo baionetta M16. Il secondo tipo \u00e8 rappresentato dal Glock 78 e dal \"Feldmesser 81\" che possono essere usati anche come baionetta agganciando una ghiera dell'impugnatura (coperta da un rivestimento di plastica) in un adattatore per baionetta che pu\u00f2 essere inserito nel fucile AUG. Queste baionette sono rimarchevoli, poich\u00e9 sono intese principalmente come coltelli da campo o sopravvivenza e in via secondaria come baionette. Possono essere usate anche come coltelli da lancio ed hanno un levacapsule integrato nella guardia.\nBelgio.\nL'FN FAL ha due tipi di baionetta. La prima \u00e8 una \"spear-point\" tradizionale. La seconda \u00e8 la baionetta a ghiera \"Type C\" introdotta negli anni 1960. Ha un manico cavo che si infila sul vivo di volata e fessure che si allineano a quelle dello spegnifiamma dei FAL calibro .22 con le specifiche NATO. La sua lama \"a spiedo\" \u00e8 spostata all'esterno rispetto al manico cavo, in modo che i proiettili passino a fianco alla lama.\nFederazione russa.\nL'AK-47 originale disponeva di una baionetta adeguata ma non eccezionale. Ma quella abbinata all'AKM (introdotto nel 1959) era un concetto rivoluzionario. Presenta una lama stile bowie (contro-taglio ricurvo) con denti a sega sul dorso, e pu\u00f2 essere usata come coltello multiuso da sopravvivenza e come tagliafilo assieme al suo fodero d'acciaio. Questa soluzione fu copiata da altre nazioni e sviluppata anche nella baionetta M9 USA. La baionetta 6Kh5 dell'AK-74 (introdotto nel 1983) rappresenta un ulteriore affinamento della baionetta per l'AKM. \"Ha introdotto una sezione trasversale radicale della lama, che ha un piatto fresato su un lato vicino al bordo e un corrispondente piatto fresato sul lato opposto vicino al falso bordo\". La lama ha una nuova punta a spiedo e un'impugnatura di un solo pezzo sagomata in plastica, che la rende un coltello da combattimento pi\u00f9 efficace. Ha anche una seghettatura sul falso filo e il consueto buco per usarla come tagliafilo. Entrambe le versioni tagliafilo delle baionette AK hanno un manico isolato e una parte del fodero altrettanto isolata, per poterli usare su cavi elettrificati.\nFrancia.\nLa Francia per l'attuale FAMAS usa una pi\u00f9 tradizionale baionetta con lama spear-point, quasi identica a quella del MAS 49/56. La Francia sta gradualmente sostituendo il FAMAS con il nuovo fucile H&amp;K 416F, abbinato all'Eickhorn \"SG 2000 WC-F\", un coltello/baionetta multiuso stile tant\u014d (e simile al KM2000) con un tagliafilo. Pesa 320 g, \u00e8 lunga 30\u00a0cm con una lama seghettata a met\u00e0 di 17,3\u00a0cm per tagliare funi. L'impugnatura e la guaina sono sintetiche, isolate fino a volt. La guaina ha anche una cote a diamante.\nGermania.\nIl fucile H&amp;K G3 usa due tipi di baionette, entrambe montate sopra la canna del G3. La prima \u00e8 la baionetta ordinaria del G3 con una lama simile alla M7 americana. La seconda \u00e8 il coltello-baionetta multiuso tipo EICKHORN KCB-70, dotata di lama clip-point con dorso seghettato, fodero tagliafilo e caratteristica impugnatura quadrata. Per l'H&amp;K G36 si fece un limitato uso di baionette tipo II AKM recuperate da magazzini dell'ex Nationale Volksarmee (DDR). L'anello di volata originale fu asportato e sostituito con uno di grande diametro. Il gancio originale per cintura in pelle fu sostituito da un elaborato sistema a rete e gancio in plastica progettato per adattarsi alle buffetterie della Germania Occidentale.\nItalia.\nIl fucile d'assalto Ar 70/90 \u00e8 dotato di una baionetta di produzione italiana, che ricalca sostanzialmente forma e caratteristiche della M4 statunitense. \u00c8 denominata convenzionalmente \"BM59\", perch\u00e9 \u00e8 la stessa che equipaggiava il precedente fucile da battaglia Beretta BM 59, comunemente chiamato \"FAL\" negli ambienti militari italiani. L'Ar 70/90 viene progressivamente rimpiazzato dal pi\u00f9 moderno ARX-160, per il quale \u00e8 fornita la baionetta \"Fulcrum\" prodotta dalla impresa italiana Extrema Ratio. Si tratta della trasformazione in baionetta di un omonimo coltello da combattimento/utilit\u00e0 gi\u00e0 in dotazione agli alpini paracadutisti del Reggimento Col Moschin. \u00c8 quindi un coltello-baionetta con le caratteristiche di molte altre armi contemporanee (lama clip-point, seghettatura del filo principale presso la guardia, funzione tagliafilo in sinergia con il fodero, isolamento elettrico).\nRegno Unito.\nL'attuale baionetta a ghiera britannica L3A1 si basa su quella analoga \"Type C\" dell'FN FAL (vedi sezione precedente) con una lama \"clip-point\". Ha un manico cavo che si infila al vivo di volata del fucile SA80/L85 e fessure che si allineano con il suo spegnifiamma. La lama \u00e8 spostata all'esterno rispetto al manico cavo, in modo che i proiettili passino a fianco alla lama. Pu\u00f2 essere usata come coltello multiuso e tagliafilo, assieme al fodero. Il fodero ha anche una cote e una lama seghettata ripiegabile.\nRepubblica popolare cinese.\nIl fucile d'assalto AK-47 fu copiato in Cina sotto la denominazione Type 56 e corredato di una baionetta a spiedo integrata ripiegabile, analoga a quella della carabina SKS. Alcuni Type 56 possono anche usare la baionetta Type II dell'AKM. L'ultimo fucile cinese, il QBZ-95, ha una baionetta/coltello multiuso simile alla M9 USA.\nStati Uniti.\nL'M16 americano usava la baionetta M7, basata sui progetti di modelli precedenti come M4, M5 e M6, che a loro volta discendono tutti dal coltello da combattimento M3 ed hanno una lama spear-point con un mezzo filo acuminato secondario. La pi\u00f9 recente M9 ha una lama clip-point con denti a sega sul dorso, e pu\u00f2 essere impiegata come coltello multiuso, e anche come tagliafilo assieme al fodero. I militari possono adoperarla perfino per aprirsi un varco attraverso la \"carrozzeria\" metallica relativamente sottile di un elicottero/aeroplano schiantato. L'attuale baionetta OKC-3S USMC ha una rassomiglianza con il caratteristico coltello da combattimento dei Marines Ka-Bar con seghettatura vicino al manico.\nImpatto linguistico.\nIl movimento spingi-gira per agganciare le baionette di vecchio tipo ha dato il nome a:\nNegli scacchi si dice \"attacco alla baionetta\" una variante aggressiva della difesa est-indiana.\nLa baionetta \u00e8 diventata un simbolo del potere militare. L'espressione \"sulla punta di una baionetta\" si riferisce all'uso della forza militare per realizzare, mantenere o difendere qualcosa (da cui l'espressione Costituzione della baionetta). Intraprendere un compito \"a baionetta inastata\" significa che non c'\u00e8 spazio per il compromesso ed \u00e8 una frase usata particolarmente in politica.\nNoi italiani non possiamo dimenticare gli \"otto milioni di baionette\" vantati da Mussolini (forse anche suggestionato dalla gestualit\u00e0 teatrale dannunziana con il pugnale da ardito), principalmente per cercare di supplire con l'espansione demografica all'inadeguatezza del sistema-Paese alle necessit\u00e0 di una guerra moderna ad elevata mobilit\u00e0 quale il secondo conflitto mondiale.\nDistintivi ed insegne.\nIl distintivo \"Sole sorgente\" dell'Australian Army racchiude un semicerchio di baionette. L\"Infantry Combat Badge\" (ICB) dello stesso esercito prende la forma di una baionetta montata verticalmente su un fucile SLR (FN FAL semiautomatico calibro 7,62 mm) circondata da una ghirlanda d'alloro. Il Combat Action Badge di US Army, riconosciuto al personale impegnato in scontri a fuoco dal 2001 che non sia destinatario del Combat Infantryman Badge (solo il personale di fanteria pu\u00f2 ricevere il Combat Infantryman Badge), ha come motivo grafico centrale una baionetta.\nL'insegna da spalla per la 10th Mountain Division di US Army rappresenta delle baionette incrociate. L'insegna da spalla della 173rd Airborne Brigade Combat Team di US Army rappresenta una baionetta avvolta in un'ala, simboleggiante la loro condizione di aviotrasportati. La brigata dispiega regolarmente delle task force chiamandole \"Baionetta\". L'insegna della Scuola di fanteria del British Army \u00e8 una baionetta dell'SA80 su campo rosso. \u00c8 indossato come Tactical recognition flash (TRF) dagli istruttori dell'Infantry Training Centre Catterick, dell'Infantry Battle School a Brecon e dalla Support Weapons School a Warminster.\nIl collare a linguetta per la formazione della fanteria delle Forze Armate di Singapore utilizza due baionette incrociate. La baionetta \u00e8 spesso usata come simbolo della fanteria a Singapore."}
{"id": "234075", "revid": "587728", "url": "https://it.wikipedia.org/wiki?curid=234075", "title": "Lingua giudeo-spagnola", "text": "Il giudeo-spagnolo, detto anche judezmo o giudesmo (in spagnolo chiamato sefard\u00ed o ladino, da non confondersi per\u00f2 con il ladino dolomitico), \u00e8 la lingua parlata dai discendenti degli ebrei espulsi dalla Spagna e Portogallo nel 1492; essa \u00e8 diffusa tra gli ebrei sefarditi nel bacino del Mediterraneo, nelle citt\u00e0 dell'ex Impero Ottomano (Salonicco, Istanbul, Smirne), ed in seguito alle emigrazioni dell'800 anche nelle Americhe.\nIl giudeo-spagnolo \u00e8 una lingua giudeo-romanza evolutasi a partire dallo spagnolo del XV secolo; in origine questa lingua fu scritta esclusivamente in caratteri ebraici, al pari delle altre lingue degli ebrei, ma nell'ultimo secolo le \u00e8 stata adattata anche una grafia in caratteri latini. Tale grafia latina si basa su una translitterazione delle parole dall'alfabeto ebraico, sicch\u00e9 essa risulta visivamente molto distante dalla corrispondente grafia castigliana.\nSituazione attuale.\nOggigiorno, il giudeo-spagnolo, pur non essendo lingua madre, \u00e8 parlato e conosciuto da quasi una totalit\u00e0 di 150.000 persone situate in vari stati del bacino Mediterraneo e dei Balcani, tra i quali si pu\u00f2 indicare Israele, il Marocco, la Turchia e la Bulgaria. Piccole comunit\u00e0 sono ancora presenti anche nelle Americhe, principalmente nei territori una volta occupati dalla corona di Castiglia (con alcune stime ottimiste che fanno salire il numero addirittura oltre i 2.000.000 totali di persone nel mondo capaci di capire il Sefard\u00ed).\nUna piccola comunit\u00e0 \u00e8 tuttora presente anche in sud Italia.\nLa \"Autoridad Nasionala del Ladino de Israel\", creata nel 1997, e la \"Academia Nasionala del Ladino\", fondata nel 2019 dalla RAE (con sede in Israele), sono le istituzioni linguistiche officiali che cercano di proteggere e regolare la lingua per far s\u00ec che non si estingua.\nIl Sefard\u00ed, come lingua, sta ricevendo un particolare impulso di crescita grazie ad internet e a comunit\u00e0 apposite che promuovono l'uso della lingua in programmi radio, forum e pagine web (\"Ladinokomunita\")."}
{"id": "234077", "revid": "2069609", "url": "https://it.wikipedia.org/wiki?curid=234077", "title": "Metodo classico", "text": "Il metodo classico (o m\u00e9thode champenoise, che prende nome dalla regione francese dello Champagne) \u00e8 un processo di produzione di vino spumante, che consiste nell'indurre la rifermentazione dei vini in bottiglia attraverso l'introduzione di zuccheri e lieviti selezionati (\"liqueur de tirage\"). Altre terminologie equivalenti per tale metodo sono: metodo tradizionale e metodo della rifermentazione in bottiglia.\nGeneralit\u00e0.\nTramite la rifermentazione avvenuta in bottiglia il vino acquisisce la tradizionale pressione, visibile sotto forma di bollicine, garantita dall'anidride carbonica prodotta dalla seconda fermentazione (\"presa di spuma\") che rimane intrappolata nel liquido, essendo il recipiente chiuso.\nDopo un periodo di riposo avviene la fase del \"remuage\": le bottiglie sono disposte su appositi cavalletti (\"pupitres\"), che tengono il collo della bottiglia pi\u00f9 in basso rispetto al fondo (praticamente capovolte, anche se non in verticale). La periodica rotazione della bottiglia fa depositare le fecce dei lieviti esausti prodotti dalla fermentazione in bottiglia sull'estremit\u00e0 interna del tappo.\nL'ultima fase della lavorazione (\"d\u00e9gorgement\") consiste nel congelare il vino contenuto nel collo della bottiglia, immergendo quest'ultimo in una soluzione liquida a bassissima temperatura, e nel togliere il tappo, in modo che il deposito fuoriesca col tappo, spinto dalla pressione. A questo punto il vino viene rabboccato con uno sciroppo di vino (a volte invecchiato) e zucchero (\"liqueur d'expedition\"). La quantit\u00e0 di zucchero determina le caratteristiche dello spumante, da \"demi-sec\" a \"extra-brut\". Qualora la \"liqueur d'expedition\" sia priva di zucchero, si ha uno spumante \"pas dos\u00e9\", molto secco. Da notare che nella \"liqueur\" qualcuno aggiunge del distillato per caratterizzare alcuni prodotti importanti, spesso riserve: in questi casi la nota \u00e8 molto riconoscibile, quasi \"ossidativa\".\nLo spumante viene chiuso con il tradizionale tappo a fungo e con una gabbietta metallica, la quale evita che il tappo fuoriesca sotto la pressione del gas che si forma nella bottiglia.\nLo sviluppo di anidride carbonica, dovuto alla fermentazione, produce una pressione interna che pu\u00f2 variare da un minimo di 3 fino a un massimo di 6,5 bar.\nL'altro metodo per ottenere spumanti naturali \u00e8 il Martinotti-Charmat, in cui la rifermentazione avviene in autoclave.\nVini base.\nPoich\u00e9 questi vanno ad incidere in modo diretto sulla qualit\u00e0 del prodotto finale, per la loro preparazione \u00e8 necessaria una particolare cura: si adopera infatti una vendemmia anticipata delle uve, cosicch\u00e9 queste, oltre a possedere un'acidit\u00e0 maggiore (necessaria perch\u00e9 conferir\u00e0 in seguito freschezza al vino), manterranno inalterati molti degli aromi varietali propri del vitigno. Queste uve saranno in seguito adagiate in cassette basse e non eccessivamente ricolme e trasportate velocemente in cantina, dove il mosto fiore, ottenuto da una pressatura soffice ad opera di presse a membrana intera, verr\u00e0 posto in serbatoi in acciaio inox, dove alla temperatura di circa 4 \u00b0C, dopo l'aggiunta di opportuni enzimi pectolitici, decanter\u00e0 per un tempo che pu\u00f2 variare dalle 16 alle 24 ore. Durante quest'iniziale fase di \"illimpidimento\" le particelle solide contenute nel mosto precipiteranno sul fondo del serbatoio, affinch\u00e9 il vino possa beneficiare di tutti gli aromi primari. Terminata tale fase, il vino verr\u00e0 nuovamente travasato e portato ad una temperatura minima di 16 \u00b0C; ad esso verranno aggiunti dei lieviti selezionati per innescare la fermentazione alcolica dell'intera massa, che terminer\u00e0 dopo un periodo di circa 10-15 giorni, quando saranno terminati gli zuccheri fermentescibili ed essa avr\u00e0 un titolo alcolometrico da 9% a 12%. Segue una fase di affinamento e stabilizzazione in vasca. Il vino cos\u00ec ottenuto risulter\u00e0 pronto per la successiva rifermentazione secondo il metodo Champenoise.\nAssemblaggio di vini-base.\nDetto anche \"cuv\u00e9e\", \u00e8 una sapiente miscela di vini (spesso prodotti a partire da uve provenienti da vigne/parcelle diverse) di varie annate a disposizione, che alla fine caratterizzano lo stile dell'azienda di produzione. Se la \"cuv\u00e9e\" \u00e8 composta per almeno l'85% di uve della stessa annata, lo spumante merita la denominazione di \"millesimato\", e in etichetta pu\u00f2 essere riportata l'annata; diversamente, si ha un \"sans ann\u00e9e\". Il primo riposa in cantina per 4-5 anni o pi\u00f9, il secondo generalmente 2-3.\nNel gergo di cantina, la \"cuv\u00e9e\" \u00e8 detta (vino) \"base\", che sar\u00e0 successivamente \"tirata\".\nLa parola \"cuv\u00e9e\", che spesso compare su alcune etichette, non ha alcun significato qualitativo n\u00e9 normativo: che uno spumante sia il frutto di una \"cuv\u00e9e\" \u00e8 la normalit\u00e0, e il termine significa solo \"miscela\", o \"blend\". Anche nel caso di un millesimato, la \"cuv\u00e9e\" pu\u00f2 essere di vini di appezzamenti diversi, e spesso \u00e8 proprio cos\u00ec, dato che ciascuno di essi fornir\u00e0 alla \"cuv\u00e9e\" la propria caratterizzazione organolettica, specifica del \"terroir\" (territorio) di provenienza. Oltretutto, le grandi aziende vinificano per la gran parte uve conferite da piccoli produttori o proprietari. Pertanto il concetto di \"cuve\u00e9\" \u00e8 \"automatico\".\nAll'estremo opposto si pu\u00f2 trovare un metodo classico con un vino base monovitigno, prodotto con uve di una sola piccola parcella, interamente di propriet\u00e0 dell'azienda, di una sola annata; l'eccezionalit\u00e0 di questi prodotti \u00e8 motivo di promozione pubblicitaria per l'azienda e debitamente segnalata sulla controetichetta.\nLa \"cuv\u00e9e\" viene generalmente realizzata in primavera (o fine inverno), cos\u00ec la rifermentazione potr\u00e0 partire subito, appena le temperature si faranno pi\u00f9 miti.\nTiraggio.\nLo sciroppo di tiraggio (\"liqueur de tirage\") \u00e8 una miscela di vino con una precisa quantit\u00e0 di zucchero, lieviti e sostanze minerali atte a facilitare la compattazione delle fecce. Sono generalmente aggiunti anche additivi enologici per favorire il metabolismo dei lieviti. Lo zucchero addizionato si aggira di solito sui 24 g/l, generando cos\u00ec una sovrapressione di 6 atm (da 4 g di zucchero si ottiene un'atmosfera).\nI lieviti, \"Saccharomyces\", sono selezionati, ed i pi\u00f9 impiegati sono \"Saccharomyces cerevisiae\" e il \"Saccharomyces bayanus\", che riescono a contenere la produzione di acido acetico, ma soprattutto a fermentare bene anche con livelli di etanolo moderatamente alti (10-12% vol.). Oltre alla spuma, tali lieviti devono formare depositi che non si attacchino alle pareti interne della bottiglia, favorendo cos\u00ec la loro eliminazione. I lieviti per la rifermentazione in bottiglia devono quindi possedere capacit\u00e0 flocculanti particolarmente marcate, per agevolare il processo tecnologico; a questo scopo, a volte, nella fase di tiraggio vengono aggiunte anche piccole dosi di bentonite.\nLa \"liqueur\" \u00e8 quindi unita alla \"cuv\u00e9e\" per avviare il tiraggio.\nImbottigliamento.\nDopo aver inserito lo sciroppo di tiraggio, il vino viene imbottigliato nelle champagnotte, sigillate con il tappo a corona; sotto il tappo si trova il \"bidule\", un cilindro di plastica dove si faranno accumulare le fecce.\nSu alcune bottiglie viene installato l'afrometro per monitorare il decorso della fermentazione.\nPresa di spuma.\nLa presa di spuma (in francese \"prise de mousse\") \u00e8 il procedimento che porta il vino a diventare spumante. Le bottiglie vengono accatastate orizzontali (\"sur lattes\"), in cantine dove umidit\u00e0 e temperatura sono costanti e vi \u00e8 assenza di vibrazioni, rumori e odori, oltre a una luce scarsa; la luce, infatti, potrebbe provocare la riduzione del vino: per questo il vetro delle bottiglie \u00e8 scuro.\nI lieviti trasformano gli zuccheri in alcol etilico e anidride carbonica, che questa volta, non potendo fuoriuscire, si discioglie nel vino; inoltre i lieviti arricchiscono il vino di aromi e sapori. La presa di spuma coincide, in pratica, con la seconda fermentazione (sviluppo di altro alcol e di anidride carbonica)\nNelle prime due settimane dopo l'imbottigliamento lo zucchero fermentescibile \u00e8 gi\u00e0 stato trasformato in etanolo e anidride carbonica. Nel periodo a seguire, il lievito inizier\u00e0 a soffrire e lentamente consumer\u00e0 tutte le scorte, degradando componenti cellulari e sostanze di riserva, fino a quando, intorno ai 90 giorni, inizieranno i processi autolitici. Durante questa fase prosegue l'attivit\u00e0 degli enzimi del lievito, ma non \u00e8 pi\u00f9 rilevabile nessuna traccia di lievito vitale. Gli enzimi idrolitici continueranno a lavorare (anche per anni), degradando a poco a poco tutte le componenti cellulari, tranne la parete; la parete cellulare, infatti, subir\u00e0 un terribile stress, ne aumenteranno i pori, ma essa non verr\u00e0 rotta. Le pareti cellulari (o meglio, i \u03b2-glucani che le compongono) si aggregheranno tra loro, formando corpi flocculanti. Le molecole possono combinarsi tra di loro e dare un profilo sensoriale pi\u00f9 complesso.\nPer ottenere ci\u00f2 l'affinamento deve essere lungo e lento, in modo da formare bollicine persistenti, numerose e dalla grana fine. Infatti, molti disciplinari di produzione prevedono periodi di affinamento dai 18 mesi per i non millesimati fino ai 33 dei millesimali, e molti produttori allungano tali tempi per poter creare un prodotto qualitativamente migliore, arrivando anche a svariati anni. La durata dell'evoluzione sui lieviti, per un metodo classico, equivale all'invecchiamento di un vino tranquillo (ovviamente adatto all'invecchiamento): maggiore \u00e8 il periodo maggiore \u00e8 l'esclusivit\u00e0 e, soprattutto, la complessit\u00e0 dello spumante, dunque la qualit\u00e0. \nSono in commercio svariati \"metodo classico\" delle pi\u00f9 grandi denominazioni con affinamenti di 15-20 anni e oltre. A causa del prezzo elevato sono destinati solo a intenditori e appassionati.\nDurante questo periodo le bottiglie subiscono una o due volte il \"coup de poign\u00e9e\", che consiste nel dare una scossa alla bottiglia per evitare che la feccia, cio\u00e8 il residuo dei lieviti morti, si attacchi alle pareti del vetro. Un'altra tecnica, piuttosto onerosa e quindi applicata solo a prodotti di lungo affinamento sui lieviti, \u00e8 quella dello \"sbancamento\", che consiste nello smontare la catasta di bottiglie e ricomporla: questo consente di rimettere le fecce fini in sospensione e quindi favorire l'ulteriore sviluppo di caratteristiche organolettiche evolutive.\nSi utilizza la dizione \"presa di spuma\" anche nel caso di spumantizzazione con metodo Martinotti, ovviamente con diverso procedimento atto a ottenere la rifermentazione. Questo \u00e8 il metodo largamente diffuso nel mondo per ottenere vino spumante e frizzante.\nMessa in punta.\nFinito l'affinamento sui lieviti, le bottiglie vengono prese dalle cataste di maturazione e, dopo aver staccato il deposito tramite scuotimento, poste su appositi cavalletti (i \"pupitres\"). Qui si effettua il \"remuage\": le bottiglie vengono ruotate giornalmente di 1/8 di giro e inclinate periodicamente per veicolare le fecce verso il collo della bottiglia entro 1-2 mesi; alla fine di questo periodo le bottiglie si troveranno in posizione quasi verticale.\nL'operazione di rotazione (\"remuage\") \u00e8 praticata da operai specializzati (\"remueurs\"), che ruotano 15.000 - 20.000 bottiglie al giorno. Oggi questa operazione pu\u00f2 essere automatizzata ed effettuata dalle \"giropalette\", grandi ceste rotanti contenenti le bottiglie, introdotte dai produttori spagnoli di Cava.\nSboccatura.\nPrima della messa in commercio viene effettuata la sboccatura, o \"d\u00e9gorgement\".\nPrima dell'avvento di moderni macchinari, il tecnico di cantina effettuava il \"d\u00e9gorgement \u00e0 la vol\u00e9e\", ovvero stappava la bottiglia, da cui, per effetto della sovrapressione, schizzava fuori il residuo in fecce formatosi sotto il tappo; poi prontamente ritappava la bottiglia. \nOggi esistono i \"congelatori di colli\", macchinari che immergono il collo della bottiglia in una soluzione di acqua e glicole propilenico (atossico) ad una temperatura di -25/-30 \u00b0C per 12-15 minuti, in modo tale da ghiacciare lo spumante contenuto nel solo collo della bottiglia, che ingloba le fecce. Una volta aperta la bottiglia, sempre per effetto della pressione, il cilindretto di ghiaccio con le fecce viene espulso.\nUltimamente \u00e8 in uso riportare sulla controetichetta l'anno di sboccatura (in alcuni casi anche un dato pi\u00f9 preciso, come trimestre, settimana, mese, giorno), informazione importante per il consumatore, perch\u00e9 indice di freschezza. I \"metodo classico\" dovrebbero essere consumati in media entro tre-cinque anni dalla sboccatura, anche se grandi prodotti (in particolare, quelli con molti anni di affinamento sui lieviti) possono conservarsi ottimamente anche di pi\u00f9. Per bottiglie pregevoli e prestigiose, anzi, si assiste ad un'evoluzione positiva in bottiglia dopo il \"d\u00e9gorgement\". D'altro canto, dalla sboccatura devono passare almeno 3 mesi, onde far stabilizzare il vino dopo lo shock subito.\nL'indicazione in etichetta dei tempi del \"d\u00e9gorgement\" non va confusa con l'eventuale millesimo specificato, in quanto questo ha a che fare unicamente con il vino base.\nDosaggio.\nDopo la sboccatura la bottiglia viene rabboccata con ulteriore liquido, la \"liqueur d'exp\u00e9dition\" o \"sciroppo di dosaggio\", la cui ricetta varia da produttore a produttore ed \u00e8 custodita gelosamente (sebbene sulla \"liqueur\" si sia romanzato troppo, dato che lo scopo principale \u00e8 quello di ottenere le diverse versioni zuccherine). \nTale sciroppo di dosaggio \u00e8 costituito essenzialmente da vino e zucchero, molto raramente distillato, e spesso vino invecchiato in \"barrique\". Con tale passaggio l'azienda produttrice d\u00e0 una caratteristica impronta al proprio spumante, il quale possieder\u00e0 un gusto e un \"bouquet\" diverso da tutti gli altri e potr\u00e0 migliorare negli anni. Se si rabbocca con una \"liqueur d'exp\u00e9dition\" a cui non \u00e8 stato aggiunto zucchero, il prodotto sar\u00e0 denominato \"pas dos\u00e9\" (anche \"brut nature\", termini equivalenti, dal punto di vista legislativo, all'italiano \"dosaggio zero\").\nClassificazione dei vini spumanti, dei vini spumanti gassificati, dei vini spumanti di qualit\u00e0 e dei vini spumanti di qualit\u00e0 del tipo aromatico basata sul tenore di zucchero.\nTappatura.\nDopo le operazioni suddette, la bottiglia viene tappata per garantire la sigillatura ed evitare che il vino venga a contatto con l'ossigeno nell'aria. Il tappo pu\u00f2 essere di sughero per gli spumanti di qualit\u00e0 pi\u00f9 alta, o di plastica. \nIl tappo di sughero, all'origine cilindrico, assume la caratteristica forma a fungo dopo la compressione che il gambo subisce nel collo della bottiglia e la ribaditura della testa causata dalla gabbietta. \nPer evitare che a causa dell'elevata pressione lo spumante possa fuoriuscire, sul tappo si applicano un dischetto metallico (detto capsula) e poi la gabbietta metallica che viene saldamente assicurata al cercine.\nIl collo della bottiglia viene quindi avvolto da un involucro (in foglio di alluminio o plastica termorestringente), detto capsulone, che verr\u00e0 strappato all'apertura della bottiglia. Tappo, capsula e capsulone sono solitamente contrassegnati: o genericamente, ad esempio con il nome/logo della denominazione cui si riferisce lo spumante, o con il nome/logo dell'imbottigliatore (marca).\nPer stappare la bottiglia agevolmente, il tappo dovrebbe essere tenuto fermo con la mano sinistra, mentre con la mano destra si ruota la bottiglia dal fondo. Per evitare il botto e la conseguente dispersione delle bollicine, si il tappo va estratto lentamente.\nConfezionamento.\nLe bottiglie vengono fatte ruotare su s\u00e9 stesse per far s\u00ec che lo sciroppo di dosaggio si amalgami bene col resto del prodotto, dopodich\u00e9 vengono lavate e vestite di etichetta, controetichetta, collarino e capsulone. Le bottiglie rimangono per un periodo a riposo in cantina a temperatura controllata.\nAbbinamento con il cibo.\nLo spumante, avendo come caratteristiche gustative principali l'effervescenza e l'acidit\u00e0, si abbina bene per contrapposizione a tutte le preparazioni e cibi con tendenza dolce e \"grassezza\". La tendenza dolce non \u00e8 da confondere con la dolcezza: ad esempio, un prodotto di pasticceria \u00e8 dolce, il pane o la pasta sviluppano tendenza dolce a seguito della masticazione.\nAlcuni esempi in cui la morbidezza e l'effervescenza dello spumante non sovrasteranno, ma anzi, attraverso le bollicine esalteranno i sapori:"}
{"id": "234078", "revid": "869733", "url": "https://it.wikipedia.org/wiki?curid=234078", "title": "Devon Miles", "text": ""}
{"id": "234079", "revid": "6923", "url": "https://it.wikipedia.org/wiki?curid=234079", "title": "Stemma dell'Inghilterra", "text": "Lo stemma reale dell'Inghilterra, conosciuto anche come stendardo reale dei Re d'Inghilterra \u00e8 lo stendardo usato dai Re d'Inghilterra prima dell'unione con il Regno di Scozia. Lo stemma fu anche stemma del Regno d'Inghilterra. L'insegna consta di tre leopardi d'oro, armati e lampassati d'azzurro, ordinati in palo e posti in campo rosso: \nA seguito dell'Unione delle corone del 1603, lo stemma \u00e8 stato incorporato nello stendardo reale britannico, e compare nel secondo quarto in Scozia, mentre in Inghilterra \u00e8 usata una versione dove lo stemma reale dell'Inghilterra \u00e8 presente nel primo e nel quarto quadrante.\nOrigine.\nEsistono differenti ipotesi sulla genesi dell'arme inglese, che la vorrebbero originata dallo Stemma della Normandia: quest'ultimo, infatti, \u00e8 di rosso, a due leopardi d'oro, armati e lampassati d'azzurro. \nSecondo gli araldisti Marco Antonio Ginanni e Goffredo di Crollalanza, lo stemma dell'Inghilterra \u00e8 il risultato dell'unione tra l'insegna normanna e quella di Guienna o Aquitania, che consta d'un unico leopardo d'oro in campo rosso.\nEntrando pi\u00f9 nel dettaglio, il Crollalanza puntualizza che sarebbe stato Enrico II d'Inghilterra ad aggiungere il terzo leopardo al proprio stemma: egli, infatti, sposando Eleonora d'Aquitania, avrebbe sommato il leopardo presente nell'arme della consorte ai due leopardi dell'arme normanna.\nAltri esperti asseriscono che, nell'araldica delle origini, il numero delle figure araldiche su uno stemma potesse non essere sempre fissato e che sia solo una ragione di disegno se lo stemma inglese abbia finito per avere tre leopardi.\nUnioni personali e scudi inquartato.\nPer gran parte del tardo medioevo lo scudo araldica era solitamente inquartato con lo scudo araldica del regno di Francia: tre gigli d'oro in campo azzurro. Riccardo II divise a met\u00e0 lo scudo (\"partito\"). Una met\u00e0 era lo stemma attribuito a Edoardo il Confessore, il santo reale anglosassone. Quando l'unione personale con la Spagna inizi\u00f2 con le nozze di Maria I e Filippo II, lo scudo di Maria fu \"partito\" con le stemma della Spagna. Come duca di Milano, lo stemma di Filippo aveva talvolta uno scudetto con lo stemma di Milano (con un biscione inquartato con un'aquila del Sacro Romano Impero). Questi elementi furono tolti quando Elisabetta I divenne regina, e lo scudo torn\u00f2 ad essere lo stemma inquartato. Quando Giacomo VI di Scozia divenne re d'Inghilterra e d'Irlanda (Giacomo I), lo stemma reale fu inquartato con lo stemma reale di Scozia e dell'Irlanda.\nDopo l'unioni politiche.\nIl regno inglese fu abolito da atti del parlamento di Scozia e del parlamento d'Inghilterra (\"Atti di Unione\" 1707). In seguito, lo stemma della regina Anna fu unito \"partito\" gli scudi d'Inghilterra e di Scozia, e lo scudo combinato fu inquartato con gli scudi di Francia e d'Irlanda. Il regno d'Irlanda fu abolito nel 1801 con atti del Parlamento d'Irlanda e del Parlamento della Gran Bretagna (\"Atti di Unione\" 1800). A quel tempo termin\u00f2 il partito dello stemma reale inglese e scozzese, e lo stemme di Inghilterra, Scozia e Irlanda erano tutti inquartato ugualmente. In Inghilterra, lo stemma dell'Inghilterra occupa il primo e il terzo quarto, ma in Scozia occupa solo il secondo. Questa \u00e8 la posizione dello stemma dell'Inghilterra sullo scudo araldica del Regno Unito. Il design \u00e8 rimasto invariato dall'adesione di Vittoria.\nDerivati.\nLo stemma dell'Inghilterra ha molte varianti nelle isole britanniche e nei paesi del passato impero britannico. La bandiera di Jersey ha uno scudetto con lo stemma nel suo disegno.\nLo stemma reale \u00e8 probabilmente lo stemma pi\u00f9 conosciuto in Inghilterra. Il successivo pi\u00f9 riconosciuto \u00e8 lo stemma derivato della Federazione calcistica dell'Inghilterra. I giocatori della nazionale di calcio dell'Inghilterra utilizzarono lo stemma reale nel XIX secolo, ma presto iniziarono ad utilizzare una versione con i tre leoni in blu. Questo derivato \u00e8 stato utilizzato da allora. Variazioni sullo stemma dell'Inghilterra sono comuni anche nelle insegne delle squadre nazionali di altri sport."}
{"id": "234080", "revid": "554814", "url": "https://it.wikipedia.org/wiki?curid=234080", "title": "Dieu et mon droit", "text": "La frase in lingua francese Dieu et mon droit (in italiano: \"Dio e il mio diritto\") \u00e8 il motto del Sovrano del Regno Unito.\nFu adottato da Enrico V d'Inghilterra (1413-1422). Enrico era stato incoronato, oltre che Re d'Inghilterra, anche Re di Francia.\nLa frase fu all'inizio usata come motto di battaglia da Riccardo I d'Inghilterra nel 1198 alla Battaglia di Gisors, quando sconfisse i francesi. Con questo, egli intendeva mettere in evidenza il diritto divino dei re: solamente Dio avrebbe potuto privarlo di questa sua autorit\u00e0 ereditata, non essendoci sulla Terra altro potere o monarca a cui egli fosse soggetto.\nL'adozione di un motto in lingua francese sul proprio stemma reale non fu un fatto insolito per la monarchia britannica. L'anglo-normanno era infatti la lingua ufficiale della Corte Reale di Giustizia, e della classe dirigente al seguito di Guglielmo I d'Inghilterra e successivamente anche dei Plantageneti. Anche il \"Nobilissimo Ordine della Giarrettiera\", il pi\u00f9 antico ed elevato ordine cavalleresco del Regno Unito, adott\u00f2 un motto in lingua francese: \"Honi soit qui mal y pense\" (in italiano: \"Vergogna a chi pensa male\").\nOggi questa frase pu\u00f2 essere ancora letta sui passaporti britannici."}
{"id": "234083", "revid": "116162420", "url": "https://it.wikipedia.org/wiki?curid=234083", "title": "Antiche unit\u00e0 di misura del circondario di Chieti", "text": "Nella provincia di Chieti, l'unit\u00e0 locale di misura della superficie usata in agraria \u00e8 il tomolo.\nIl valore del \"tomolo\" \u00e8 variabile da comune a comune; nel capoluogo corrisponde a 32,4361 are, ossia a 3.243,61 m2\nAltre misure locali correlate:"}
{"id": "234084", "revid": "287204", "url": "https://it.wikipedia.org/wiki?curid=234084", "title": "Maestro dell'Altare di Sant'Agostino", "text": "Biografia.\nL'anonimo pittore, probabilmente formatosi nella zona dell'alto Reno, nella cerchia di Martin Schongauer e del Maestro del Libro di casa, prende il nome dal grande altare con due coppie di battenti per la chiesa di Sant'Agostino a Norimberga, erroneamente attribuito a Michael Wolgemut. \nL'opera, conservata al Germanisches Nationalmuseum di Norimberga, persa la parte centrale scolpita, ha sui pannelli interni della prima coppia di battenti, a destra: \"San Luca mentre ritrae la Vergine\" e \"San Cristoforo\"; a sinistra: la \"Visione di san Bernardo\" e \"Santa Barbara\"; all'esterno, otto santi. \nSulla seconda coppia di battenti sono raffigurati all'interno, quattro santi e all'esterno, la \"Leggenda di san Guido\", in parte opera su alcuni dipinti di un aiuto che si firma \"R.F.\", forse Rueland Frueauf il Vecchio."}
{"id": "234085", "revid": "116251050", "url": "https://it.wikipedia.org/wiki?curid=234085", "title": "Antiche unit\u00e0 di misura del circondario di Como", "text": "Sono qui riportate le conversioni tra le antiche unit\u00e0 di misura in uso nel circondario di Como e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nII trabucco si divide in 6 piedi, il piede in 12 once, l'oncia in 12 punti, il punto in 12 atomi. Serve di base alle misure agrarie.\nIl braccio di Milano si divide in 12 once, l'oncia in 12 punti, il punto in 12 atomi. Negli usi mercantili si divide in met\u00e0, terzi, quarti, ecc.\nPer le stoffe di seta si adoperava una canna detta erroneamente \"di Francia\", ed uguale a braccia uno, e once 11 1/2 di Milano.\nMisure di superficie.\nLa pertica milanese si divide in 24 tavole, come del pari la pertica comense. La tavola di 4 trabucchi quadrati si divide in 12 piedi di tavola, il piede in 12 once di tavola, l'oncia in 12 punti di tavola, il punto in 12 atomi di tavola.\nIl braccio quadrato milanese si divide in 12 once, l'oncia in 12 punti, il punto in 12 atomi.\nIl braccio d'asse si divide del pari in 12 once, l'oncia in 12 punti, il punto in 12 atomi.\nLa pertica comense \u00e8 andata in disuso essendo stata sostituita dalla milanese.\nMisure di volume.\nIl braccio cubo si divide in 12 once di braccio cubo, l'oncia in 12 punti di braccio cubo, il punto in 12 atomi di braccio cubo.\nMisure di capacit\u00e0 per gli aridi.\nIl moggio da grano di Como, come quello di Milano e quello di Lugano si dividono in 8 staia, lo staio in 4 quartari, il quartaro in 4 met\u00e0, la met\u00e0 in 4 quartini.\nNove staia di Milano fanno una soma.\nIl moggio da carbone di Milano segue la stessa divisione.\nLe tavole del 1803 stabiliscono il ragguaglio del Moggio di Como ad ettolitri 1,508651. Studi ed operazioni posteriori di confronto fecero adottare come pi\u00f9 vicino al vero il ragguaglio di ettolitri 1,539.\nLa rettifica fu approvata con decreto 21 dicembre 1860.\nMisure di capacit\u00e0 per i liquidi.\nLa brenta di Como si divide in 6 staia, lo staio in 4 quartari, il quartaro in 4 boccali, il boccale in 4 zaine.\nLa brenta di Milano si divide in 3 staia, lo staio in 4 quartari, il quartaro in 8 boccali, il boccale in 4 zaine.\nNel mandamento di Bellano la brenta di Milano, secondo l'uso di Lecco, si divido in 81 boccali, il boccale in 2 mezzi boccali, il mezzo boccale in 2 bicchieri.\nLa brenta di Lugano si divide in 96 boccali.\nPesi.\nLa libbra di Como, usata esclusivamente per il pane, si divide in 36 once. La libbra grossa di Como in 30 once. La libbra piccola di Como in 12 once, l'oncia in 24 denari, il denaro in 24 grani.\nCento libbre grosse da once 30 fanno un fascio. Dieci delle stesse libbre fanno un peso.\n25 libbre piccole da 12 once fanno un rubbo.\nLa libbra grossa di Milano si divide in 28 once, l'oncia in 24 Denari, il denaro in 24 grani.\nDieci libbre fanno un peso. Cento libbre fanno un fascio.\nLa libbra piccola di Milano si divide in 12 once, l'oncia in 24 denari, il denaro in 24 grani.\n25 libbre piccole fanno il rubbo. Cento libbre piccole fanno il quintale.\nLa libbra grossa di Lecco si divide in 32 once, l'oncia in 8 ottavi, l'ottavo in 3 denari, il denaro in 24 grani.\nDieci libbre grosse fanno il peso. Cento libbre grosse fanno il fascio.\nLa libbra di Lugano si divide in 30 once.\nPer i medicinali si usava in tutto il circondario la libbra piccola di Milano, e la libbra medica viennese eguale a grammi 420,008.\nI gioiellieri ed orefici usavano il marco di zecca eguale a grammi 234,997, ed il carato d'Olanda eguale a grammi 0,20567.\nTerritorio.\nNel 1874 nel circondario di Como erano presenti 227 comuni divisi in 13 mandamenti."}
{"id": "234087", "revid": "438678", "url": "https://it.wikipedia.org/wiki?curid=234087", "title": "Il giudice (film 1934)", "text": "Il giudice (\"Judge Priest\") \u00e8 un film del 1934, diretto da John Ford. Nel 1953, Ford ne avrebbe fatto un remake che in Italia usc\u00ec con il titolo \"Il sole splende alto\".\nProduzione.\nIl film fu prodotto dalla Fox Film Corporation\nDistribuzione.\nDistribuito dalla Fox Film Corporation, usc\u00ec nelle sale USA il 28 settembre 1934. Nel 1937, fu riedito e distribuito dalla Twentieth Century Fox Film Corporation.\nDoppiaggio italiano.\nPer il doppiaggio italiano del film, nell'estate del 1935 venne scritturata la compagnia teatrale comica dei fratelli De Filippo. il protagonista Will Rogers ebbe la voce di Eduardo. Peppino invece doppi\u00f2 David Landau e Charley Grapewin. Secondo la testimonianza diretta di Peppino parteciparono al doppiaggio anche Ugo D'Alessio, Tina Pica e Dolores Palumbo.\nDate di uscita.\nIMDb\nAlias"}
{"id": "234088", "revid": "640091", "url": "https://it.wikipedia.org/wiki?curid=234088", "title": "Antiche unit\u00e0 di misura del circondario di Cosenza", "text": "Nella provincia di Cosenza, l'unit\u00e0 locale di misura della superficie usata in agraria \u00e8 la tomolata.\nIl valore della \"tomolata\" \u00e8 variabile da comune a comune; nel capoluogo corrisponde a 40,04 are, ossia a 4.004 m2\nAltre misure locali correlate:"}
{"id": "234089", "revid": "399", "url": "https://it.wikipedia.org/wiki?curid=234089", "title": "Bin Laden", "text": ""}
{"id": "234091", "revid": "438678", "url": "https://it.wikipedia.org/wiki?curid=234091", "title": "Il gobbo di Notre Dame (film 1923)", "text": "Il gobbo di Notre Dame (\"The Hunchback of Notre Dame\") \u00e8 un film muto del 1923 diretto da Wallace Worsley e prodotto da Carl Laemmle e Irving Thalberg. Liberamente tratto dal romanzo \"Notre-Dame de Paris\" di Victor Hugo pubblicato nel 1831, il film \u00e8 interpretato da Lon Chaney nel ruolo di Quasimodo.\nGli avvenimenti narrati nella storia si svolgono a Parigi dieci anni prima della scoperta dell'America da parte di Cristoforo Colombo.\nL'opera \u00e8 probabilmente il secondo pi\u00f9 celebre adattamento cinematografico del romanzo di Victor Hugo, dopo l'acclamato \"Notre Dame\" del 1939 prodotto dalla RKO.\nIl film \u00e8 notevole per il grande set che ricostruisce la Parigi del XV secolo e per l'interpretazione e lo spettacolare (per l'epoca) trucco di Lon Chaney nei panni del tormentato e deforme campanaro di Notre Dame. Il film elev\u00f2 Chaney, gi\u00e0 attore caratterista affermato, allo status di vera e propria star di Hollywood. Inoltre la pellicola cre\u00f2 lo standard per molti altri successivi film horror, incluso \"Il fantasma dell'Opera\" del 1925 con protagonista lo stesso Chaney. Nel 1951, il film entr\u00f2 nella lista delle opere di pubblico dominio a seguito del fallito tentativo di rinnovo del copyright a 28 anni dalla pubblicazione.\nTrama.\nLa storia \u00e8 ambientata nella Parigi del 1482. Quasimodo \u00e8 un campanaro sordo, mezzo cieco e gobbo della famosa Cattedrale di Notre-Dame. Il suo maestro \u00e8 Jehan, il malvagio fratello del santo arcidiacono di Notre Dame Dom Claude. Una notte, Jehan convince Quasimodo a rapire la bella Esmeralda, una zingara danzante e figlia adottiva di Clopin, il re dei mendicanti oppressi della malavita di Parigi. L'affascinante capitano Phoebus salva Esmeralda da Quasimodo, mentre Jehan lo abbandona e fugge, suscitando sentimenti di odio da parte di Quasimodo nei suoi confronti. In un primo momento alla ricerca di una storia d'amore casuale, Phoebus rimane estasiato da Esmeralda e la prende sotto la sua ala. Quasimodo viene condannato a essere frustato sulla pubblica piazza prima che Esmeralda e Dom Claude vengano in suo soccorso.\nCon loro sgomento, Jehan e Clopin scoprono che Phoebus spera di sposare Esmeralda, nonostante sia gi\u00e0 fidanzato con Fleur de Lys. Phoebus convince Esmeralda ad accompagnarlo a un ballo che celebra la sua nomina a Capitano della Guardia da parte del re Luigi XI. Le fornisce ricchi abiti e la presenta alla loro padrona di casa, Madame de Gondelaurier, come principessa d'Egitto. Clopin, accompagnato dai suoi mendicanti, interrompe i festeggiamenti e chiede che Esmeralda venga restituita. Per evitare spargimenti di sangue, Esmeralda dice che non appartiene all'aristocrazia. Pi\u00f9 tardi, tuttavia, Esmeralda manda il poeta di strada Pierre Gringoire a dare un biglietto a Phoebus, organizzando un appuntamento a Notre Dame per salutarlo. Phoebus arriva e viene pugnalato alla schiena da Jehan. Dopo che Esmeralda \u00e8 stata falsamente condannata a morte per il crimine, viene salvata dalla forca da Quasimodo e portata all'interno della cattedrale, dove lui e Dom Claude le concedono il diritto di asilo.\nPi\u00f9 tardi quella notte, Clopin guida l'intero mondo sotterraneo a prendere d'assalto la cattedrale, e Jehan tenta di prendere Esmeralda, prima con l'astuzia, dicendole che il desiderio morente di Phoebus era che lui si prendesse cura di lei, poi con la forza. Quasimodo tiene a bada gli invasori con rocce e torrenti di piombo fuso. Nel frattempo, il guarito Phoebus viene allertato da Gringoire e guida i suoi uomini contro la plebaglia. Quando Quasimodo trova Jehan che attacca Esmeralda, getta il suo ex padrone dai bastioni di Notre Dame, ma non prima che Jehan lo pugnali a morte tre volte alla schiena. Phoebus trova e abbraccia Esmeralda, gesto che spinge Quasimodo a suonare le campane a lutto per s\u00e9, e Gringoire e Dom Claude entrano nel campanile giusto in tempo per vederlo morire. L'ultima immagine \u00e8 della grande campana che oscilla silenziosamente sopra il cadavere di Quasimodo.\nProduzione.\nMolto tempo prima che il film venisse prodotto o girato, nell'ambiente cinematografico si vociferava che Lon Chaney sarebbe stato l'interprete perfetto di Quasimodo. \"Film Daily\" scrisse che il fatto che Chaney volesse la parte era talmente risaputo a Hollywood da far considerare all'attore di organizzare una propria compagnia per girare il film. \u00c8 noto che Chaney avesse acquistato i diritti per produrre il film svariati anni prima di essere effettivamente contattato per la produzione della Universal. Evidenza dell'interessamento di Chaney al progetto si ebbe quando contatt\u00f2 una casa di produzione tedesca, la Chelsea Pictures Company. Nell'aprile 1922, la Chelsea Pictures annunci\u00f2 che Lon Chaney avrebbe recitato nel ruolo di Quasimodo e che Alan Crosland avrebbe diretto il film. Tuttavia, il progetto venne accantonato fino a data da destinarsi, e la compagnia sembr\u00f2 svanire nel nulla.\nIrving Thalberg, che aveva precedentemente lavorato con Chaney e Tod Browning, desiderava realizzare un film artisticamente superiore a qualsiasi altro progetto la Universal avesse mai realizzato. Per convincere il fondatore della Universal, Carl Laemmle, ad approvare formalmente la produzione, Thalberg gli descrisse \"Il gobbo di Notre Dame\" come una \"storia d'amore\". Attirato dai recenti successi al box office di Lon Chaney, Laemmle accett\u00f2.\n\"Universal Weekly\", il bollettino settimanale della Universal, annunci\u00f2 ufficialmente che la produzione de \"Il gobbo di Notre Dame\" sarebbe cominciata nell'agosto 1922. In settembre, \"Universal Weekly\" diffuse la notizia che Lon Chaney avrebbe interpretato nel film il suo ultimo ruolo da \"deforme\", dopo i successi di \"L'uomo del miracolo\" e \"The Penalty\". La propriet\u00e0 da parte di Chaney dei diritti dell'adattamento cinematografico del romando di Victor Hugo gli permisero alcuni privilegi contrattuali come l'ultima parola sulle scelte artistiche e il controllo della produzione; per questa ragione, egli fu una sorta di \"produttore non accreditato\"; Thalberg ag\u00ec da complice in tale accordo, prevenendo cos\u00ec troppe interferenze da parte di Carl Laemmle.\nLa notizia non \u00e8 mai stata confermata, ma si pensa che Lon Chaney abbia avuto un ruolo importante nella scelta del regista; anche se Wallace Worsley, il regista scelto, aveva gi\u00e0 lavorato in passato con Chaney in quattro film (\"The Penalty\", \"L'asso di cuori\", \"Voices of the City\", e \"A Blind Bargain\"; nell'ultimo dei quali Chaney aveva interpretato un gobbo) alla Goldwyn; Michael Blake, un biografo di Lon Chaney, avanz\u00f2 l'ipotesi che la prima scelta dell'attore per la regia era stato Erich von Stroheim, all'epoca regista di punta della Universal dopo il successo di \"Mariti ciechi\" e \"Femmine folli\". Tuttavia, Stroheim venne ironicamente licenziato da Thalberg prima dell'inizio della produzione de \"Il gobbo di Notre Dame\", a causa delle paure di Thalberg sul fatto che Stroheim avrebbe dovuto sostenere costi eccessivi per il film \"Donne viennesi\".\nA fine novembre, \"Universal Weekly\" ufficializz\u00f2 la notizia che Wallace Worsley sarebbe stato il regista de \"Il gobbo di Notre Dame\". La Universal volle ricostruire in studio una versione in scala della cattedrale di Notre-Dame, e la costruzione del set occup\u00f2 un periodo di sei mesi circa. La sceneggiatura venne completata da Edward T. Lowe, Jr. e Perley Poore Sheehan entro la fine del 1922.\nAll'inizio di gennaio, venne annunciato che per le scene ambientate nella \"Corte dei miracoli\", il sottobosco criminale della Parigi medievale, sarebbe stato necessario l'impiego di 300-500 comparse. La costruzione di Notre Dame sub\u00ec dei ritardi.\n\"Film Daily\" riport\u00f2 la notizia che le riprese erano terminate l'8 giugno 1923 e che la Universal aveva prenotato l'Astor Theater per la prima del film fissata per il 2 settembre.\nAll'inizio del 1923, la dirigenza della Universal stim\u00f2 un costo di produzione tra 750,000 e 1,000,000 di dollari.\nConservazione.\nI negativi originali del film erano in nitrato di cellulosa e sono andati perduti a causa dell'usura, della decomposizione naturale, o perch\u00e9 furono distrutti dallo studio cinematografico stesso.\nLe uniche copie sopravvissute del film sono in 16mm e furono distribuite dalla Universal negli anni venti e trenta per proiezioni private, nessun negativo originale in 35mm \u00e8 sopravvissuto fino a noi. Tutte le edizioni successive del film in videocassetta e DVD derivano dalle versioni in 16mm duplicate che vennero distribuite dalla Blackhawk Films durante gli anni sessanta e settanta. Il 9 ottobre 2007 la Image Entertainment ha pubblicato una nuova versione restaurata del film in formato DVD. Il 18 marzo 2014 il film \u00e8 stato distribuito in formato Blu-ray dalla Flicker Alley."}
{"id": "234092", "revid": "14894", "url": "https://it.wikipedia.org/wiki?curid=234092", "title": "Maestro dell'Altare degli Agostiniani", "text": ""}
{"id": "234093", "revid": "640091", "url": "https://it.wikipedia.org/wiki?curid=234093", "title": "Antiche unit\u00e0 di misura del circondario di Cremona", "text": "Sono qui riportate le conversioni tra le antiche unit\u00e0 di misura in uso nel circondario di Cremona e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl trabucco milanese come il trabucco cremonese si dividono in 6 piedi, il piede in 12 once, l'oncia in 12 punti, il punto in 12 atomi.\nIl braccio da fabbrica cremonese, il braccio milanese ed il braccio mantovano si dividono rispettivamente in 12 once, l'oncia in 12 punti, il punto in 12 atomi.\nMisure di superficie.\nLa pertica milanese, come la pertica cremonese, si divide in 24 tavole, la tavola, di quattro trabucchi quadrati, si divide in 12 piedi, il piede in 12 once, l'oncia in 12 punti, il punto in 12 atomi di tavola.\nIl braccio quadrato milanese, il braccio quadrato cremonese ed il braccio quadrato d'Isola si dividono in 12 once, l'oncia in 12 punti, il punto in 12 atomi.\nMisure di volume.\nLa songa \u00e8 di 54 braccia cube cremonesi. \u00c8 un parallelepipedo rettangolo di un trabucco in lunghezza, mezzo trabucco in larghezza ed in altezza. Si divide in 29 once.\nIl braccio cubo milanese, il braccio cubo cremonese ed il braccio cubo d'Isola si dividono in 12 once, l'oncia in 12 punti, il punto in 12 atomi.\nMisure di capacit\u00e0 per gli aridi.\nIl sacco cremonese si divide in 3 staia, lo staio in 2 mine, la mina in 2 quartari, il quartaro in 3 coppelli.\nSi usavano pure una soma di 5 staia, ed altra soma di 4 staia.\nMisure di capacit\u00e0 per i liquidi.\nLa brenta cremonese si divide in 75 boccali, il boccale in 2 mezzi.\nLa brenta di Isola Dovarese (uguale alla portata mantovana) si divide in 55 boccali.\nPesi.\nLa libbra cremonese si divide in 12 once, l'oncia in 24 denari, il denaro in 24 grani.\n25 libbre fanno un rubbo, detto anche peso.\n27 libbre fanno un peso, adoperato per il lino.\nLa libbra di Mantova si divide in 12 once, l'oncia in 24 denari, il denaro in 24 grani.\n25 libbre fanno un peso.\nLa libbra di Cremona negli usi medicinali si divide in 12 once, l'oncia in 8 dramme, la dramma in 3 denari, il denaro in 24 grani.\nLa libbra di Mantova negli usi medicinali si divide in 12 once, l'oncia in 8 dramme, la dramma in 3 scrupoli, lo scrupolo in 20 grani.\nPer i medicinali si usava pure la libbra medica di Vienna eguale a grammi 420,003.\nI gioiellieri usavano il marco di zecca di Milano eguale a grammi 234,997."}
{"id": "234094", "revid": "438678", "url": "https://it.wikipedia.org/wiki?curid=234094", "title": "Il grande agguato (film 1932)", "text": "Il grande agguato (\"Der Rebell\") \u00e8 un film del 1932, diretto da Curtis Bernhardt, Edwin H. Knopf e Luis Trenker.\nFu l'esordio di Arthur Grosse, un caratterista del cinema tedesco degli anni trenta.\nNella versione in inglese, che usc\u00ec nel 1933 negli Stati Uniti con il titolo \"The Rebel\", il personaggio di Erika fu interpretato dall'ungherese Vilma B\u00e1nky.\nTrama.\nNel 1809, nel Tirolo occupato dalle truppe bavaresi e da quelle francesi, Severin Anderlan, studente tirolese di medicina, rientra in patria e scopre che le truppe francesi, alleate della Baviera, hanno distrutto il suo paese nat\u00eco ed ucciso i suoi famigliari. Dopo aver ucciso alcuni soldati francesi, fugge ad Innsbruck come capitano dei dragoni bavaresi. Qui, ad un ballo a corte, apprende che le truppe napoleoniche stanno per invadere nuovamente la sua terra, ov'\u00e8 scoppiata l'insorgenza tirolese. Severin organizza quindi la resistenza armata del suo popolo.\nProduzione.\nIl film fu prodotto dalla Deutsche Universal-Film. Venne girato a Finsterm\u00fcnz, nel Tirolo austriaco; a St. Moritz e a Zuoz, in Svizzera e agli Ufa-Atelier di Berlino-Tempelhof.\nDistribuzione.\nDistribuito dalla Deutsche Universal-Film venne presentato in prima a Stoccarda il 22 dicembre 1932 e poi a Berlino il 17 gennaio 1933. Il film usc\u00ec anche nelle sale cinematografiche USA il 1\u00ba luglio 1933, distribuito dall'Universal Pictures.\nRicezione.\nQuando Joseph Goebbels, ministro di propaganda nazista appena insediato, il 28 marzo 1933 nel suo primo discorso rivolto ai registi tedeschi cit\u00f2 degli esempi da seguire, cit\u00f2 - oltre a \"La corazzata Pot\u00ebmkin\" di Sergej \u0116jzen\u0161tejn, \"Anna Karenina\" di Edmund Goulding (con Greta Garbo), \"I Nibelunghi\" di Fritz Lang - anche \"Der Rebell\" di Trenker. Anche Adolf Hitler ne fu entusiasta, guardandolo ripetutamente."}
{"id": "234095", "revid": "767487", "url": "https://it.wikipedia.org/wiki?curid=234095", "title": "Il grande agguato (film 1949)", "text": "Il grande agguato (\"Brimstone\") \u00e8 un film del 1949 diretto da Joseph Kane."}
{"id": "234096", "revid": "438678", "url": "https://it.wikipedia.org/wiki?curid=234096", "title": "Il grande Gatsby (film 1949)", "text": "Il grande Gatsby (\"The Great Gatsby\") \u00e8 un film del 1949, diretto da Elliott Nugent, tratto dall'omonimo romanzo di Francis Scott Fitzgerald del 1925.\nIl romanzo aveva gi\u00e0 avuto una prima trasposizione cinematografica all'epoca del muto, diretta nel 1926 da Herbert Brenon e interpretata da Warner Baxter e Lois Wilson. La versione muta \u00e8 andata definitivamente persa.\nUna terza versione \u00e8 stata girata nel 1974 da Jack Clayton e ha avuto come protagonisti Robert Redford e Mia Farrow, mentre una quarta versione \u00e8 uscita nel 2013, diretta da Baz Luhrmann ed interpretata da Leonardo DiCaprio, Carey Mulligan e Tobey Maguire.\nEsiste anche una versione realizzata per la televisione nel 2000 interpretata da Toby Stephens e Mira Sorvino.\nTrama.\nIl misterioso e ricco Jay Gatsby stringe amicizia con il giovane Nick ma il suo scopo \u00e8 riprendere i contatti con Daisy, suo grande amore ormai sposata a Tom Buchanan. Lo stesso aiuto gli viene anche fornito da Janet, amica dei Buchanan, la quale rivela a Nick l'infedelt\u00e0 di Tom. Inizialmente Daisy sembra accettare la corte di Jay ma al momento decisivo non riesce a separarsi dal marito.\nDopo aver appreso da Tom che Gatsby \u00e8 il responsabile della morte di sua moglie, George lo uccide e si spara. In realt\u00e0 la donna era l'amante di Tom e l'auto che l'ha investita era guidata da Daisy. Al funerale di Jay si nota l'assenza di Daisy partita improvvisamente con il marito.\nProduzione.\nLa casa di produzione Paramount deteneva i diritti per la versione cinematografica del romanzo ma era dubbiosa, lo scrittore Francis Scott Fitzgerald infatti non godeva di una altissima considerazione all'epoca.\nInizialmente per il ruolo di Daisy era stata fatta la candidatura di Gene Tierney, mentre Tyrone Power aveva preso accordi per essere il protagonista solo accanto a lei. Dato che la produzione considerava l'attrice troppo bella non venne presa, di conseguenza anche l'attore si ritir\u00f2 dal progetto. \nIl film avrebbe dovuto essere diretto da John Farrow che per\u00f2 lasci\u00f2 il film perch\u00e9 non condivideva la scelta del cast."}
{"id": "234097", "revid": "640091", "url": "https://it.wikipedia.org/wiki?curid=234097", "title": "Antiche unit\u00e0 di misura del circondario di Cuneo", "text": "Sono qui riportate le conversioni tra le antiche unit\u00e0 di misura in uso nel circondario di Cuneo e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl piede liprando si divide in 12 once, l'oncia in 12 punti, il punto in 12 atomi.\n6 piedi formano il trabucco.\n800 trabucchi formano il miglio, misura itineraria.\nIl piede manuale si divide in 8 once, l'oncia in 12 punti.\n5 piedi manuali, ossia 40 once, formano la tesa.\nIl piede legale corrisponde ad once 6 e punti 10 del piede liprando.\nIl raso, misura mercantile, si divide in met\u00e0, terzi, quarti, sesti, ottavi, sedicesimi.\nMisure di superficie.\nIl piede quadrato si divide in 12 once di piede quadrato, l'oncia in 12 punti, il punto in 12 atomi.\nIl trabucco quadrato si divide in 6 piedi di trabucco quadrato, il piede quadrato in 12 once, l'oncia in 12 punti, il punto in 12 Atomi.\nQuattro trabucchi quadrati formano una tavola che si divide in 12 piedi di tavola, il piede in 12 once, l'oncia in 12 punti, il punto in 12 atomi di tavola.\nDodici tavole formano uno staro.\nCento tavole formano la giornata, l'unit\u00e0 pi\u00f9 usata per le misure agraria.\nMisure di volume.\nIl piede cubo \u00e8 di 1728 once cube e si divide in 12 once di piede cubo, l'oncia in 12 punti, il punto in 12 atomi di piede cubo.\n216 piedi cubi formano un trabucco cubo, che si divide in 6 piedi di trabucco cubo, il piede in 12 once, l'oncia in 12 punti, il punto in 12 atomi.\n30 piedi cubi formano il trabucco camerale da muro che si divide in 6 piedi, il piede in 12 once, l'oncia in 12 punti, il punto in 12 atomi.\nQuesto trabucco camerale da muro \u00e8 il volume di un parallelepipedo rettangolo che ha un trabucco quadrato per base e 10 once di altezza.\nIl piede manuale cubo \u00e8 di 512 once cube.\nLa tesa cuba che serve per la misura del fieno e della paglia \u00e8 di 125 piedi manuali, e si divide in 5 piedi di tesa cuba, il piede in 8 once, l'oncia in 12 punti, il punto in 12 atomi.\n100 piedi manuali cubi formano la tesa da legna, che \u00e8 il volume di un parallelepipedo rettangolo che ha una tesa quadrata di base e quattro piedi manuali di altezza.\n45 piedi manuali cubi formano la tesa da pozzi.\n2592 once cube formano il carro di pietra.\n2304 once cube formano il carro di sabbia.\nMisure di capacit\u00e0 per gli aridi.\nL'emina si divide in 8 coppi o 16 mezzi coppi, il coppo in 24 cucchiai.\nCinque emine formano il sacco.\nSei emine formano il sacco camerale, poco usato.\nSei moturali fanno un quarto che corrisponde alla quarta parte dell'emina di Nizza Marittima.\nMisure di capacit\u00e0 per i liquidi.\nLa brenta si divide in 36 pinte, la pinta in 2 boccali, il boccale in 2 quartini, il quartino in 2 bicchieri.\nDieci brente formano la carra.\nOtto brente formano un bottale.\nLa pinta di Vinadio si divide in 2 boccali, il boccale in 2 quartini.\nLa pinta di Tenda \u00e8 1/84 della carica di vino di Nizza Marittima.\nPesi.\nLa libbra si divide in 12 once, l'oncia in 8 ottave, l'ottava in 3 denari, il denaro in 24 grani, il grano in 24 granotti.\n25 libbre fanno il rubbo.\nLa libbra medica o farmaceutica si divide in 12 once, l'oncia in 8 dramme, la dramma in 3 scrupoli, lo scrupolo in 20 grani.\nLa libbra medica corrisponde a 10 once della libbra mercantile.\nIl marco, unit\u00e0 di peso usato dagli orefici, si divide in 8 once, l'oncia in 24 denari, il denaro in 24 grani, il grano in 24 granotti.\nIl carato, unit\u00e0 di peso usato per le gemme, \u00e8 eguale a 4 grani."}
{"id": "234098", "revid": "438678", "url": "https://it.wikipedia.org/wiki?curid=234098", "title": "Il grande Gatsby (film 1974)", "text": "Il grande Gatsby (\"The Great Gatsby\") \u00e8 un film del 1974 diretto da Jack Clayton, tratto dall'omonimo romanzo di Francis Scott Fitzgerald del 1925. Il film \u00e8 la terza trasposizione cinematografica del romanzo, dopo una versione muta del 1926 andata perduta e una seconda versione del 1949. Tutte e tre le versioni sono state prodotte dalla Paramount Pictures. Nel 2013 \u00e8 stata fatta un'ulteriore trasposizione prodotta dalla Warner Bros.\nTrama.\nAnni venti. Gatsby, ex gangster divenuto miliardario, non riesce a dimenticare Daisy, la ragazza per cui \u00e8 diventato ricco. Lei non lo ha aspettato e ha sposato un altro.\nPer starle vicino lui compra una gran villa a Long Island e d\u00e0 feste memorabili.\nRiuscir\u00e0, infine, a conquistarla, ma dar\u00e0 la vita per lei.\nProduzione.\nIl produttore Robert Evans aveva acquisito i diritti cinematografici del romanzo nel 1971 con l'intenzione di far interpretare il ruolo di Daisy all'allora moglie Ali MacGraw. Quando quest'ultima lo lasci\u00f2 per Steve McQueen, furono interpellate per il ruolo di protagonista femminile Faye Dunaway, Candice Bergen, Katharine Ross, Lois Chiles e Mia Farrow. Alla fine il ruolo fu assegnato a quest'ultima nonostante il suo stato di gravidanza, che comunque fu dissimulato grazie all'abilit\u00e0 dei costumisti e alla prevalenza di riprese in primo piano. Il ruolo di Gatsby era stato offerto a Warren Beatty e a Jack Nicholson.\nLa sceneggiatura era stata affidata originariamente a Truman Capote, ma la produzione prefer\u00ec adottare un secondo adattamento scritto da Francis Ford Coppola, molto fedele al testo originale ma anche molto didascalico.\nDistribuzione.\nEdizione italiana.\nLa versione italiana del film \u00e8 stata all'epoca leggermente accorciata con tagli, anche minuscoli, sparsi lungo tutta la durata. In alcuni casi sono stati tagliati anche singoli segmenti di dialogo. Questi tagli possono essere facilmente individuati nell'edizione in DVD, in quanto l'audio commuta automaticamente sull'originale inglese. Per l'edizione Blu-ray invece le scene sono state doppiate."}
{"id": "234099", "revid": "438678", "url": "https://it.wikipedia.org/wiki?curid=234099", "title": "Il grande nemico (film 1935)", "text": "Il grande nemico (\"Special Agent\") \u00e8 un film del 1935, diretto da William Keighley.\nTrama.\nJulie Gardner lavora come segretaria per il gangster Alexander Carston, quando viene contattata da Bill Bradford, ufficialmente giornalista ma in realt\u00e0 agente del tesoro, che sta cercando di incriminare Carston per evasione fiscale.\nProduzione.\nIl film fu prodotto dalla Warner Bros. come \"A Cosmopolitan Production\". Le riprese terminarono il 12 luglio 1935.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 20 settembre 1935 con il numero LP5800.\nDistribuito dalla Warner Bros. il film usc\u00ec nelle sale degli Stati Uniti il 14 settembre 1935."}
{"id": "234100", "revid": "438678", "url": "https://it.wikipedia.org/wiki?curid=234100", "title": "Il grande nemico (film 1939)", "text": "Il grande nemico (\"Let Freedom Ring\") \u00e8 un film del 1939 diretto da Jack Conway.\nProduzione.\nIl film fu prodotto dalla Metro-Goldwyn-Mayer (MGM)\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 24 febbraio 1939."}
{"id": "234101", "revid": "767487", "url": "https://it.wikipedia.org/wiki?curid=234101", "title": "Il grande sentiero (film 1930)", "text": "Il grande sentiero (\"The Big Trail\") \u00e8 un film del 1930 diretto da Raoul Walsh e, non accreditato, Louis R. Loeffler. Nel 2006 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nLo scout Breck Coleman si trova a condurre una carovana di pionieri attraverso i selvaggi territori dell'Oregon alla ricerca di nuove terre da colonizzare. Il viaggio \u00e8 lungo e pericoloso e molti ostacoli sorgono lungo il percorso, tra cui tormente di neve, attacchi degli indiani e l'attraversamento di vari fiumi. Brek, innamorato di Ruth Cameron, sta quasi per perderla in favore di Bill Thorpe. Questi, spinto da Red Flack, cerca di uccidere Breck ma non ci riesce, venendo invece colpito lui. Breck, che \u00e8 ormai convinto che l'assassino del suo socio sia proprio Red, riuscir\u00e0 alla fine a vendicarlo.\nProduzione.\nContemporaneamente alla versione statunitense vennero girate, con attori differenti, la versione italiana dal titolo \"Il grande sentiero\" (distribuito in Italia nel 1931, con Franco Corsaro e Luisa Caselotti protagonisti), quella francese dal titolo \"La Piste des g\u00e9ants\", quella tedesca dal titolo \"Die Gro\u00dfe Fahrt\" e quella spagnola intitolata \"La Gran jornada\".\nIl film fu l'ultimo ad essere girato nel formato panoramico 70 mm Grandeur film, utilizzato dalla Fox Film Corporation in un piccolo numero di produzioni fra il 1929 e il 1930, prima di essere abbandonato a causa dei costi.\nDistribuzione.\nFu distribuito nelle sale statunitensi il 1\u00ba novembre 1930 dopo essere stato presentato in prima a New York il 24 ottobre. In Italia la versione statunitense non usc\u00ec nei cinema; \u00e8 stata distribuita direttamente in DVD dalla A&amp;R Productions il 23 marzo 2017 nella collana \"Western Classic Collection\", in lingua originale sottotitolata."}
{"id": "234102", "revid": "93556", "url": "https://it.wikipedia.org/wiki?curid=234102", "title": "Il grande sentiero (film 1964)", "text": "Il grande sentiero (\"Cheyenne Autumn\") \u00e8 un film western del 1964 diretto da John Ford.\n\u00c8 ispirato al romanzo \"The Last Frontier\" scritto nel 1941 da Howard Fast.\nTrama.\nLa trib\u00f9 dei Cheyenne \u00e8 rinchiusa nelle riserve, in una zona arida dove scarseggia il cibo. Memori delle loro origini nelle verdi terre e delle promesse non mantenute dai bianchi (fra cui i viveri che non arrivano) decidono di lasciare la riserva per tornare alle loro terre dello Yellowstone attraverso un percorso di 1.500 miglia. Ovviamente arriveranno i soldati per cercare una soluzione.\nProduzione.\nRiprese.\nIl film \u00e8 stato girato nella Monument Valley, \"marchio di fabbrica\" del regista e a Gunnison, (Colorado).\nTagline.\n\"1500 miles of heroism and incredible adventure!\" (\"1500 miglia di eroismo e incredibile avventura!\")\nCritica.\nFu un insuccesso al botteghino, e anche la critica avanz\u00f2 qualche perplessit\u00e0 per una certa mancanza di amalgama tra le parti del film, che risulta essere \u00abun atto riparatore nei confronti degli indiani\u00bb.\nCuriosit\u00e0.\nNei passaggi televisivi questo film \u00e8 stato quasi sempre amputato della parte in cui appare Wyatt Earp (interpretato da James Stewart).\nInfluenza culturale.\nNel 1985 sul fumetto Tex si dipan\u00f2 per tre album una storia ispirata a questo film, intitolata \"Riserva indiana\"."}
{"id": "234103", "revid": "438678", "url": "https://it.wikipedia.org/wiki?curid=234103", "title": "Il grande silenzio (film 1936)", "text": "Il grande silenzio \u00e8 un film del 1936, diretto dal regista Giovanni Zannini."}
{"id": "234104", "revid": "767487", "url": "https://it.wikipedia.org/wiki?curid=234104", "title": "Il grande silenzio (film 1944)", "text": "Il grande silenzio (\"And Now Tomorrow\") \u00e8 un film del 1944 diretto da Irving Pichel tratto dall'omonimo romanzo scritto da Rachel Field.\nTrama.\nEmily Blair, nonostante la facoltosa famiglia e le visite con vari specialisti, non \u00e8 riuscita a curare la sordit\u00e0 contratta a causa di una meningite e per questo decide di tornare a cas a Blairtown e sospendere il matrimonio con Jeff Stoddard il quale si \u00e8 nel frattempo innamorato di Janice, sorella minore di Emily.\nCasualmente incontra in un taxi il dottor Merek Vance, suo concittadino di famiglia povera e la prima impressione non \u00e8 certo buona per i due ma sar\u00e0 proprio Merek, nuovo aiuto del dottor Weeks, a dover trovare una cura per la ragazza nonostante il padre di lei aveva infatti licenziato il padre di lui anni prima la vigilia di Natale.\nConsapevole di essere solo una sorta di cavia Emily fa buon viso e accetta Merek come nuovo medico ma grazie a lui riesce a guadagnarsi il rispetto dei lavoratori tanto che anche Merek la vede con nuovi occhi. Casualmente scopre anche la relazione tra Jeff e Janice ma decide di tacere. \nPassato un po' di tempo Merek si rende conto che la cura non sta portando i frutti sperati ma dichiara il suo amore a Emily che per\u00f2 lo respinge credendolo non sincero. Merek decide di lasciare Blairtown e tornare a Pittsburgh mentre Emily, ancora ignara della relazione, riprende il progetto matrimoniale con Jeff.\nSaputo che un nuovo trattamento ha avuto successo su dei conigli Emily chiede a Merek di tornare ma il siero manda in coma la ragazza e disperato Merek riparte. Emily per fortuna si risveglia dal coma e scopre di essere guarita ascoltando una conversazione tra Jeff e Janice scoprendo cos\u00ec la loro relazione.\nResasi conto di essere innamorata di Merek parte alla volta di Pittsburgh dove gli confessa il suo amore."}
{"id": "234105", "revid": "125658132", "url": "https://it.wikipedia.org/wiki?curid=234105", "title": "Il grande silenzio (film 1968)", "text": "Il grande silenzio \u00e8 un film del 1968 diretto da Sergio Corbucci.\nTrama.\nA fine ottocento, nello Utah, un gruppo di banditi si nasconde nei boschi, in attesa di un'imminente amnistia che scagioni molti di loro da reati che non hanno commesso. Il cinico Pollycut, che vuole lucrare sugli interessi che lo Stato gli riconosce nel caso anticipasse i soldi delle taglie ai cacciatori di teste, approfitta del fatto che per ora le taglie siano ancora sulle loro teste per far s\u00ec che un esercito di bounty killer si metta sulle loro tracce. Tra gli sfortunati c'\u00e8 il marito di Pauline Middelton, un nero, costretto al furto e divenuto fuorilegge perch\u00e9 Pollycut gli neg\u00f2 un prestito. Questi viene ucciso da Tigrero, uno dei pi\u00f9 feroci bounty killer nella zona, assieme ad altri tre banditi che, stanchi di aspettare l'amnistia e mossi dalla fame, si recano in paese a loro rischio e pericolo.\nPauline, decisa a vendicarsi, manda a chiamare un pistolero che \u00e8 il terrore dei cacciatori di taglie: costui \u00e8 chiamato Silenzio perch\u00e9 \"dopo che passa lui c'\u00e8 solo il silenzio della morte\", ma anche perch\u00e9 da bambino gli sono state recise le corde vocali affinch\u00e9 non raccontasse a nessuno di come i genitori furono crudelmente colpiti a tradimento da tre bounty killer (uno dei tre, l'unico ancora in vita, era Pollycut.) Silenzio, armato di una Mauser a dieci colpi trasformata in una piccola mitragliatrice, agisce in modo da non aver guai dalla legge: provoca la persona che deve uccidere finch\u00e9 questi estrae la pistola, poi, con i suoi riflessi pronti e con la velocit\u00e0 della sua pistola automatica, Silenzio estrae per secondo e uccide l'obiettivo, avendo la scusa dell'autodifesa; a volte pu\u00f2 risparmiare la sua vittima, ma in quel caso fa comunque saltare i pollici al malcapitato, per impedirgli di impugnare una pistola per il resto della vita (a Pollycut infatti manca il pollice della destra.)\nSilenzio chiede mille dollari per uccidere Tigrero. Per recuperare la cifra Pauline si reca da Pollycut proponendogli di vendergli la casa; questi si mostra estremamente disponibile, ma solo in cambio di favori sessuali da parte di lei che, disgustata, se ne va, proponendo lo stesso \"prezzo\" a Silenzio. I due diventano cos\u00ec amanti.\nNel frattempo il governatore decide di mandare in paese un nuovo sceriffo, Gideon Corbett, per eliminare una volta per tutte la pratica dei bounty killer, ma l'inizio non \u00e8 dei migliori, poich\u00e9 durante il viaggio i banditi gli rubano il cavallo per nutrirsene. Dopo una lunga marcia, Corbett sale sulla diligenza che sta trasportando Tigrero e Silenzio. Corbett \u00e8 negativamente colpito da Tigrero, sia per il carattere, cinico e sbruffone, sia per le continue soste nelle quali recupera i diversi cadaveri che ha lasciato nella neve in vari punti del tragitto. Una volta giunti in paese Corbett gli nega il pagamento delle taglie e avvia delle indagini affinch\u00e9 tutto avvenga \"nella completa legalit\u00e0\".\nIn seguito ad una rissa con Silenzio, Tigrero viene arrestato dallo sceriffo, ben deciso a portarlo in un penitenziario e dare cos\u00ec un esempio a tutti gli altri cacciatori di taglie, non prima di aver ordinato a Pollycut e ad altri cittadini di lasciare fuori dal paese un carico di viveri da lasciare ai banditi, in modo che non diano pi\u00f9 fastidio. Durante il tragitto Tigrero con una scusa riesce a fermarsi, recuperando un fucile precedentemente nascosto, e a sparare sul sottile strato di ghiaccio sul quale si trova lo sceriffo, facendolo sprofondare nelle acque gelide. Successivamente raggiunge gli altri bounty killer, avvisandoli che potranno fare man bassa di taglie perch\u00e9 i banditi stanno per scendere in massa al paese.\nNel frattempo Pollycut e il suo aiutante entrano in casa di Pauline e, dopo aver bruciato la mano destra di Silenzio, cercano di violentare Pauline, ma il muto riesce a liberarsi, a ustionare l'aiutante e a uccidere Pollycut. Tigrero, messo al corrente dei fatti, non uccide i banditi catturati, bens\u00ec li rinchiude nel saloon aspettando che Silenzio si faccia vivo. Non appena si incontrano, Silenzio viene ferito da due complici di Tigrero che, vedendo che il suo avversario non pu\u00f2 difendersi, gli d\u00e0 il colpo di grazia. Pauline, che lo aveva seguito scongiurandolo di non cadere nella trappola, si butta disperata su Silenzio e afferra la sua pistola puntandola contro Tigrero, che uccide pure lei. Poi, assieme agli altri bounty killer, uccide freddamente tutti gli ostaggi prima di lasciare il paese.\nLa scritta finale rivela che il massacro dei banditi e la morte di Silenzio e Pauline hanno indotto le autorit\u00e0 locali ad abolire il sistema delle taglie, e a condannare i bounty killer come criminali che si erano approfittati della legge per spargere violenza. Nella morte, Silenzio \u00e8 finalmente riuscito a porre fine al barbarico sistema delle taglie, diventando cos\u00ec un martire.\nFinale alternativo.\nQuando i produttori dell'Adelphia appresero che il finale del film prevedeva la morte del protagonista pregarono Sergio Corbucci di predisporne uno alternativo, nel quale Silenzio sopravvive. Il regista finse di cedere alle pressioni e gir\u00f2 una diversa conclusione della storia con l'arrivo inaspettato dello sceriffo Corbett con un fucile (nonostante nella scena prima non avesse il fucile e il suo cavallo fosse fuggito terrorizzato da Tigrero). Silenzio non ha pi\u00f9 la mano destra ustionata, perch\u00e9 protetta da un guanto d'acciaio (che prima non aveva). Corbett e Silenzio uccidono senza sforzo Tigrero e tutti i \u201ccattivi\u201d. Corbucci lo fece senza impegno e il risultato fu talmente poco credibile che quelle sequenze non arrivarono neppure in sala di montaggio.\nProduzione.\nLuoghi delle riprese.\nGli esterni vennero girati interamente nelle localit\u00e0 dolomitiche di Auronzo di Cadore, Misurina, Cortina d'Ampezzo e San Cassiano in Badia.\nCast.\nIn origine erano previsti Ernest Borgnine al posto di Kinski, Paola Pitagora al posto di McGee, Gastone Moschin al posto di Wolff e Franco Nero al posto di Trintignant, che per\u00f2 era in America per realizzare il film Camelot.\nLa pistola di Silenzio.\nSilenzio utilizza una Mauser da 7,63\u00a0mm, pi\u00f9 conosciuta come \"Broomhandle\", una pistola semi-automatica fabbricata dal 1896 al 1936 in Germania, che ha tra le sue particolarit\u00e0 il caricatore posto davanti al grilletto e la lunga canna. Il nomignolo di \"Broomhandle\" deriva dal fatto che ha l'impugnatura (handle) simile a un manico di scopa (broom).\nDistribuzione.\nA causa della quantit\u00e0 di violenza in esso presente, \"Il grande silenzio\" fu vietato ai minori di 18 anni in Italia, limitandone quindi gli incassi al botteghino, essendo inoltre uscito nelle sale italiane sotto le feste natalizie. Il film ottenne risultati migliori sul mercato francese e su quello tedesco-occidentale, in gran parte grazie alla presenza di Trintignant e di Kinski.\nCitazioni e omaggi.\nNel fumetto \"Durango\" viene indicata la fine di Tigrero. Infatti quando il protagonista compra la sua arma, una Mauser, l'armaiolo lo ammonisce che l'arma porta sfortuna poich\u00e9 i due precedenti proprietari sono morti, affermando che il primo era un pistolero muto che fu ucciso da un bounty killer, che si impossess\u00f2 della sua pistola e venne a sua volta ucciso dai ranger.\nIl film \u00e8 servito di ispirazione al regista Quentin Tarantino per il suo film \"The Hateful Eight\", nel quale si possono notare molti riferimenti alla pellicola."}
{"id": "234106", "revid": "767487", "url": "https://it.wikipedia.org/wiki?curid=234106", "title": "Il guardiano (film 1998)", "text": "Il guardiano \u00e8 un cortometraggio del 1998 diretto da Enrico Pitzianti. Nel 1999 vince il premio qualit\u00e0 del MIBACT"}
{"id": "234107", "revid": "767487", "url": "https://it.wikipedia.org/wiki?curid=234107", "title": "Il guardiano (film 1999)", "text": "Il guardiano \u00e8 un film del 1999 diretto dal regista Egidio Eronico.\nTrama.\nVittorio D'Andrea, uomo ormai maturo, tiene sequestrata nella cantina di un casolare di campagna una ragazza che mostra evidenti segni di disturbi psichici. Lui prepara da mangiare, stira, cuce, va al bar del paese vicino e lascia lei chiusa in stanza. Torna, prepara l'acqua per il bagno, la lascia sola. Lei certe volte scambia impressioni e battute, fa alcune richieste, certe altre cade preda di attacchi e crisi depressive, urla, si dispera, si difende. Vittorio, quando va in paese, fa strani incontri, osserva un anziano che parla di donne conosciute in passato, vede un uomo che seppellisce il proprio padre. Un giorno, quando lui non c'\u00e8, passano le guardie forestali, da una feritoia scoprono la presenza della ragazza. Arriva la polizia e arresta Vittorio che, messo alle strette, confessa: Francesca, la ragazza, \u00e8 sua figlia. Quando la moglie \u00e8 morta, lui ha capito della malattia che incombeva sulla ragazza, pi\u00f9 volte violentata e difficile da curare. Quello del sequestro \u00e8 uno stratagemma trovato per tenere la figlia chiusa. Vittorio \u00e8 accusato di sequestro di persona e incarcerato. Francesca scappa, lui in seguito la cerca. Di notte, viene ferito da alcuni albanesi che gli chiedono soldi. Uscito dall'ospedale, torna al casolare. Francesca \u00e8 l\u00ec e gli chiede: \"Hanno pagato? Ora sono libera?\".\nProduzione.\nIl film \u00e8 stato prodotto dalla Gam Films.\nDistribuzione.\nLa pellicola \u00e8 stata distribuita in Italia il 24 giugno 1999."}
{"id": "234108", "revid": "438678", "url": "https://it.wikipedia.org/wiki?curid=234108", "title": "Il ladro (film 1939)", "text": "Il ladro \u00e8 un film del 1939, diretto dal regista Anton Germano Rossi, tratto da una sua novella. Avr\u00e0 un remake nel 1949, \"Biancaneve e i sette ladri\"."}
{"id": "234109", "revid": "767487", "url": "https://it.wikipedia.org/wiki?curid=234109", "title": "Il ladro (film 1956)", "text": "Il ladro (\"The Wrong Man\") \u00e8 un film del 1956, diretto da Alfred Hitchcock.\nTrama.\nIl quasi quarantenne musicista Christopher Emmanuel \"Manny\" Balestrero (nella versione italiana tradotto come Ballister, per una sorta di censura dell'epoca, che trovava sconveniente che una persona con cognome italiano potesse essere accusato - seppur ingiustamente - di rapina) campa e mantiene la sua famigliola (moglie e due figli) suonando la notte il contrabbasso nell'orchestrina dello Stork Club di New York, un club molto esclusivo. Rientrando a casa una mattina d'inverno apprende che la moglie Rose necessita di cure dentarie che costeranno trecento dollari, somma che la famiglia non possiede. Cos\u00ec nel pomeriggio, prima di andare a trovare sua madre, passa dall'agenzia di assicurazioni per informarsi se e come potr\u00e0 ottenere un prestito di pari importo sulla sua polizza vita.\nE qui cominciano i guai. Le impiegate dell'agenzia credono di riconoscere in lui la persona che, nel luglio precedente, aveva rapinato l'agenzia portandosi via duecento dollari. Ottenuta la risposta affermativa, Manny se ne va dalla madre ma intanto la polizia del quartiere \u00e8 stata avvisata, cosicch\u00e9 la sera, al rientro a casa e prima ancora che possa aprire la porta, due agenti in borghese lo invitano a salire in auto per recarsi alla stazione di polizia. Qui, dopo un breve interrogatorio, viene portato presso due altri esercizi commerciali rapinati precedentemente, presumibilmente dallo stesso individuo, ed i relativi titolari, pur con qualche titubanza di uno di loro, lo riconoscono. Un esame della calligrafia stampatello con la quale Manny scrive sotto dettatura le stesse parole scritte dal rapinatore su un foglietto sporto all'impiegata di sportello in occasione della rapina all'agenzia assicurativa rivela, secondo gli agenti, una significativa somiglianza, ma il colpo finale glielo d\u00e0 il riconoscimento, fra altre cinque persone scelte a caso, delle due dipendenti, avvenuto nei locali della stazione di polizia. Manny viene schedato e posto in guardina mentre la famiglia, in forte apprensione non sapendo ove egli sia, cerca disperatamente di rintracciarlo telefonando ad ospedali e commissariati: apprender\u00e0 la situazione il cognato, venuto a casa di Manny con la madre di lui e la sorella per dare assistenza alla povera Rose. L'udienza preliminare del giorno successivo stabilisce la data del processo di l\u00ec ad un paio di settimane e la cauzione per la libert\u00e0 condizionata in 7.500 dollari, somma ben lontana dalla disponibilit\u00e0 finanziaria di Manny. Tuttavia, appena entrato in cella, Manny viene liberato, in quanto il cognato ed altri hanno raccolto la somma necessaria per la cauzione.\nL'avvocato O' Connor, cui si rivolgono su suggerimento di amici, chiede loro di cercare le testimonianze che attestino ove egli trascorse il pomeriggio del 14 luglio, quando fu rapinata l'agenzia. Recatisi presso la pensione che allora li aveva ospitati per le vacanze, rammentano che quel pomeriggio Manny, causa la pioggia, l'aveva trascorso giocando a carte con altri tre clienti della pensione, i cui nomi ed indirizzi vengono prontamente reperiti dai registri della medesima. Ahim\u00e8, la visita all'indirizzo dei primi due si rivela una cocente delusione: il primo \u00e8 deceduto da due mesi ed il secondo si \u00e8 reso irreperibile da tempo. Rose comincia a dar segni di squilibrio. La prima udienza del processo si svolge con l'escussione delle testimoni dell'agenzia assicurativa, che non risulta molto favorevole all'imputato, ma l'intervento maldestro di un giurato durante l'interrogatorio di una di loro da parte del difensore di Manny manda tutto all'aria: la giuria viene ricusata ed il processo deve ricominciare in altra data con altra giuria. Intanto per\u00f2 Rose va fuori di testa, si autoaccusa di essere la causa dei guai della famiglia per la sua (presunta) incapacit\u00e0 di risparmiare e diviene apatica ed insensibile tanto da dover essere ricoverata in una clinica psichiatrica.\nNell'attesa della ripresa del processo per\u00f2, il vero colpevole di nome Daniel tenta un altro colpo in un \"drug-store\" della zona ma gli va male: il commerciante reagisce, lo blocca e chiama la polizia che lo trae in arresto. La notevole somiglianza con Manny colpisce uno degli agenti che aveva arrestato quest'ultimo, il quale decide di indagare in proposito. Il confronto con le solite impiegate dell'agenzia assicurativa \u00e8 positivo e Manny viene scagionato da ogni accusa. Ma Rose non d\u00e0 segni di miglioramento neanche alla notizia che tutto si \u00e8 risolto per il meglio e rimane in clinica: una didascalia sullo schermo avvisa che di l\u00ec a due anni Rose sarebbe guarita e tutta la famiglia vive ora felice in Florida.\nCameo di Hitchcock.\nDiversamente da altri film il regista non \"firma\" l'opera con una sua rapida comparsa ma fa precedere la pellicola da un suo breve prologo, probabilmente perch\u00e9 la storia \u00e8 vera.\nProduzione.\nIl film fu prodotto da Alfred Hitchcock per la Warner Bros. Pictures; produttore associato Herbert Coleman.\nSoggetto.\nIl soggetto fu tratto da un fatto realmente accaduto che il regista lesse il 29 giugno 1953 su \"Life Magazine\" raccontato dal giornalista Herbert Brean col titolo \"A Case of Identity\".\nIl 14 gennaio 1953 Christopher Emmanuel Balestrero, musicista di contrabbasso dello Stork Club di New York, viene fermato di fronte a casa ed incriminato per aver compiuto alcune rapine a mano armata nella zona circostante. Nonostante la sua proclamazione d'innocenza viene arrestato e processato ma nel corso degli eventi il vero colpevole tenta un altro colpo e viene catturato: la sua cattura scagiona l'innocente musicista.\nSceneggiatura.\nLa Warner aveva acquistato la notizia per un trattamento cinematografico e aveva affidato la sceneggiatura a Maxwell Anderson e a Angus MacPhail.\nCast.\nHitchcock pensava di aver trovato nella bionda Vera Miles l'erede di Ingrid Bergman e di Grace Kelly e le affid\u00f2 la parte della moglie. Durante le riprese i lavori furono interrotti per consentirle di sposare Gordon Scott, interprete di Tarzan in ben sei film.\nHenry Fonda fu scelto per la parte del protagonista. La sua interpretazione \u00e8 definita dai critici \"magistrale\" perch\u00e9, malgrado fosse gi\u00e0 un attore molto famoso, riusc\u00ec a rendersi \"neutro\", \"anonimo\", un \"uomo qualunque\", in cui lo spettatore facilmente pu\u00f2 identificarsi. \u00abPoche volte lo spettatore ha sofferto come quando, dinanzi ai suoi occhi, Henry Fonda annaspa nel terrore con lo sguardo colmo di una straziante vergogna.\u00bb\nRiprese.\nHitchcock incominci\u00f2 a girare il film nel mese di marzo 1956.\nLuoghi degli esterni.\nLe riprese furono effettuate a New York presso lo Stork Club dove il protagonista lavorava, la casa in cui abitava nella 78\u00aa strada, l'Ufficio delle Assicurazioni Prudential nella Victor Moore Arcade, il tribunale e le celle dove era stata imprigionato a Manhattan e al Queens; nella Edelweiss Farm a Cornwall, dove i Balestrero trascorrevano le vacanze estive; a Ossining al Greenmont Sanatorium dove la moglie era stata ricoverata per curare la depressione.\nPrima.\nLa prima si ebbe a New York il 22 dicembre 1956.\nAccoglienza.\nLa stampa cinematografica ritenne, a torto, che Hitchcock avesse imboccato la strada del neorealismo, del cinema-verit\u00e0. Il pubblico rimase disorientato per la scelta del bianco e nero e per la completa assenza di situazioni umoristiche.\nIl giudizio di Hitchcock.\nHitchcock si attiene strettamente al fatto di cronaca e questo gli far\u00e0 dire, in seguito, che il suo film non fu dei pi\u00f9 riusciti proprio a causa di questa dicotomia: l'esigenza della finzione filmica in contrasto con quella, impostasi dal regista, di una stretta aderenza alla cronaca avrebbero reso il film una specie di documentario non riuscito.\nTecnica cinematografica.\nLa fotografia in bianco e nero, con i giochi di luci ed ombre, rende molto bene il senso di oppressione che grava sulla vittima e sulle persone a lui care.\nIl film \u00ab...prima di essere una lezione di morale \u00e8 in ogni momento una lezione di messa in scena.\u00bb\nEcco alcuni esempi:"}
{"id": "234111", "revid": "767487", "url": "https://it.wikipedia.org/wiki?curid=234111", "title": "Il ladro di Bagdad (film 1924)", "text": "Il ladro di Bagdad (\"The Thief of Bagdad\") \u00e8 un film del 1924 diretto da Raoul Walsh.\nL'American Film Institute lo ha inserito alla posizione numero 9 nella categoria fantasy della classifica AFI's 10 Top 10. Nel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nQuesto film muto \u00e8 stato dotato, nel 2010, di una colonna sonora ad opera del gruppo musicale \"Avion Travel\", su commissione del gruppo editoriale La Repubblica/l'Espresso.\nTrama.\nAhmed \u00e8 un ladro spericolato che vive grazie agli abili furti che compie a Bagdad, sua citt\u00e0 natale. Un giorno ruba una corda magica, in grado di far scalare a chi la possiede muri di grandissime altezze e la usa per intrufolarsi nel Palazzo del Califfo, per rubare qualche oggetto di grande valore. Cos\u00ec una notte, aiutato da un suo caro amico e complice, Ahmed entra nel Palazzo, dove per\u00f2 s'imbatte nella principessa, di cui s'innamora a prima vista. Il giorno dopo tre principi, pretendenti della principessa, fanno il loro ingresso nella citt\u00e0. Si tratta del Principe delle Indie, uomo ricco ma dall'aspetto arcigno, del Principe della Persia, uomo nobile ma obeso, e del Principe dei Mongoli, uomo potente ma freddo. Nessuno sospetta che quest'ultimo abbia una spia nel Palazzo di Bagdad, n\u00e9 tanto meno che egli, se rifiutato dalla principessa, abbia intenzione d'impossessarsi con la forza della citt\u00e0.\nVedendo l'arrivo dei tre principi, Ahmed decide di travestirsi da tale, ottenendo tramite dei furti alcuni oggetti che lo aiuteranno nella sua recita, in modo da entrare di nuovo in contatto con la principessa. Egli \u00e8 cos\u00ec innamorato da essere disposto a rapire la ragazza per stare con lei. La principessa rimane colpita dall'arrivo di Ahmed, innamorandosene e scegliendolo tra i pretendenti come marito. Ma la spia mongola rivela la vera identit\u00e0 di Ahmed, costringendolo a fuggire, e la principessa, disposta ad aspettarlo per amore, decide di prendere tempo, lanciando una sfida ai principi pretendenti: sposer\u00e0 infatti chi, dopo sei lune, torner\u00e0 a Bagdad con il tesoro pi\u00f9 raro. Ahmed viene a sapere da un sacerdote l'esistenza di un mistico cofanetto e decide di partire per trovarlo, mentre Khan, principe mongolo, nel lasso di tempo dato dalla principessa, fa introdurre di nascosto alcuni suoi uomini per espugnare al momento opportuno la citt\u00e0 di Bagdad.\nComincia la caccia ai tesori e dopo sei lune i principi si incontrano poco lontano da Bagdad: il principe delle Indie ha trovato una sfera di cristallo capace di rivelare ci\u00f2 che accade in ogni parte del mondo, il principe della Persia ha trovato un tappeto volante, mentre il Principe dei Mongoli ha trovato una mela capace di far resuscitare i morti o guarire ogni sorta di malattia o danno. Quest'ultimo decide allora di ordinare alla sua spia di avvelenare la principessa, in modo da resuscitarla con la mela e in questo modo di avere la sua riconoscenza e quindi un vantaggio per essere scelto come suo marito.\nIntanto Ahmed ha trovato, dopo un lungo e pericoloso viaggio fra mostri e altre insidie, due incredibili tesori: un mantello dell'invisibilit\u00e0 e un cofanetto capace di far avverare ogni desiderio espresso. Decide allora di tornare a Bagdad, dove nel frattempo Khan ha eseguito il suo piano: infatti riesce a guarire la principessa, che per\u00f2 scopre tramite la sfera di cristallo l'imminente arrivo di Ahmed, e decide allora di prendere ancora tempo. Ma Khan, stanco di attendere, d\u00e0 l'ordine ai suoi uomini all'interno della citt\u00e0 di attaccare e prendere la citt\u00e0: Bagdad \u00e8 ora in mano ai Mongoli.\nAhmed, venuto a sapere degli ultimi avvenimenti da un messaggero scappato dalla citt\u00e0, decide di liberare Bagdad dai Mongoli: egli, davanti alle porte della citt\u00e0 crea con la magia del cofanetto un enorme esercito di uomini, che portano i Mongoli alla fuga. Poi s'intrufola nuovamente nel Palazzo, questa volta con l'aiuto del mantello dell'invisibilit\u00e0. Khan \u00e8 ormai accerchiato dai nemici e sta per fuggire con la principessa sul tappeto volante, ma Ahmed lo ferma, sconfiggendolo e salvando l'amata. Liberata Bagdad, Ahmed e la principessa volano insieme sul tappeto volante per festeggiare la loro unione.\nProduzione.\nIl film venne girato a West Hollywood a The Lot - 1041 N. Formosa Avenue, prodotto dalla compagnia di Douglas Fairbanks. Il budget arriv\u00f2 all'incredibile (per l'epoca) somma di 2 milioni di dollari: fu il pi\u00f9 ambizioso e ricco di tutti i film di Fairbanks. Una squadra di scenografi di grande professionalit\u00e0, capitanata da William Cameron Menzies, edific\u00f2 un magnifico set dai toni orientali, con minareti e palazzi che ricreavano una Bagdad da Mille e una notte.\nL'idea originaria per il film fu ispirata a Fairbanks dalla visione di uno dei tre episodi che componevano Destino di Fritz Lang, film che l'attore/produttore aveva visto durante un suo soggiorno europeo.\nLa schiava mongola, spia del principe mongolo, era interpretata dall'allora sedicenne Anna May Wong, che divent\u00f2 poi una popolare star hollywoodiana, cui saranno affidati molti ruoli di vamp esotica come quello della compagna di Marlene Dietrich in \"Shanghai Express\".\nDistribuzione.\nLa prima del film si tenne a New York al Liberty Theatre il 18 marzo 1924.\nQuesta super produzione per la United Artists non diede risultati particolarmente soddisfacenti sul piano economico: a paragone di Robin Hood, il precedente film d'avventure di Fairbanks che, invece, aveva sbancato al botteghino, \"Il ladro di Bagdad\" rientr\u00f2 dei soldi spesi, ma, all'inizio, non fu il successo che la casa di produzione si era aspettata, anche a causa della lunghezza del film. Accolta con grande favore dalla critica, la pellicola recuper\u00f2 poi presso il pubblico, con una lunga programmazione articolata nel corso degli anni.\nData uscita.\nIl film venne distribuito in varie nazioni:\nCon var\u00ee titoli:\nNel 1984, il film venne ridistribuito in una versione con musiche di Carl Davis. Dagli anni novanta, il film trov\u00f2 distribuzione prima in VHS e poi in DVD, in una versione di 139 minuti."}
{"id": "234112", "revid": "767487", "url": "https://it.wikipedia.org/wiki?curid=234112", "title": "Il ladro di Bagdad (film 1940)", "text": "Il ladro di Bagdad (\"The Thief of Bagdad\") \u00e8 un film del 1940 diretto da Ludwig Berger, Michael Powell e Tim Whelan, remake del film omonimo del 1924 da cui per\u00f2 diverge in molti particolari. Una successiva versione omonima della storia \u00e8 stata girata nel 1961.\nGeorges P\u00e9rinal vinse l'Oscar alla migliore fotografia a colori, quello per la migliore scenografia and\u00f2 a Vincent Korda mentre Lawrence W. Butler e Jack Whitney ottennero l'Oscar ai migliori effetti speciali.\nTrama.\nLa citt\u00e0 di Bagdad \u00e8 retta dal giovane ed inesperto re Ahmad, da poco succeduto al padre; un giorno il suo gran Visir Jaffar lo convince ad uscire dal palazzo in abiti comuni ed a mescolarsi col popolo per capire quanto questo fosse infido e pericoloso (alla maniera di suo nonno Harun al-Rashid). Ma quando il giovane ritorna a palazzo, Jaffar lo fa gettare in prigione, per giustiziarlo il giorno successivo. Qui, Ahmad incontra Abu il ladro, discendente da una lunga dinastia di borsaioli, col quale riesce a fuggire.\nGiunti a Bassora, Ahmad vede di nascosto la principessa del posto, della quale s'innamora subito (ogni volta che usciva da palazzo le guardie colpivano chiunque non si nascondesse in casa, poich\u00e9 il padre ne era assai geloso). Anche Jaffar arriva a Bassora, per chiedere la sua mano al di lei padre, il sultano. Questi \u00e8 un anziano svampito che colleziona costosi giocattoli; si lascia ammaliare dalle richieste di Jaffar dopo aver ricevuto in dono un cavallo meccanico capace di volare come Pegaso. Ahmad cerca di intromettersi nel fidanzamento, cercando di rivelare la natura malvagia di Jaffar, ma questi lo zittisce con una magia, facendo diventare lui cieco e Abu un cane. La principessa, nella speranza di rifuggire un matrimonio che non vuole, fugge su una nave, viene catturata dai mercanti di schiavi che la riportano a Bassora dove viene acquistata da Jaffar stesso che la riporta a palazzo dal padre, dal quale intende ottenere un assenso ufficiale al loro matrimonio.\nL'incantesimo che tiene prigionieri Ahmad e Abu si dissolver\u00e0 solo quando la principessa cadr\u00e0 nelle mani di Jaffar. Condotta a palazzo, la giovane cade in un sonno ipnotico da cui viene svegliata da Ahmad. Jaffar la porta allora sulla sua nave dove le spiega la natura della maledizione lanciata a suo tempo su Ahmad e Abu ed \u00e8 a quel punto che, per ridonare la vista all'innamorato, consente a Jaffar di abbracciarla, cosicch\u00e9 la magia sul cieco ed il suo cane si spezzi. Questo avviene e Jaffar \u00e8 convinto di avere ormai la principessa nelle sue mani, ma questa \u00e8 comunque innamorata del giovane che aveva incontrato e diffida dal cedere alle bramosie di Jaffar. Tuttavia, grazie ai suoi inganni e alla sua magia, Jaffar riesce a convincere la principessa a liberarsi di Abu e Ahmad. Ahmad, deciso a liberare la principessa che ama, insegue la nave di Jaffar con una zattera recuperata, ma quando il mago si accorge della sua presenza, scatena su lui e sul fedele Abu una tremenda tempesta che li lancia fuori rotta.\nIntanto la giovane principessa, tornata a palazzo, piange col padre del suo destino e ribadisce di non intendere in alcun modo sposare Jaffar. Il sultano, di fronte a questa disperazione, decide di accontentare la figlia e le fa sapere che mai nessuno potr\u00e0 separarla da suo padre finch\u00e9 questi sar\u00e0 in vita. Jaffar, nascosto nell'ombra del giardino, riesce a cogliere il dialogo tra i due e decide cos\u00ec di aprirsi la via verso la principessa uccidendo l'anziano sultano: organizza quindi una trappola regalando al sultano appassionato di giocattoli innovativi una \"fanciulla d'argento\", un automa in forma della dea Kal\u00ec che lo pugnala alla schiena durante una danza per compiacerlo.\nIntanto Abu, naufragato, si risveglia su una spiaggia e trova una bottiglia; apertala, ne esce un terribile e grandioso genio. Il genio afferma di volere uccidere il suo liberatore per ottemperare ad una propria promessa fatta durante la lunghissima prigionia, ma Abu riesce con la sua astuzia ad evitare la morte e a farsi concedere tre desideri. Oltre ad una succulenta padella di salsicce, il piccolo Abu esprime il desiderio di voler conoscere dove si trovi il suo amico che ha perduto durante il naufragio. Il gigante risponde che questo \u00e8 impossibile per lui ma che egli potr\u00e0 saperlo rubando l'\"occhio che tutto vede\" da un misterioso tempio. Dopo aver ingaggiato una tremenda lotta con un ragno gigante ed essere riuscito ad ottenere il prezioso occhio, Abu scorge l'amico che sta vagando alla sua disperata ricerca e col genio si reca da lui. Qui i due si riuniscono, ma con l'occhio riescono a sapere che la principessa si trova ancora prigioniera di Jaffar, sotto la malia del profumo di una rosa magica che le fa scordare ogni cosa del suo passato e che la tiene legata a s\u00e9. A questo punto Ahmad non \u00e8 pi\u00f9 in grado di resistere e vorrebbe tornare a Baghdad per salvare l'amata e, alla frase stizzita di Abu \"Bene, vacci!\", il genio lo accontenta e dopo aver esaudito i tre desideri del suo padrone, si dilegua lasciando il povero eroe abbandonato in mezzo a montagne sconosciute.\nTornato improvvisamente a palazzo, Ahmad si batte con le guardie di Jaffar ma viene catturato e messo in prigione assieme alla principessa che, ripresasi dalla malia del mago, ritrova lo sguardo del suo innamorato. Abu, tramite l'\"occhio che tutto vede\" segue tutta la scena e, irato dal non poter far nulla, scaglia il prezioso occhio a terra che si frantuma in mille pezzi assieme alla montagna sulla quale si trova, trasportandolo magicamente in una terra abitata da antichi saggi del deserto vestiti di bianco. Il re di questi saggi onora il giovane Abu facendogli dono di preziosi artefatti: un corno e una balestra con dardi magici. L'anziano mago decide di donare tutto ci\u00f2 che possiede ad Abu ad eccezione di un tappeto volante che egli possiede. Sempre pi\u00f9 determinato a salvare l'amico Ahmad che si trova in evidente pericolo di morte, Abu decide di rubare il tappeto magico con cui giungere velocemente a Baghdad.\nPer mezzo del tappeto volante, Abu riuscir\u00e0 infatti ad arrivare in tempo per sconfiggere Jaffar mentre questi tenta di fuggire sul cavallo alato, trafiggendolo con un dardo della balestra magica che possiede. Abu riesce infine a far riunire i due innamorati ma, spirito libero, decide di vagare per il mondo col suo tappeto piuttosto che rimanere a corte.\nProduzione.\nIl film fu prodotto dalla London Film Productions (non accreditato). Il produttore Alexander Korda aveva scelto all'inizio come regista il tedesco Ludwig Berger ma si rivolse poi a Powell quando si rese conto di non condividere le scelte stilistiche di Berger. Il regista per\u00f2, si rifiut\u00f2 di andarsene e Korda, in un estremo tentativo, volle dirigere insieme a Berger tutte le sue scene. Il risultato fu che non meno di sei registi furono coinvolti nella produzione del film. Powell gir\u00f2 alcune delle scene pi\u00f9 spettacolari tra cui quella del genio che esce dalla bottiglia. Tim Whelan gir\u00f2 le scene d'azione e Berger quelle d'amore, molte delle quali rifatte da Korda. Quando la produzione si spost\u00f2 negli Stati Uniti dopo l'inizio della guerra, Zolt\u00e1n Korda e William Cameron Menzies girarono delle scene aggiunte.\nDistribuzione.\nDistribuito dalla United Artists Corporation e dalla London Film Productions, il film usc\u00ec in prima a New York il 5 dicembre 1940, quindi a Londra il 19 dicembre. Nelle sale britanniche e in quelle statunitensi, venne poi distribuito il giorno di Natale.\nManifesti e locandine.\nLa realizzazione dei manifesti del film per l'Italia fu affidata a pittore Anselmo Ballester."}
{"id": "234114", "revid": "767487", "url": "https://it.wikipedia.org/wiki?curid=234114", "title": "Il ladro di Bagdad (film 1961)", "text": "Il ladro di Bagdad \u00e8 un film del 1961 diretto da Arthur Lubin e Bruno Vailati.\nTrama.\nLa principessa di Bagdad \u00e8 ammalata di un male incurabile; solo un introvabile fiore magico, la rosa azzurra, potr\u00e0 ridarle la salute. Molti giovani si gettano nell'impresa apparentemente impossibile di recuperarlo, e fra questi il ladro Karim, che dopo molte peripezie riesce. Ma nel frattempo il perfido principe Omar assedia la citt\u00e0, volendo prendere di prepotenza la bella. Karim riesce a sconfiggerlo grazie all'ausilio di forze sovrannaturali che impara ad evocare attraverso una perla magica ricevuta in dono. Alla fine l'eroe viene accolto dal sultano ed ottiene la mano della principessa.\nProduzione.\nIl film \u00e8 il terzo che prende spunto dalle favole de \"Le mille e una notte\". Le altre versioni precedenti sono:\nRiprese.\nGli interni furono girati negli stabilimenti Titanus a Roma; alcuni esterni furono girati in Tunisia, tra cui presso la Grande moschea di Qayrawan; altri presso le cascate di Monte Gelato, a pochi chilometri da Roma.\nDistribuzione.\nFu distribuito a partire dal 23 marzo 1961."}
{"id": "234115", "revid": "767487", "url": "https://it.wikipedia.org/wiki?curid=234115", "title": "Il libro della giungla (film 1942)", "text": "Il libro della giungla (\"Jungle Book\") \u00e8 un film del 1942, diretto da Zolt\u00e1n Korda, tratto dal romanzo omonimo di Rudyard Kipling.\nTrama.\nDurante un viaggio in India, una turista incontra un anziano ind\u00f9 che in cambio di un'elemosina le racconta una storia. L'uomo si chiama Buldeo ed era un cacciatore.\nLa storia inizia molti anni prima, quando una tigre chiamata Shere Khan uccide un uomo prima di essere messa in fuga dagli abitanti del villaggio. Nella confusione, un bambino si allontana dalla culla ed \u00e8 creduto morto, mentre in realt\u00e0 viene adottato da una famiglia di lupi che lo chiamano Mowgli, cio\u00e8 \"ranocchio\".\n12 anni dopo Mowgli si avvicina al villaggio e Messua, la madre che anni prima aveva perso il bambino nella giungla, lo prende con s\u00e9 pur non riconoscendolo in maniera certa. Qualche mese dopo il ragazzo ha imparato il linguaggio umano grazie a Messua e lavora come pastore di bufali. Innamorato di Mahala, la figlia di Buldeo, Mowgli la porta con s\u00e9 nella giungla dove trovano un tesoro in una citt\u00e0 abbandonata. Un cobra bianco li avverte per\u00f2 che quel tesoro \u00e8 maledetto e non devono toccare niente.\nIl giorno dopo Mahala racconta al padre ci\u00f2 che ha visto e lui si organizza col sacerdote e il barbiere per recuperare il tesoro. Intanto la tigre minaccia il villaggio ma Mowgli, seguendo un consiglio del saggio Kaa, la affronta e la uccide. A sua volta il ragazzo rischia di essere ucciso dall'invidoso Buldeo ma il suo amico Bagheera lo salva. Il cacciatore racconta per\u00f2 che Mowgli \u00e8 uno stregone e si \u00e8 trasformato in pantera, cos\u00ec lo fa catturare dagli abitanti del villaggio e gli ordina di dirgli dov'\u00e8 il tesoro se non vuole la morte sul rogo.\nMessua riesce a liberare il figlio che scappa nella foresta, inseguito da Buldeo e i suoi due soci. Questi infine trovano il tesoro, ma accecati dall'avidit\u00e0 si ammazzano tra loro e si salva solo Buldeo, che incolpa Mowgli ed incendia la giungla.\nIl vento spinge per\u00f2 il fuoco verso il villaggio, cos\u00ec tutti scappano lasciando Messua e il suo servo legati nella loro capanna, colpevoli di aver aiutato Mowgli. Il ragazzo arriva in tempo a salvarli, ma alla fine, disgustato dagli uomini, decide di tornare nella giungla.\nProduzione.\nIl film fu prodotto dalla Alexander Korda Films (con il nome Alexander Korda Films, Inc.) e venne girato negli studi di Hollywood.\nDistribuzione.\nDistribuito dalla United Artists, il film usc\u00ec nelle sale cinematografiche USA il 3 aprile 1942. Nel 1948, ne fu curata una riedizione, distribuita il 3 febbraio; in Italia, il film usc\u00ec il 16 luglio 1948."}
{"id": "234116", "revid": "767487", "url": "https://it.wikipedia.org/wiki?curid=234116", "title": "Il lupo dei mari (film 1930)", "text": "Il lupo dei mari (\"The Sea Wolf\") \u00e8 un film del 1930 diretto da Alfred Santell.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, il film usc\u00ec nelle sale cinematografiche USA il 21 settembre 1930."}
{"id": "234118", "revid": "438678", "url": "https://it.wikipedia.org/wiki?curid=234118", "title": "Il lupo dei mari (film 1941)", "text": "Il lupo dei mari (\"The Sea Wolf\") \u00e8 un film del 1941, diretto da Michael Curtiz.\nTrama.\n1900. Ruth, una giovane donna fuggita dal carcere di San Francisco, tenta di nascondersi clandestina su un piroscafo e quando vede degli agenti sulle sue tracce, implora un giovane passeggero di aiutarla, dicendo che ella \u00e8 la sua donna, ma Humphrey, il nome del giovane, la tradisce facendola arrestare. Nel mentre il piroscafo, a causa della densa nebbia, entra in collisione con un'altra nave e nel trambusto che segue Ruth, per evitare l'arresto, si getta senza esitazione in mare, preferendo morire anzich\u00e9 tornare in prigione. \nIn mare Ruth e Humphrey, si ritrovano insieme su un relitto galleggiante quali naufraghi scampati all'annegamento. Nella nebbia appare sinistra la sagoma di un veliero, \u00e8 il \"Ghost\", il cui capitano \u00e8 il dispotico e nevrotico Wolf Larsen. Alle grida di aiuto i due vengono issati a bordo.\nWolf esercita un'autorit\u00e0 implacabile sull'equipaggio, che soggioga con il terrore per sfogare ed imporre le sue frustrazioni e ambizioni, ma \u00e8 preda dei suoi stessi demoni.\nA bordo si trova anche, appena imbarcato per sfuggire ad un arresto, il borseggiatore George Leach.\nRuth, gravemente debilitata, viene salvata dal medico di bordo, il vecchio dottor Louis J. Prescott, con una trasfusione, il cui sangue viene donato da George, il quale, a poco a poco, si innamora della ragazza.\nNel frattempo il capitano gradisce la compagnia di Humphrey, che \u00e8 uno scrittore di discreto successo e che sta scrivendo segretamente un romanzo sulla figura di Wolf. Questi ne rimane lusingato, pensando che il giovane sia affascinato dalla sua personalit\u00e0. Wolf soffre spesso di atroci mal di testa che gli procurano una temporanea cecit\u00e0 e si fa giurare da Humphrey di non rivelare tale fatto a nessuno dell'equipaggio.\nLa situazione precipita quando il dottor Prescott, stanco delle angherie del comandante e degli sberleffi della stessa ciurma nei suoi confronti, sale sull'albero di maestra e si suicida gettandosi sul ponte. George a quel punto tenta un ammutinamento, ma il capitano Wolf, pur gettato in mare, riesce a risalire a bordo riprendendo il comando della nave, e conscio del suo stato e del fatto che senza gli ammutinati non potrebbe governare il veliero, si mostra benevolo verso di essi. George, non fidandosi per\u00f2 dello spietato capitano, di notte riesce a fuggire con una scialuppa di bordo insieme a Ruth, Humphrey e un fido marinaio.\nSubito dopo il \"Ghost\" viene intercettato dalla motonave da guerra del fratello del capitano, suo acerrimo nemico. Il veliero viene colpito da una cannonata, ma dileguandosi nella fitta nebbia riesce a sfuggire, pur iniziando ad imbarcare acqua.\nNel mentre i fuggiaschi, ormai stremati dalla navigazione e dalla mancanza di acqua (Wolf aveva scoperto il loro piano di fuga e aveva fatto riempire le botti di acqua della scialuppa con aceto), si imbattono nuovamente nel \"Ghost\" ormai alla deriva, semiaffondato e abbandonato dall'equipaggio. George sale quindi a bordo per fare provviste di cibo e acqua, ma viene rinchiuso nella cambusa da Wolf, l'unico rimasto a bordo, semi cieco e in preda ai suoi deliri.\nSar\u00e0 Humphrey con uno stratagemma a sacrificare la sua vita per salvare quella di Ruth e George, affondando con il capitano.\nProduzione.\nIl film fu prodotto dalla Warner Bros. Pictures.\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche USA il 21 marzo 1941. Ne venne curata una riedizione USA che fu distribuita il 26 aprile 1947. In Italia, presentato con il titolo \"Il lupo dei mari\", usc\u00ec il 3 gennaio 1948.\nCritica e Recensioni.\nRomanzo filosofico di Jack London su sadici famigerati che \u00e8 stato pi\u00f9 volte adattato per lo schermo. Grazie all'eccellente cast e al lavoro della macchina fotografica di Sol Polito la versione di Michael Curtiz viene considerata uno dei migliori adattamenti di sempre. Il film ricevette una nomination all'Oscar per gli effetti speciali .\nDVD.\nIl film \u00e8 disponibile su DVD etichetta Golem Video 2013 - ASIN: B00FL7OGVG"}
{"id": "234119", "revid": "767487", "url": "https://it.wikipedia.org/wiki?curid=234119", "title": "Il marito (film)", "text": "Il marito \u00e8 un film del 1957 diretto da Nanni Loy e Gianni Puccini.\nTrama.\nIl piccolo imprenditore Alberto Mariani sposa la violoncellista Elena Bonfanti, e la sua vita comincia a cambiare in peggio. Elena \u00e8 infatti una donna dalle molte virt\u00f9 ma con un grande difetto: volere in casa la presenza costante della madre e una sorella invadenti.\nBen presto la vita coniugale si rivela per Alberto una prigione, tra le tante rinunce, come dire addio alla partita la domenica e le uscite con gli amici, rimpiazzate da strazianti concerti di musica da camera, e le mire della suocera e della cognata di trasformare la terrazza panoramica nel loro appartamentino personale. Come se ci\u00f2 non bastasse, ci si mettono anche i guai del lavoro, i prestiti, le cambiali, i ritardi di pagamento, i mancati appalti.\nAfflitto anche dalle difficolt\u00e0 economiche di sua sorella e dei suoi parenti, Alberto \u00e8 sull'orlo della crisi quando la fortuna fa la sua comparsa sotto le sembianze di una vedova benestante. Cerca cos\u00ec in ogni modo di conquistare la fiducia della provocante donna fino a quando la disperata ricerca di denaro conduce Alberto a un passo dall'adulterio.\nProprio quando sembra esserci riuscito e aver salvato l'attivit\u00e0 dal fallimento, per\u00f2, moglie e parenti mandano tutto all'aria. Ormai definitivamente rovinato ma felice, Alberto \u00e8 cos\u00ec costretto a cambiare completamente lavoro diventando addetto alla vendita di dolciumi in tutta Italia e per questo sempre in giro per lavoro e lontano dai suoi famigliari."}
