{"id": "239406", "revid": "88740", "url": "https://it.wikipedia.org/wiki?curid=239406", "title": "Mesotelioma", "text": "Il mesotelioma \u00e8 una neoplasia che origina dal mesotelio, lo strato di cellule che riveste le cavit\u00e0 sierose del corpo: pleura, peritoneo, pericardio, cavit\u00e0 vaginale dei testicoli. La quasi totalit\u00e0 dei casi attualmente rilevati del tumore si riferisce a mesotelioma pleurico, il rivestimento dei polmoni e della parte toracica. Segni e sintomi del mesotelioma possono includere mancanza di respiro dovuta a liquido intorno al polmone, addome gonfio, dolore alla parete toracica, tosse, sensazione di stanchezza e perdita di peso. Tali sintomi, in genere, si manifestano lentamente.\nOltre l'80% dei casi di mesotelioma \u00e8 correlato all'esposizione alle fibre aerodisperse dell'amianto (asbesto), con una latenza temporale particolarmente elevata, quindici-quarantacinque anni, e un decorso di uno-due anni. Maggiore \u00e8 l'esposizione, maggiore \u00e8 il rischio. Nel 2013, circa 125 milioni di persone in tutto il mondo sono state esposte all'amianto per via del loro lavoro. Le persone con maggior probabilit\u00e0 di sviluppare la malattia sono coloro che estraggono l'amianto, realizzano prodotti dall'amianto, lavorano con prodotti di amianto, vivono con persone esposte all'amianto o svolgono attivit\u00e0 continuative in edifici contenenti amianto. Anche lavare i vestiti di chi ha lavorato con l'amianto pu\u00f2 aumentare il rischio. Altri fattori di rischio includono la genetica e l'infezione da Simian virus 40. La diagnosi pu\u00f2 essere sospettata sulla base di una radiografia del torace e di una tomografia computerizzata, mentre la conferma avviene dall'esame del fluido prodotto o da una biopsia tissutale del tumore.\nLa prevenzione si concentra sulla riduzione dell'esposizione all'amianto mentre il trattamento spesso prevede il ricorso alla chirurgia, alla radioterapia e alla chemioterapia. Una procedura nota come pleurodesi, in cui si utilizzano sostanze come il talco per cicatrizzare la pleura, pu\u00f2 essere utilizzata per prevenire l'accumulo di eccessivo liquido intorno ai polmoni. La chemioterapia include spesso gli agenti cisplatino e pemetrexed. La prognosi \u00e8 spesso infausta, negli Stati Uniti solo in media l'8% dei pazienti \u00e8 ancora in vita a cinque anni dalla diagnosi.\nNel 2015, circa persone vivevano con una diagnosi di mesotelioma e sono morte a causa della malattia. L'incidenza del mesotelioma varia nelle diverse aree del mondo, tassi pi\u00f9 alti si riscontrano in Australia, nel Regno Unito mentre pi\u00f9 bassi appaiono in Giappone. Negli Stati Uniti vengono individuati circa casi all'anno. \u00c8 pi\u00f9 frequente nel sesso maschile rispetto a quello femminile. \u00c8 stato osservato un aumento della prevalenza della malattia a partire dagli anni 1950. La diagnosi solitamente riguarda persone di et\u00e0 superiore ai 65 anni e la maggior parte dei decessi si verifica intorno ai 70 anni. La malattia era rara prima che iniziasse l'uso commerciale dell'amianto.\nEpidemiologia.\nSebbene l'incidenza sia aumentata negli ultimi 20 anni, il mesotelioma \u00e8 ancora un tumore relativamente raro. Il tasso di incidenza varia da un paese all'altro, da meno di 1 caso all'anno su di abitanti in Tunisia e Marocco, a pi\u00f9 di 30 casi all'anno su di abitanti osservati in Gran Bretagna, Australia e Belgio. Per fare un confronto, le popolazioni in cui si riscontra un elevato tabagismo accusano un'incidenza di tumore ai polmoni di oltre casi all'anno su di abitanti. L'incidenza del mesotelioma maligno varia attualmente da circa 7 a 40 casi su nelle nazioni occidentali industrializzate, a seconda dell'esposizione della popolazione all'amianto negli ultimi decenni. L'incidenza mondiale \u00e8 stimata in 1-6 casi per di abitanti. L'incidenza con cui si presenta il mesotelioma \u00e8 differita rispetto a quella dell'asbestosi, a causa del maggior tempo necessario perch\u00e9 si sviluppi. La sospensione dell'uso dell'amianto nei paesi sviluppati, avvenuta negli ultimi decenni del XX secolo, fa supporre che l'incidenza del mesotelioma dovrebbe diminuire nel tempo, mentre si prevede che possa continuare ad aumentre nei paesi in via di sviluppo dove si continua ad utilizzarlo. Il mesotelioma si verifica pi\u00f9 spesso nel sesso maschile rispetto a quello femminile e il rischio aumenta con l'et\u00e0, tuttavia pu\u00f2 riscontrarsi sia negli uomini che nelle donne e a qualsiasi et\u00e0. I casi che coinvolgono la pleura sono i pi\u00f9 comuni, seguiti da quelli che interessano il peritoneo; meno del 5% sono pericardici. Solitamente la diagnosi di mesotelioma avviene ad un'et\u00e0 compresa tra i 50 e i 70 anni.\nTra il 1940 e il 1979, circa 27,5 milioni di persone sono state professionalmente esposte all'amianto negli Stati Uniti. Nel Regno Unito i decessi attribuiti al mesotelioma sono aumentati, passando da circa negli anni 2000 ai circa registrati nel 2020.\nFattori di rischio.\nSi ritene che oltre l'80% dei mesoteliomi sia causato dall'esposizione all'amianto. L'esposizione pu\u00f2 essere lavorativa, per gli operatori impegnati nella produzione e nell'utilizzo industriale di amianto e derivati, o paraoccupazionale, per l'uso dei relativi manufatti. L'esposizione pu\u00f2 essere anche non professionale, cio\u00e8 correlata all'uso dei manufatti per scopi non lavorativi e naturale, nei rari casi di esposizione in locazioni geologiche a polveri di origine naturale, non di cava. Uno dei tanti esempi della correlazione tra esposizione all'asbesto e sviluppo di mesotelioma \u00e8 l'alta diffusione della condizione nella zona di Casale Monferrato in Italia, in provincia di Alessandria, dove, dal 1907 al 1987, ha avuto sede uno dei principali stabilimenti Eternit della penisola.\nEssendo, il mesotelioma, una patologia ad alta latenza temporale (insorgenza mediamente dopo trent'anni) e essendo fortemente correlata all'uso industriale dell'amianto si prevede, per i paesi che ne hanno sospeso l'utilizzo, un livello costante di incidentalit\u00e0 seguito da una successiva decrescita dei casi. Ad esempio, in Italia l'amianto \u00e8 stato vietato per legge a partire dal 1992 e dunque ci si aspetta che il numero dei casi rimanga pressoch\u00e9 simile fino al 2022 (cio\u00e8 circa 30 anni dopo il 1992) per poi diminuire costantemente.\nStoria.\nLa prima menzione circa una correlazione tra mesotelioma ed esposizione all'amianto sotto forma di crocidolite \u00e8 apparsa in un articolo pubblicato da Wagner et al. nel 1960. Lo studio riportava pi\u00f9 di trenta casi di pazienti del Sud Africa che presentavano la condizione.\nNel 1962, McNulty riport\u00f2 il primo caso di mesotelioma maligno diagnosticato in Australia in un lavoratore esposto all'amianto25. L'operaio aveva lavorato nel mulino della miniera di amianto di Wittenoom dal 1948 al 1950. Nella stessa citt\u00e0 \u00e8 stato osservato che i rifiuti provenienti dalla miniera venissero riutilizzati per il rivestimento dei parchi e delle aree da gioco. Nel 1965, un articolo pubblicato sulla rivista britannica di medicina del lavoro osservava che le persone che avevano vissuto nelle vicinanze di fabbriche e miniere di amianto, senza tuttavia lavorarvi, avevano avuto un'incidenza maggiore di sviluppare il mesotelioma rispetto alla popolazione in generale. Nonostante l'evidenza che la polvere associata all'estrazione dell'amianto e alla macinazione delle fibre fosse la causa delle malattie legate all'amianto, l'estrazione mineraria iniziata a Wittenoom nel 1943 continu\u00f2 fino al 1966. Nel 1974, i primi avvertimenti pubblici sui pericoli dell'amianto furono pubblicati in un bollettino di una rivista australiana con il titolo \"Is That Killer In Your House?\" Nel 1978, il governo dell'Australia Occidentale decise di far abbandonare Wittenoom dopo che il servizio sanitario nazionale aveva pubblicato uno studio dal titolo \"Il rischio sanitario a Wittenoom\", contenente i risultati dei campioni atmosferici e una valutazione dei dati medici disponibili in tutto il mondo.\nA partire dagli anni 1990 molti paesi hanno vietato l'uso dell'amianto proprio per la sua pericolosit\u00e0, a titolo di esempio la Francia e Polonia lo hanno bandito nel 1997, l'Italia nel 1992, la Nuova Zelanda ne ha vietato l'importazione nel 1984, il Giappone si \u00e8 allineato ai divieti solamente nel 2002. Gli Stati Uniti, sebbene non lo abbiano vietato formalmente, a partire dal 1970 il suo utilizzo \u00e8 posto sotto rigide restrizioni che di fatto ne proibiscono moltissime applicazioni. Al 2020 67 nazioni e territori hanno vietato l'utilizzo di amianto.\nPatogenesi.\nSi \u00e8 scoperto che in realt\u00e0 l'amianto di per s\u00e9 non \u00e8 un agente mutageno, ma \u00e8 in grado di favorire l'auto-fosforilazione dell'EGFR attivando la via proliferativa RAS-MAP chinasi. Poi le forme cristalline contenenti anche ferro (crocidolite) sono in grado di catalizzare la sintesi di \"specie reattive dell'ossigeno\" che sono cancerogene.\nAltri studi mostrano anche un ruolo del virus SV40 che sembra possedere due antigeni implicati nella tumorigenesi: un antigene nucleare (\"small t antigen\") in grado di favorire la progressione del ciclo cellulare stimolando alcune chinasi e un antigene pi\u00f9 grande; (il \"large t antigen\") in grado di favorire la creazione di mutazioni e l'espressione del fattore di crescita IGF1. Inoltre entrambe queste proteine sembrano capaci di reprimere diversi geni oncosoppressori.\nStudi recenti attribuiscono al gene CDKN2A (Cyclin Dependent Kinase Inhibitor 2A, un gene che nell'uomo si trova nel cromosoma 9), un ruolo importante nella patogenesi del mesotelioma pleurico maligno.\nAnatomia patologica.\nIl mesotelioma si presenta macroscopicamente come un ispessimento della pleura, generalmente diffuso, pi\u00f9 raramente nodulare. La sua crescita pu\u00f2 portare a obliterazione dello spazio pleurico e conseguente blocco polmonare; nel caso richiede un intervento demolitivo. Si presenta in tre forme istologiche: \nSegni e sintomi.\nI principali sintomi spesso sono sovrapponibili ad altre malattie e possono ritardare la diagnosi e consistono in: tosse, dolore toracico o alla schiena, febbre e dispnea ingravescenti (pi\u00f9 raramente anoressia, in caso di mesotelioma peritoneale anche dolore addominale). La sintomatologia sistemica pu\u00f2 comprendere: astenia e malessere generale. Il \"segno\" rilevabile pi\u00f9 di frequente \u00e8 il versamento pleurico; in casi pi\u00f9 limitati possono anche esserci febbre e calo ponderale.\nDiagnosi.\nLa diagnosi \u00e8 istologica/radiologica (mediante studio TC del polmone). Inoltre il mesotelioma \u00e8 positivo per la calretinina, una proteina legante il calcio, vitamina D-dipendente, correlata alla trasduzione di segnale cellulare calcio dipendente e in microscopia elettronica evidenzia grossi e abbondanti microvilli (al contrario dei carcinomi che ne hanno pochi e piccoli). Altri marcatori utili per la diagnosi sono connessi al monitoraggio dei livelli di alcune proteine: il \"Soluble mesothelin-related peptide\" (SMRP), un peptide correlato alla mesotelina, la proteina prodotta dalle cellule del mesotelio, l'osteopontina, la proteina espressa da vari tumori come il quello al polmone, il tumore della mammella, il tumore del colon e la misurazione della fibulina-3 nel plasma.\nLa PET al momento non \u00e8 raccomandata nell'eseguire il normale processo stadiativo in quanto meno sensibile della TAC (a parte nei pazienti con tumore potenzialmente resecabile a cui va abbinata); ma sembra essere utile nel follow up dei pazienti in quanto la positivit\u00e0 delle lesioni sembra correlata all'efficacia delle terapie effettuate.\nStadiazione.\nEsistono diverse classificazioni per il mesotelioma elaborate da diversi autori nel tempo:\nClassificazione IMIG.\nDal 1995 l\"'International Mesothelioma Interest Group\" ha proposto una classificazione clinica per i casi di mesotelioma pleurico basata sulla classificazione TNM.\nQuest'ultimo sistema ha il vantaggio di offrire buone comparazioni ta gli studi e i risultati clinici, ma:\nIn base alla classificazione IMIG si ha la seguente stadiazione della malattia:\nTrattamento.\nNon esistono linee guida precise per il trattamento del mesotelioma. Comunemente nello stadio 1 e in limitati casi di stadi 2 e 3 \u00e8 prevista la \"pleurectomia\" con decorticazione della stessa oppure la \"pleuropneumectomia\" (vengono tolti la pleura e la parte di polmone coinvolti) o, nel caso di localizzazioni peritoneali, la \"peritonectomia\" (asportazione del peritoneo colpito). A fine intervento pu\u00f2 essere associata la chemioterapia ipertermica intracavitaria (chemioipertermia), che consiste nel lavaggio continuo del campo operatorio con farmaci chemioterapici ad alte temperature, con lo scopo di \"sterilizzare\" la zona e ridurre il rischio di recidive. Questo tipo di trattamento ha mostrato un aumento della sopravvivenza e della qualit\u00e0 della vita, e pu\u00f2 essere eseguito sia per il cavo pleurico che per quello peritoneale. Negli stadi pi\u00f9 avanzati la terapia chirurgica non \u00e8 indicata, ma utili sono la radioterapia e chemioterapia integrate. Nello stadio 4 \u00e8 prevista solo la palliazione; tra tali tecniche si ricorda la pleurodesi. Nel far ci\u00f2 si fanno aderire i 2 foglietti pleurici tramite mezzo chimico, biologico o meccanico al fine di prevenire versamenti e perdite d'aria. I primi due mezzi agiscono provocando liberazione di IL-8 da parte del mesotelio pleurico la quale richiamando granulociti neutrofili per chemotassi fa s\u00ec che questi scatenino l'infiammazione e il rilascio di fibrina, da qui il richiamo in sede di fibroblasti e la reazione di fibrosi che salda assieme i due foglietti. Il mezzo usato pi\u00f9 frequentemente per indurre questo fenomeno \u00e8 il talco (\"talcaggio\"). Tale procedura \u00e8 la migliore sia per gli esiti che per il basso costo. Controindicazioni alla procedura sono il paziente terminale, con gravi turbe respiratorie, con aderenze, linfangite carcinomatosa o disturbi coagulativi. L'efficacia poi \u00e8 maggiore se fatta in fasi precoci in quanto la pleura e il polmone sani rispondono meglio. I trattamenti proponibili contro il dolore consistono in analgesici, nella radioterapia e soprattutto nella chemioterapia palliativa. La combinazione pemetrexed + cisplatino sembra essere la migliore, va per\u00f2 supplementata con vitamina B e folati per prevenire la mielodepressione. Tale terapia \u00e8 controindicata in soggetti con clearance della creatinina minore di 45 ml/min e in ogni caso la pianificazione deve essere fatta da oncologi esperti in questo tumore.\nVista l'elevata mortalit\u00e0 di questa forma tumorale sono in studio varie tecniche di terapia mirata, tra le quali una promettente con la lurbinectedina, anche sei risultati sono stati ottenuti da una coorte relativamente piccola.\nPrognosi.\nLa prognosi \u00e8 infausta. Caratterizzato da aggressivit\u00e0 e resistenza alle comuni terapie, consente una sopravvivenza media di 7,7 mesi (\"scarto\" 1-72) dal momento della diagnosi. L'et\u00e0 maggiormente colpita \u00e8 compresa tra i 40 e i 60 anni con il sesso maschile affetto nel 60% dei casi, principalmente per la maggior esposizione lavorativa della relativa popolazione all'agente cancerogeno.\nPrevenzione.\nLa maggior parte dei casi di mesotelioma possono essere prevenuti limitando l'esposizione alle fibre di amianto. Lo statunitense \"National Institute for Occupational Safety and Health\" raccomanda di mantenere il limite di 0.1 fibre di amianto per centimetro cubico.\nRicerca.\nAgli anni 2020 la ricerca sul mesotelioma \u00e8 attiva su vari fronti. Nuovi farmaci basati sull'immunoterapia, in grado di sollecitare il sistema immunitario contro il tumore, sono allo studio, cos\u00ec come si stanno valutando nuovi regimi chemioterapici ed in particolare alcuni che prevedano l'aggiunta del bevacizumab. Parte della ricerca si concentra anche sul miglioramento di altre strategie di trattamento, come la radioterapia, in particolare quella a intensit\u00e0 modulata, e la terapia genica. Alcuni studi sono mirati a valutare gli eventuali benefici dell'intervento chirurgico combinato con la chemioipertermia o con la crioterapia oncologica.\n\u00c8 stato sottolineato di come sia opportuna una maggior comprensione dei meccanismi d'azione sul mesotelioma da parte della \"Alternating electric field therapy\" (TTFields), un trattamento approvato dalla statunitense \"Food and Drug Administration\" nel 2019 per i casi localmente avanzati e non resecabili, affinch\u00e9 si possa valutarne l'efficacia e l'eventuale miglior utilizzo.\nLa frequente infelice prognosi dei casi di mesotelioma ha reso necessario porre particolare attenzione allo sviluppo e al miglioramento delle cure palliative volte a minimizzare gli effetti collaterali delle cure e migliorare la qualit\u00e0 della vita dei pazienti.\nStudi sulla genetica del mesotelioma sono molto promettenti. In primo luogo, essi si concentrano sulle possibili mutazioni che possono facilitare l'insorgenza di tale patologia e sull'individuazione di particolari \"marker\" che possano permettere una diagnosi precoce e dunque strategie di \"screening\" sulla popolazione. In secondo luogo, lo studio delle cellule tumorali potrebbe facilitare lo sviluppo di nuovi farmaci, in particolare \u00e8 stato osservato di come la proteina WT-1 appaia nel mesotelioma sovraespressa ritenendola quindi un potenziale bersaglio per futuri farmaci.\nIn gran parte del mondo vi sono istituti di ricerca che si occupano di mesotelioma, spesso dipendenti da universit\u00e0, centri oncologici, fondazioni di ricerca e enti ospedalieri. Ad esempio, negli Stati Uniti, la \"Mesothelioma Applied Research Foundation\", un'organizzazione senza scopo di lucro sovvenzionata da privati, finanzia la ricerca sul mesotelioma, fornisce servizi ai pazienti, educa il pubblico e sostiene i finanziamenti governativi per la ricerca. In Italia, presso l'ospedale di Alessandria si trova il biorepository \"Banca biologica del mesotelioma maligno\" contenente trent'anni di campioni di materiale biologico e che a inizio 2021 \u00e8 entrata nel Nodo Nazionale dell\u2019Infrastruttura di Ricerca Europea delle Biobanche e delle Risorse BioMolecolari (BBMRI-ERIC)."}
{"id": "239408", "revid": "367445", "url": "https://it.wikipedia.org/wiki?curid=239408", "title": "Gay Pride", "text": ""}
{"id": "239409", "revid": "486946", "url": "https://it.wikipedia.org/wiki?curid=239409", "title": "Gay-pride", "text": ""}
{"id": "239410", "revid": "486946", "url": "https://it.wikipedia.org/wiki?curid=239410", "title": "Gay-Pride", "text": ""}
{"id": "239412", "revid": "287204", "url": "https://it.wikipedia.org/wiki?curid=239412", "title": "Indomita Salerno", "text": "L'Indomita Salerno \u00e8 una societ\u00e0 pallavolistica maschile italiana con sede a Salerno.\nStoria.\nFondata nel 1950 da Matteo Senatore, che ne \u00e8 stato per decenni il pap\u00e0 e cuore pulsante, dopo aver militato dal 1979 al 1981 nel campionato di A2, vi \u00e8 ritornata anche a met\u00e0 anni ottanta e fine anni novanta, disputando in totale 11 campionati in Serie A2. Ha disputato, inoltre, numerosi campionati in Serie B1 e B2.\nNella stagione 2006/07 l'Indomita Salerno ha deciso di abbandonare il campionato di B2 per dedicarsi al campionato di serie C.\nPallavolisti.\n1 Luca Morriello\n3 Gianmarco De Palma\n4 Francesco Catone\n5 Fabio Manzo\n6 Angelo Scariati\n7 Paolo Cantarella\n8 Dino Lopardo \n10 Giorgio Memoli\n11 Luigi Del Gaizo\n14 Mirco Magazzeno\n17 Paolo Pecoraro\n18 Luigi Guardabascio\n21 Michele Citro"}
{"id": "239413", "revid": "1272592", "url": "https://it.wikipedia.org/wiki?curid=239413", "title": "Tiratore scelto", "text": "Un tiratore scelto (soprannominato anche cecchino o scout) \u00e8 una persona addestrata ed equipaggiata per colpire con precisione bersagli molto distanti.\nIn ambito militare \u00e8 fornito di un fucile ad alto potenziale con un mirino telescopico (fucile di precisione), che gli permette di ingaggiare bersagli a distanze dell'ordine di svariate centinaia, se non migliaia di metri.\nLa dotazione prevede spesso anche arma corta, pugnale e altre armi di supporto quali esplosivi o puntatori per il coordinamento di attacchi guidati.\nI tiratori vengono addestrati in pratiche come il camuffamento, la ricognizione, l'infiltrazione e l'osservazione. I tiratori scelti ricoprono un ruolo decisivo nella guerriglia urbana e nelle giungle.\nStoria.\nLe origini.\nLe armi da fuoco, dal Medioevo fino alla met\u00e0 del XIX secolo, erano costituite per la maggior parte da moschetti a canna corta e anima liscia; ci\u00f2 limitava la portata utile di queste armi a poche decine di metri e, sebbene il fucile a canna rigata fosse noto fin dal XVI secolo, era un'arma troppo cara per rifornirne un qualsiasi esercito e soprattutto di difficile fabbricazione. Solo dal XVI secolo comparvero alcuni tiratori sui campi di battaglia d'Europa, ma essi non facevano parte di corpi organizzati di tiratori scelti, erano per lo pi\u00f9 contadini e fattori, cacciatori di selvaggina e armati con fucili sportivi, che rappresentarono un punto di forza per gli eserciti poco professionali di cui facevano parte, ma erano pochi e non incidevano sulle sorti della guerra.\nLa situazione cambi\u00f2 gradualmente a partire dalla rivoluzione industriale, grazie all'evoluzione tecnologica e soprattutto industriale, che permisero una pi\u00f9 rapida ed economica produzione di fucili a canne rigate; a questo punto l'ostacolo vero e proprio divenne l'ostinazione dei capi militari di continuare a combattere con enormi masse dotate di moschetto, in uno scontro praticamente corpo a corpo.\nSolo con la fine delle ostilit\u00e0 tra britannici e statunitensi nel 1783 la potenzialit\u00e0 dei fucili a canna rigata fu presa in seria considerazione. Orgogliosi della propria tradizione militare, i britannici ritenevano di poter sbaragliare i coloni come la tattica di allora obbligava, ovvero con scontri diretti in campo aperto. Ma i nemici colsero alla sprovvista i britannici, vennero mandati in campo fucilieri dotati di uniformi mimetiche, che muovendosi come cacciatori mettevano in atto vere e proprie azioni di guerriglia, colpendo gli ufficiali nemici senza possibilit\u00e0 di contrattacco. Questo demoralizzava i britannici che vedevano cadere i propri compagni senza neppure capire da dove fosse partito lo sparo, e anche se questo fosse stato individuato, il moschetto Land Pattern non superava i 180 metri di portata utile, mentre i fucili Kentucky o Pennsylvania a canna lunga superavano, sia pure di poco, i 300 metri, il che rendeva impossibile rispondere agli attacchi dei tiratori statunitensi.\nNonostante l'apporto dei fucilieri statunitensi avesse avuto fondamentalmente poca influenza sull'esito della guerra - decisa soprattutto dall'appoggio navale francese ai coloni - Lord Howe arriv\u00f2 a lamentarsi in Parlamento del metodo poco ortodosso di combattere dei ribelli, tanto che il governo britannico accett\u00f2 a stento di reclutare e addestrare un'unit\u00e0 di fucilieri di cento uomini, che adottarono gli armamenti e le tattiche nemiche. Un giovane ufficiale britannico, Patrick Ferguson, riusc\u00ec nel tentativo di convincere i suoi superiori dell'efficacia del fucile, ma il suo contributo alla guerra fu minimo e dopo la sua morte nella battaglia di King's Mountain, l'unit\u00e0 e i suoi fucili sparirono dalla scena.\nI primi tiratori scelti.\nSolo alla fine del XVIII secolo, gli eserciti, soprattutto quello britannico, cominciarono a prestare maggiore attenzione alle armi da truppa e nel 1798 il \"Board of Ordnance\" britannico ordin\u00f2 5000 fucili tipo \"J\u00e4ger\" in dotazione ai fucilieri scelti che prestavano servizio negli stati tedeschi, appunto gli \"J\u00e4ger\" (\"cacciatori\"), famosi per la loro grande abilit\u00e0 di tiratori ed esperti conoscitori del territorio.\nMa i fucili tedeschi erano pesanti e di bassa qualit\u00e0 e il governo britannico decise d'iniziare diverse prove su alcuni modelli da utilizzare; cos\u00ec nell'arsenale di Woolwich nel 1799 fu scelto il progetto di Ezequiel Baker e nel 1802 i primi 800 fucili furono consegnati al 95\u00ba reggimento fucilieri di nuova formazione.\nQuesti fucilieri non combattevano come la fanteria; nacque quindi l'idea di un soldato indipendente che agisse secondo criteri personali, compiendo azioni di disturbo nelle retrovie nemiche, colpendo artiglieri, cavalli e ufficiali nemici, sfruttando la maggiore portata dei fucili, il territorio e il mimetismo delle divise verdi, introdotte \"ad hoc\" per queste unit\u00e0. Le guerre napoleoniche furono il primo banco di prova per i tiratori scelti. Il loro addestramento prevedeva l'osservazione del nemico, manovre di disturbo, caos e disorientamento del nemico, ma le unit\u00e0 formate rimasero troppo piccole nonostante si rivelassero molto efficaci, l'addestramento prediligeva comunque la forza delle grandi masse compatte di fanteria.\nLa guerra di Crimea e la guerra di secessione americana.\nLa dottrina dogmatica, che vedeva l'impiego di fucili poco precisi, sosteneva l'importanza di combattimento tra grandi schieramenti; ci\u00f2 comportava parecchi inconvenienti rispetto ai vantaggi di dotare gli uomini di nuovi fucili. Con l'introduzione del fucile a percussione e con l'avvento della produzione di massa agli inizi degli anni trenta del XIX secolo, gli Stati Uniti diedero il via a piani di produzione bellica altamente meccanizzata, come nelle manifatture Springfield, Harper's Ferry e Colt and Hartford, che iniziarono una produzione a buon mercato di fucili a canna rigata.\nTra il 1830 e il 1850 tutte le maggiori potenze militari rifornirono i propri eserciti di fucili a canna rigata e, bench\u00e9 fossero ad avancarica, avevano una precisione di dieci volte superiore rispetto alle armi a canna liscia. La Gran Bretagna adott\u00f2 l'Enfield modello Mini\u00e9 1851, modificato poco dopo dal modello 1853, dotandolo ai sei migliori tiratori di ogni compagnia, e i tiratori rivelarono la loro importanza nelle Guerre di Frontiera del Capo (1853), in Sudafrica.\nLa guerra di Crimea fu testimone di una nuova modalit\u00e0 di fare la guerra basata sulle trincee, su lunghi bombardamenti di artiglieria e sullo scambio di colpi tra soldati dotati di fucili precisi a distanze fino a poco tempo prima concepibili solo per l'artiglieria. Sorse quindi il problema dell'identificazione del bersaglio; dato che a 900 metri un uomo \u00e8 pi\u00f9 piccolo del mirino del fucile, nelle file britanniche gli uomini inconsapevolmente iniziarono ad agire come i moderni tiratori scelti. In trincea si inizi\u00f2 ad assistere all'azione combinata di due uomini nel tiro di precisione, il tiratore steso a terra con il dito sul grilletto pronto a sparare e il compagno accanto a lui che puntava il telescopio nella stessa direzione, aspettando il momento in cui il nemico si sarebbe fatto vedere per dare il segnale di fare fuoco.\nNonostante i problemi portati dalla polvere nera che assorbiva l'umidit\u00e0 e dall'avancarica che obbligava il soldato a esporsi per ricaricare l'arma, il fucile di precisione fu sempre pi\u00f9 apprezzato e raggiunse un alto livello di utilizzo durante la guerra di secessione americana. La disponibilit\u00e0 economica e il controllo delle maggiori fabbriche da parte degli unionisti fece s\u00ec che l'esercito del nord fu il primo a reclutare ed equipaggiare un reggimento di tiratori specialisti e nel giugno 1861 fu costituito il 1st Regiment of Sharpshooters, sotto il comando del colonnello Hiram Berdan.\nI tiratori di Berdan furono addestrati come tiratori ed esploratori e le richieste di unirsi a loro fecero nascere un secondo reggimento, dotato di uomini ben addestrati; \u00abNon era ammesso chi non fosse capace di realizzare, a 180 metri di distanza, dieci spari consecutivi a una media di 7,5 cm di distanza dal centro del bersaglio\u00bb. In seguito alle pressioni di Berdan, nel 1862 l'Ordnance Department equipaggi\u00f2 i suoi uomini con fucili Sharp a retrocarica, molto affidabili e precisi, ma solo pochi dei 1500 consegnati erano dotati di mirino telescopico. Gli uomini di Berdam inoltre erano dotati di una divisa uguale alla fanteria, ma di colore verde anzich\u00e9 azzurro, e venivano utilizzati come truppe speciali che entravano in azione solo quando necessario.\nAnche nell'esercito confederato erano presenti tiratori esperti, ma non costituivano una truppa a s\u00e9 stante, ma milizie all'interno della fanteria. Solo successivamente vennero create alcune unit\u00e0 di tiratori scelti, dove i tiratori migliori venivano dotati di fucili a canna rigata Whitworth. Il problema per i confederati era per\u00f2 il prezzo e le difficolt\u00e0 di aggirare il blocco navale degli unionisti: i combattenti del sud ne utilizzarono pochi esemplari, forse non pi\u00f9 di 175, una cifra ridicola rispetto alla produzione di Enfield o Sharps. Uno dei tiratori confederati pi\u00f9 famosi fu il capitano Jack Hinson, originario del Tennessee, che pare fosse in grado di colpire il bersaglio ad oltre settecento metri di distanza senza utilizzare alcun genere di ottica.\nMa come successe dopo la guerra d'indipendenza americana, anche alla fine delle ostilit\u00e0 della guerra civile le abilit\u00e0 acquisite e gli stessi tiratori furono riassorbiti dalla fanteria; venendo meno alle esigenze militari, anche i progressi caddero nel dimenticatoio. Ma non fu cos\u00ec per l'industria, che nella produzione di fucili sportivi arriv\u00f2 a perseguire due obiettivi: creare un propulsore che non emettesse fumo e perfezionare le meccaniche della retrocarica. L'invenzione della polvere infume - nitrato di cellulosa - fu perfezionata in Francia nel 1886, consentendo l'emissione minima di fumo grigio che rendeva ancor pi\u00f9 \"invisibili\" i tiratori. Di pari passo ci fu il perfezionamento anche della retrocarica e all'inizio del '900 quasi tutti gli eserciti del mondo avevano adottato il fucile a retrocarica a otturatore girevole-scorrevole (\"bolt-action\"), che sparava cartucce relativamente piccole con polvere infume.\nLa lista dei produttori divent\u00f2 corposa: Mauser, Krag-J\u00f8rgensen, Mannlicher, Enfield, Schmidt-Rubin, Remington. Tutti producevano fucili militari di notevole precisione, capaci di raggiungere obiettivi distanti pi\u00f9 di 1800 metri.\nLa guerra boera.\nAlla conclusione della guerra boera del 1902 l'esercito britannico apprese una dura lezione sul concetto di tiro dalla lunga distanza. Un esercito di contadini boeri, privi di qualsiasi addestramento, dimostr\u00f2 cosa si potesse ottenere con fucili di nuova generazione e con tiratori molto capaci che, allenati dalla caccia di animali, riuscivano a sparare da una distanza tale che i nemici non erano neppure in grado di capire da dove arrivassero i colpi. E nemmeno riuscivano a identificare chiaramente gli obiettivi, perch\u00e9 la maggior parte dei boeri era barbuta e portava un copricapo largo e scuro, primo esempio di mimetica, sicuramente casuale, che negli anni seguenti sarebbe stato imitato.\nE anche se l'addestramento fu intensificato nel decennio successivo, allo scoppio della prima guerra mondiale, i britannici sembravano essersi dimenticati di quanto appreso sul tiro di precisione.\nDal dopoguerra ad oggi.\nL'utilizzo dei fucili di precisione si \u00e8 poi ampiamente diffuso con l'evolversi delle tecniche di combattimento, raggiungendo il culmine con la guerra del Vietnam, dove entrambe le fazioni in lotta facevano largo uso di tiratori scelti. A contribuire alla fama dei tiratori scelti sono stati personaggi come Carlos Hathcock che durante la guerra del Vietnam giunse a 93 uccisioni confermate, convincendo con i propri risultati il Dipartimento della Difesa statunitense ad inserire almeno uno di questi soldati rigidamente addestrati e selezionati in ogni unit\u00e0 di fanteria e ad istituire una scuola apposita per tiratori scelti che ancora oggi porta il suo nome.\nOrigine del termine \"cecchino\".\nDurante il primo conflitto mondiale, nella lingua italiana si diffuse l'uso del termine \"cecchino\", nato per indicare i tiratori scelti austro-ungarici. Il termine \"cecchino\" deriva da \"Cecco Beppe\", soprannome con cui era noto, fin dal periodo del Regno Lombardo-Veneto, l'imperatore Francesco Giuseppe I d'Austria. Il termine si diffuse, con probabile intento dispregiativo, per indicare i tiratori scelti appostati.\nAddestramento.\nParte principale dell'addestramento di un tiratore \u00e8 il perfetto uso del fucile di precisione, che \u00e8 uno strumento di non facile uso, soprattutto a causa del peso. Molto importanti sono le tecniche necessarie all'affinamento delle capacit\u00e0 di mira: quando possibile, il tiratore spara in posizione prona, sia per aumentare la stabilit\u00e0 del fucile, sia per diminuire la possibilit\u00e0 di farsi vedere dal nemico.\nAltro sostanziale fattore nell'addestramento sono le tecniche di camuffamento: ad esempio, oggi i tiratori scelti usano per il combattimento nella vegetazione una particolare tuta, detta \"ghillie suit\", composta da una serie di strisce di stoffa grigie, verdi e marroni, il cui scopo \u00e8 quello di rappresentare un insieme di rami e foglie.\nImpiego in guerra.\nDiverse nazioni hanno differenti dottrine militari riguardo ai tiratori scelti nelle unit\u00e0 militari, attrezzature e tattiche. Generalmente, in guerra lo scopo del tiratore \u00e8 ridurre la capacit\u00e0 al combattimento del nemico, colpendo un piccolo numero di bersagli di grande importanza come gli ufficiali (per disorientare e demoralizzare i soldati), gli addetti alla radio (per isolare l'unit\u00e0 nemica), i serventi delle mitragliatrici (in grado di impedire assalti della fanteria) o gli addetti alle armi anticarro (in previsione di un assalto corazzato).\nLe dottrine della Unione Sovietica includevano squadre di tiratori che possono essere chiamate \"sharp shooters\" (tiratori precisi) o \"designated riflemen\" (tiratori scelti) in altre dottrine.\nI tiratori scelti delle forze armate statunitensi e britanniche e di altre nazioni che adottano le loro dottrine, sono schierati in una squadra di due uomini, un tiratore e un osservatore, detta \"sniper team\". Il primo uomo \u00e8 il tiratore (\"sniper\"), che ha il compito di sparare con il fucile di precisione; mentre il secondo uomo \u00e8 l'osservatore (\"spotter\") che utilizza un binocolo per osservare l'effetto del tiro e dare eventuali correzioni sulla traiettoria, oltre a fornire informazioni tattiche come la distanza dal bersaglio e a tenere le comunicazioni radio. Spesso cecchino e osservatore portano a turno il fucile per ridurre la fatica.\nRecentemente alcuni \"team sniper\" sono formati da 2 \"sniper\" ove, se lo \"sniper\" principale sbaglia, il secondo tiratore (osservatore) corregge l'errore e spara immediatamente lui stesso. Utilizzano ottiche con reticoli telemetrici.\nLe funzioni dell'osservatore comprendono anche scorta e copertura dello \"sniper\". Abitualmente \u00e8 armato con armi automatiche, ma a volte anche con lancia razzi al fine di coprire la fuga dello \"sniper\" e la propria dal fuoco di risposta nemico; a questa funzione pu\u00f2 essere addetto un terzo soldato. \nLe forze armate britanniche hanno impiegato interi gruppi di \"sniper\", solitamente armati di fucili di cal. 338 Lapua Magnum o superiori e con munizionamento prevalentemente perforante a distanze superiori ai 1000\u00a0m, per arrestare convogli militari. Se questi non si arrendono gli \"sniper\" continuano il tiro sia contro i mezzi che contro i soldati e solo quando cessa o si riduce considerevolmente ogni resistenza, intervengono truppe di fanteria. Questo genere di intervento si \u00e8 dimostrato proficuo sia per il risparmio di vite umane della fanteria, sia dei costi di munizionamento di artiglieria, razzi, ecc, in quanto un solo missile costa molto pi\u00f9 che un fucile \"sniper\" ed equivale al valore di centinaia di munizioni.\nLe tipiche missioni dei tiratori scelti includono: ricognizione e sorveglianza, anti-cecchino, uccisione di comandanti nemici, selezione obiettivi di opportunit\u00e0 e anche missioni contro materiali (distruzione di equipaggiamenti militari). Recentemente i tiratori scelti hanno dimostrato in modo crescente di essere utili alle forze statunitensi e britanniche durante le guerre in Iraq e Afghanistan nel ruolo di fuoco d'appoggio per coprire i movimenti della fanteria, specialmente in aree urbane. Tali unit\u00e0 sono state utilizzate con successo anche nel creare delle aree di interdizione, vedi Stalingrado, Beirut, ecc. Ad esempio a Beirut gli \"sniper\" italiani riuscirono a creare una zona di sicurezza di 400 m attorno alla loro base.\nI calibri pi\u00f9 utilizzati in occidente sono il 7,62x51 N.A.T.O., il 300 Winchester Magnum, il 338 Lapua Magnum, il 50 BMG, mentre per il blocco sovietico il 7,62x54R."}
{"id": "239416", "revid": "648716", "url": "https://it.wikipedia.org/wiki?curid=239416", "title": "Bifilare", "text": "Il bifilare \u00e8 la doppia linea aerea di contatto ad alta tensione, parallela e sopraelevata, sulla quale agiscono le carrucole poste all'estremit\u00e0 delle aste di captazione (\"trolley\") del filoveicolo, consentendone la regolare marcia. Generalmente sono a corrente continua (a 750 V per linee urbane, 1500 V per linee extraurbane).\nLa necessit\u00e0 di questo tipo di linea conduttrice deriva dal fatto che, mentre un tram o una locomotiva elettrica pu\u00f2 ricevere l'alimentazione elettrica, necessaria al motore elettrico, da un circuito elettrico formato, oltre che dalla linea aerea, dal binario con il quale \u00e8 in contatto metallico tramite le ruote, nel caso di un filobus, o pi\u00f9 in generale di un mezzo di trasporto filoveicolo, ci\u00f2 non \u00e8 possibile perch\u00e9 viaggia su gomma anzich\u00e9 sui binari. infatti per il tram basta un solo cavo, ma ne servono due per i filoveicoli.\nI cavi dei bifilari sono di solito posizionati in alto rispetto alla sede stradale, ad una altezza compresa tra i 5 e 6 metri, per non essere d'impedimento alla circolazione degli altri veicoli e per garantire una maggiore sicurezza dell'impianto. Sono soggetti a continui controlli e manutenzione, in particolar modo quelli collocati lungo le strade costiere, attaccati dalla salsedine, per effetto dei cloruri.\nNel periodo di massima espansione dei filobus in Italia, durante i primi decenni dopo la seconda guerra mondiale, questo tipo di strutture erano molto diffuse nelle citt\u00e0. Ad esempio a Roma, nel 1953, si calcola che i bifilari si estendevano per circa consentendo la circolazione ad un parco macchine di 419 esemplari. In molti capoluoghi italiani erano diffuse spesso affiancate da linee tranviarie; in seguito alla sostituzione delle filovie con le autolinee l'estensione del bifilare \u00e8 stata fortemente ridimensionata."}
{"id": "239418", "revid": "228587", "url": "https://it.wikipedia.org/wiki?curid=239418", "title": "Daniele Zanettovich", "text": "Biografia.\nFiglio del violinista Renato Zanettovich, ha compiuto a Trieste i suoi studi musicali sotto la guida di Dario De Rosa e di Giulio Viozzi, diplomandosi in composizione, pianoforte, musica corale e direzione di coro e in strumenti a percussione. La sua carriera \u00e8 iniziata alla tastiera del pianoforte con la vittoria nel 1963 alla IV Rassegna Nazionale allievi pianisti di Spezia.\nDalla fine degli anni sessanta si \u00e8 dedicato alla composizione ottenendo le prime affermazioni con tre diplomi di ammissione alla lettura finale al Concorso Internazionale di composizione \"G.B. Viotti\" di Vercelli (1967/1968/1969) e vincendo negli stessi anni il \"premio del pubblico\" nelle due prime edizioni del Concorso Nazionale di composizione \"R. Zandonai\" di Rovereto.\nI suoi lavori sono pubblicati da Leduc (Parigi), dalla Casa Musicale Sonzogno, Ricordi, Zanibon, Curci, Pizzicato.\nI suoi \"Appunti per il corso di armonia principale\" in due volumi sono di ampio uso presso le scuole di composizione.\nCome direttore d'orchestra si \u00e8 esibito con l'Orchestre National de l'Op\u00e9ra di Montecarlo, l'orchestra del Teatro Verdi di Trieste, l'orchestra dell'A.I.D.E.M. di Firenze, l'Orchestra Sinfonica di Sanremo, l'orchestra dell'Ente Lirico dell'Arena di Verona oltre a vari complessi e orchestre da camera.\n\u00c8 stato titolare della cattedra di Composizione al conservatorio \"Jacopo Tomadini\" di Udine fino al 2009.\nComposizioni.\nAlcune composizioni rappresentative:"}
{"id": "239423", "revid": "125846774", "url": "https://it.wikipedia.org/wiki?curid=239423", "title": "CK Hutchison", "text": "CK Hutchison Holdings Limited \u00e8 un conglomerato multinazionale registrato presso le isole Cayman e con sede a Hong Kong. La societ\u00e0 \u00e8 nata nel marzo 2015 dalla fusione di Cheung Kong Holdings con la sua principale consociata Hutchison Whampoa.\nSociet\u00e0.\nLa compagnia possiede partecipazioni rilevanti in imprese di diversi settori. Diverse societ\u00e0 controllate possiedono anche partecipazioni in loro consociate."}
{"id": "239428", "revid": "124183246", "url": "https://it.wikipedia.org/wiki?curid=239428", "title": "Lunar Park", "text": "Lunar Park \u00e8 un romanzo di Bret Easton Ellis.\nLo scrittore californiano, sei anni dopo \"Glamorama\", pubblica un libro pseudo autobiografico che parla dei difficili rapporti tra padri e figli, ma che si sviluppa in una storia horror, con tanto di fantasmi e avvenimenti soprannaturali. Il personaggio principale del romanzo si chiama come il suo autore, Bret Easton Ellis e di professione fa lo scrittore.\n\u00c8 da questo sottile trucco letterario che la storia si dipana fra elementi autobiografici e innesti di vera e propria fiction, creando cos\u00ec un'illusione ottica nel lettore dove storie e personaggi reali si miscelano al racconto romanzato. Il personaggio e lo scrittore si fondono in un pericoloso gioco di ruolo, scambiandosi esperienze passate e storie inventate, dove si incontrano persone reali e personaggi frutto della fantasia dell'autore.\nEllis dedica \"Lunar Park\" al suo amante Michael Wade Kaplan, deceduto nel 2004, e a suo padre Robert Ellis, morto nel 1992.\nTrama.\nLa storia inizia con la presa di coscienza del protagonista dei suoi primi quaranta anni di vita, del successo dei suoi libri e del fallimento della sua vita che affoga lentamente e inesorabilmente in un oceano di eccessi e degradazioni causati dalla droga e dall'alcool. Bret Easton Ellis decide cos\u00ec di cambiare vita sposando un'attrice famosa, da sempre innamorata di lui e dalla quale ha avuto un figlio inizialmente non riconosciuto. La coppia si trasferisce in un elegante sobborgo del New England e vive in una casa lussuosa; lui ha una cattedra di scrittura creativa al college, Jayne \u00e8 in attesa di girare un nuovo film, Robby e Sarah, la figlia di lei, frequentano scuole esclusive. Una vita agiata e tranquilla, fino a quando alcuni avvenimenti fanno scoprire l'orrore della normalit\u00e0. Il protagonista si ritrova in un caleidoscopio di avventure sempre pi\u00f9 orrende, che lo portano ad affrontare realmente tutti i fantasmi del passato venuti ad incarnarsi per chiedere giustizia e riscatto.\nStruttura.\nIl romanzo \u00e8 suddiviso in 30 capitoli, pi\u00f9 un capitolo conclusivo intitolato \"La fine\". Il capitolo d'apertura funge da vera e propria premessa, e, intitolato \"Gli inizi\", questo narra il passato (o presunto tale) di Ellis. \u00c8 dunque una sorta di resoconto, in cui Ellis narra le vicende che lo hanno portato al successo, dall'esordio di \"Meno di zero\", per concludersi con il confusionario e sballato tour mondiale di \"Glamorama\". Insieme alla carriera Ellis narra ci\u00f2 che accadeva nella sua vita in quegli anni, i suoi incontri, le polemiche intorno ai suoi romanzi, e fondamentale, il complicato rapporto con suo padre che gli sar\u00e0 d'ispirazione per le sue opere.\nIl romanzo vero e proprio inizia al secondo capitolo, intitolato \"La festa\". In casa Ellis sta per svolgersi una monumentale festa di Halloween, occasione per introdurre i principali personaggi di \"Lunar Park\", tra cui anche il surreale e inquietante Terby e soprattutto, un uomo sconosciuto che veste i panni del serial killer Patrick Bateman.\nA differenza di American Psycho, la narrazione di \"Lunar Park\" segue una successione lineare del tempo. La storia, infatti, si svolge in un lasso di tempo di 12 giorni, per la precisione da gioved\u00ec 30 ottobre a luned\u00ec 10 novembre, ed \u00e8 facilmente presumibile che tali giorni cadano nel 2004.\nStile e contenuti.\nLo stile dello scrittore statunitense \u00e8 chiaro, immediato, rivolto potenzialmente ad una ampia fascia di lettori. Ellis predilige frasi brevi, spezzate ed ha un linguaggio pop, ma che al contempo richiama alti riferimenti culturali extra-letterari.\nGi\u00e0 come per \"American Psycho\", anche in \"Lunar Park\" ricorrono degli elementi quasi in modo ossessivo, come ad esempio l'angoscia che il protagonista prova nel leggere sui quotidiani le frequenti scomparse dei bambini nel quartiere nel quale vive con la famiglia.\nIl mondo di \"Lunar Park\" \u00e8 sostanzialmente diviso in due: da una parte c'\u00e8 il mondo di Ellis, dall'altra il mondo che contiene tutti gli altri. Ad accentuare la divisione, su un piano concreto, \u00e8 la tendenza del protagonista per droga ed alcol che rende, agli occhi degli altri, ci\u00f2 che dice e fa incomprensibile e fuori dagli schemi, creando un'inevitabile alienazione del protagonista. Per via di tali vizi, anche il lettore viene fuorviato sulla veridicit\u00e0 dei fatti, mantenendo su un piano ambiguo tutta la narrazione, espediente non nuovo per lo scrittore statunitense. Essendo un romanzo dal sapore horror, l'ambiguit\u00e0 utilizzata da Ellis fonde i piani di realt\u00e0, ossia, ci si chiede se i bizzarri e talvolta inquietanti accadimenti di \"Lunar Park\" siano parte di una realt\u00e0 sovrannaturale esistente, o se piuttosto si tratti delle fantasie di un uomo consumato da droghe e alcol.\nVa da s\u00e9 che se il protagonista vive una sorta di isolamento dovuto ai suoi comportamenti, uno dei temi presenti nel romanzo \u00e8 la solitudine. Questa solitudine non \u00e8 mai di tipo fisico, poich\u00e9 il protagonista \u00e8 circondato dalla famiglia, dai vicini, da conoscenti ed amici, dall'amante, ma con i quali non si crea una rete di comunicazione concreta e soddisfacente, cosa che invece avviene per tutti gli altri personaggi, principali o minori che siano.\nSe sul piano della narrazione il protagonista non viene mai preso sul serio per via del suo stile di vita, sul piano pi\u00f9 prettamente simbolico il tema cruciale \u00e8 quello dell'incomunicabilit\u00e0 della nostra epoca e dell'incapacit\u00e0 di capire e aiutare l'altro."}
{"id": "239429", "revid": "1154737", "url": "https://it.wikipedia.org/wiki?curid=239429", "title": "Foyle", "text": "Il Foyle (in gaelico irlandese An Feabhail, letteralmente \"estuario a forma di labbro\") \u00e8 un fiume del nordest dell'Irlanda, che si forma dalla confluenza dei fiumi Finn e Mourne, all'altezza della citt\u00e0 di Strabane, in Irlanda del Nord, e scorre fino alla citt\u00e0 di Derry. Qui, il fiume forma il grande estuario chiamato Lough Foyle, per poi gettarsi nell'Oceano Atlantico.\n\u00c8 attraversato da numerosi ponti, di cui due nella citt\u00e0 di Derry; uno di questi, il Craigavon Bridge (chiamato \"old bridge\" dagli abitanti della citt\u00e0) \u00e8 l'unico ponte a due piani esistente in Europa.\nInoltre il ponte Lifford Bridge che collega l'Irlanda con l'Irlanda del Nord \u00e8 uno dei punti di passaggio transfrontaliero pi\u00f9 utilizzato."}
{"id": "239430", "revid": "23390", "url": "https://it.wikipedia.org/wiki?curid=239430", "title": "Omosessuali", "text": ""}
{"id": "239434", "revid": "1774919", "url": "https://it.wikipedia.org/wiki?curid=239434", "title": "Aids", "text": ""}
{"id": "239440", "revid": "767487", "url": "https://it.wikipedia.org/wiki?curid=239440", "title": "La rivolta (film 1950)", "text": "La rivolta (\"Crisis\") \u00e8 un film del 1950, diretto da Richard Brooks.\nTrama.\nIl chirurgo Eugene Ferguson viene tenuto in ostaggio da un gruppo di soldati nel pieno di un movimento insurrezionale contro il dittatore Ferrago. L'uomo alla fine riesce a liberarsi, ma viene avvisato che il politico \u00e8 gravemente affetto da un tumore al cervello ed ha bisogno di un'immediata operazione. Nel frattempo il ribelle Gonzales rapisce la moglie di Ferguson, minacciando di ucciderla se il marito compir\u00e0 l'operazione.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 7 luglio dopo essere stato presentato in prima a New York il 3 luglio 1950."}
{"id": "239441", "revid": "438678", "url": "https://it.wikipedia.org/wiki?curid=239441", "title": "La rivolta (film 1969)", "text": "La rivolta \u00e8 un film del 1969, diretto dal regista Buzz Kulik.\nTrama.\nMentre il guardiano (guardiano della vita reale Frank A. Eyman) di una prigione di stato \u00e8 assente, scoppia il blocco di isolamento e 35 dei criminali pi\u00f9 violenti (guidati da Gene Hackman) organizzano una rivolta e prendono il controllo della loro parte della prigione. Cully Briston (Jim Brown), per cinque anni e in attesa della condizionale, non vuole prendere parte alla rivolta. Viene coinvolto quando cerca di difendere una guardia carceraria e proteggendolo dai maniaci del blocco.\nProduzione.\nIl film \u00e8 basato su un romanzo ispirato a fatti realmente accaduti di Frank Elli, che racconta una vera rivolta svoltasi in una prigione dell'Arizona.\nOltre a usare il guardiano della vita reale Frank A. Eyman, la produzione utilizz\u00f2 alcuni prigionieri della vita reale come comparse.\nIl film \u00e8 stato parzialmente girato nella prigione territoriale di Yuma."}
{"id": "239442", "revid": "869733", "url": "https://it.wikipedia.org/wiki?curid=239442", "title": "La scuola (film 1995)", "text": "La scuola \u00e8 un film del 1995, diretto da Daniele Luchetti. Tratto da due libri di Domenico Starnone (\"Ex Cattedra\" e \"Sottobanco\"), ha inaugurato un mini-filone di film a tema scolastico (uno dei quali, \"Auguri professore\" di Riccardo Milani, \u00e8 interpretato sempre da Silvio Orlando), che per\u00f2 non hanno avuto il suo stesso successo.\nTrama.\n\u00c8 l'ultimo giorno di scuola in un malandato istituto tecnico della periferia romana: gli alunni non sono proprio diligenti e i docenti danno il loro peggio sia dal punto di vista lavorativo che personale. In sala professori si svolge una festicciola per il pensionamento dell'anziana professoressa di storia dell'arte Serino, la quale per\u00f2 proprio in quel giorno risulta inspiegabilmente assente: si teme che possa essere rimasta coinvolta nel crollo del soffitto della biblioteca, dal momento che tra le macerie viene ritrovata una sua scarpa.\nIl corpo docente si presenta estremamente variegato: la professoressa di fisica e matematica Majello, solare e radiosa e benvoluta da tutti, \u00e8 in crisi con il marito perch\u00e9 si vocifera che abbia un amante tra i colleghi; il professor Cirrotta \u00e8 gretto, volgare e pigro; la venale professoressa Ostia \u00e8 preoccupata soprattutto per i costi della babysitter del figlioletto; la professoressa Gana, oltre ad essere alquanto schematica, appare anche decisamente pettegola; la professoressa d'inglese Lugo, ansiosa e fragilissima, ha il terrore degli oggetti appuntiti e, a causa di tale fobia, subisce vari scherzi di dubbio gusto da parte degli alunni e dello stesso Cirrotta; il professore di francese Mortillaro, scansafatiche e vagamente razzista (apostrofa come \"beduini\" i suoi allievi meno capaci), si diverte a mettere scompiglio nell'istituto effettuando telefonate anonime per inesistenti \"pacchi bomba\" all'insaputa di tutti; il vicepreside Sperone, rigido e meschino, \u00e8 concentrato soprattutto sulla propria speranza di ottenere un importante incarico di consulente presso il Ministero; l'ingenuo professore di italiano e storia Vivaldi \u00e8 decisamente il pi\u00f9 amato dagli alunni, per il suo modo di fare umano, cordiale e comprensivo.\n\u00c8 proprio Vivaldi a ricordare tutto l'anno scolastico in una serie di \"flashback\" (riguardanti soprattutto la gita a Verona) che si alternano con le vicende tipiche dell'ultimo giorno di scuola: gli alunni, gi\u00e0 svogliati e poco produttivi durante l'anno, rifiutano di farsi interrogare o si sottopongono a interrogazioni di \"riparazione\" di gruppo dando risposte strampalate. Anche loro non potrebbero essere pi\u00f9 diversi: c'\u00e8 Santella, ragazzina graziosa ma un po' ignorante; Martinelli, incinta di un energumeno; l'\"alternativa\" Menegozzi; il secchione asociale Astariti; lo svogliato Timballo; il bullo incompreso Coffaro. Ma soprattutto c'\u00e8 Cardini, detto \"la Mosca\", un ragazzo dai gravi problemi familiari e comportamentali che comunica solo facendo il verso dell'insetto. Deve essere assolutamente interrogato o per lui sar\u00e0 bocciatura certa, ma naturalmente \u00e8 assente e la cosa fa disperare Vivaldi che vorrebbe a tutti i costi farlo promuovere.\nGli scrutini finali iniziano in palestra, per l'inagibilit\u00e0 della biblioteca, presieduti dall'ignorantissimo preside che mira a far promuovere tutti per non avere fastidi. Nel mercanteggio dei voti i docenti iniziano a discutere animatamente dando sfogo a tutti i rancori repressi durante l'anno: Sperone apprende via fax di non aver ottenuto il sospirato incarico al Ministero ed ha uno scatto di nervi nei confronti dell'alunno Coffaro, che lo minaccia con un coltello; Cirrotta e Vivaldi litigano, dopo che il primo ha nascosto - facendo il solito scherzo di dubbio gusto - il registro della Lugo nella cartella del secondo; la professoressa Ostia, sempre pi\u00f9 in apprensione per la tariffa della babysitter, mette fretta a tutti perch\u00e9 si termini. Nel bel mezzo di ci\u00f2 scoppia l'ennesimo allarme-bomba fasullo di Mortillaro, che per\u00f2 questa volta viene scoperto da Vivaldi. Il caldo e la stanchezza dell'interminabile giornata, per\u00f2, hanno la meglio e anche Vivaldi e la Majello iniziano a discutere: lui l'accuser\u00e0 di avere una storia con Sperone e lei, pressata dal marito che fuori dall'istituto le urla che le porter\u00e0 via la figlia, eromper\u00e0 in un pianto isterico apparentemente senza motivo per poi ricomporsi in una glaciale indifferenza.\nAlla fine, tutta la classe viene promossa, eccetto Cardini che viene respinto nonostante l'appassionata difesa di Vivaldi. A scrutini abbondantemente terminati, improvvisamente ricompare la Serino, che non era affatto morta nel crollo ma era andata al matrimonio del nipote, accompagnata da Cardini, dimenticandosi gli scrutini. Rimasto solo nella scuola ormai vuota, Vivaldi finalmente capisce: l'uomo che la Majello amava era proprio lui e lei aveva devotamente compilato l'orario scolastico in modo che i due si potessero incontrare ogni giorno ad ogni cambio dell'ora. Ma ormai \u00e8 troppo tardi, alunni e professori vanno via mentre una moto passa rombando: \u00e8 Cardini, che avr\u00e0 ancora il tempo per fare un'ultima indimenticabile \"mosca\".\nProduzione.\nIl film \u00e8 tratto dalla \"pi\u00e8ce\" teatrale \"Sottobanco\" di Domenico Starnone, docente di origine napoletana in un istituto tecnico di Roma dall'inizio degli anni Settanta, a sua volta tratta dalle piccole cronache sull'ambiente scolastico che Starnone pubblicava su vari giornali quali \"il manifesto\", \"Tango\", \"Cuore\" e \"Corriere della Sera\" e dalle quali aveva tratto alcuni libri quali \"Ex cattedra\", \"Il Salto con le aste\" e \"Fuori registro\".\nLo spettacolo teatrale fu rappresentato prima del film, con Silvio Orlando nel ruolo principale del professor Cozzolino, poi Vivaldi nel film, e Angela Finocchiaro nel ruolo della professoressa Baccalauro, che nel film \u00e8 impersonata da Anna Galiena col nome di Majello. Lo spettacolo fu anch'esso fatto con la regia di Luchetti.\nLe riprese furono effettuate presso l'istituto tecnico \"Livia Bottardi\", nel quartiere La Rustica. Qualche decina di studenti dell'istituto furono scelti come comparse nel film.\nCon l'eccezione di Vanessa Marini, nessuno degli attori che interpretarono gli studenti continu\u00f2 l'attivit\u00e0 artistica.\nColonna sonora.\nLa colonna sonora originale \u00e8 di Bill Frisell (che viene anche citato in un dialogo) e comprende il remix di \"Senza parole\" di Vasco Rossi ad opera degli U.s.u.r.a..\nAccoglienza.\nIl film ebbe un ottimo successo, con oltre un milione di paganti nei cinema italiani.\nA teatro.\nNell'aprile 2014 \"La scuola\" viene riportato a teatro, diretto dallo stesso regista del film, Daniele Luchetti. Viene confermata gran parte del cast, con Silvio Orlando, Roberto Nobile, Antonio Petrocelli e Vittorio Ciorcalo. Protagonista femminile Marina Massironi. Completano il cast Roberto Citran e Maria Laura Rondanini."}
{"id": "239443", "revid": "767487", "url": "https://it.wikipedia.org/wiki?curid=239443", "title": "La seconda moglie (film 1922)", "text": "La seconda moglie \u00e8 un film del 1922 diretto da Amleto Palermi."}
{"id": "239444", "revid": "767487", "url": "https://it.wikipedia.org/wiki?curid=239444", "title": "La seconda moglie (film 1951)", "text": "La seconda moglie \u00e8 un film del 1951, diretto dal regista James V. Kern.\nTrama.\nEllen Foster durante un viaggio in treno conosce Jeff Cohalan. I due cominciano a frequentarsi e piano piano la donna conosce il passato dell'uomo: Jeff era promesso a Viviane, la figlia del suo capo, ma la ragazza muore in un incidente d'auto il giorno prima delle nozze; da quel giorno Jeff non ha pi\u00f9 parlato della promessa sposa e non ha pi\u00f9 invitato nessuno nella casa costruita per lei.\nLa vita dell'uomo \u00e8 costellata da strani incidenti, al lavoro non si trovano i suoi progetti, il cavallo si azzoppa nella stalla, le rose del giardino muoiono, il cane viene avvelenato e alla fine anche la casa brucia a causa di uno strano incendio.\nL'ostinata Ellen \u00e8 convinta che gli incidenti non siano casuali ma provocati da qualcuno che odia Jeff, mentre il dottor Hartley continua a considerare l'uomo vittima di paranoia e autore inconsapevole di tutti gli incidenti provocati da suo senso di colpa per la perdita della fidanzata.\nAnche Jeff di nascosto prova a indagare su questi incidenti e temendo per la vita di Ellen finge un tentativo di suicidio. Riesce in questo modo a rendersi conto della verit\u00e0: tutti gli incidenti sono stati provocati dal mancato suocero Ben Sheppard che voleva vendicarsi per la perdita dell'adorata figlia, ritenendo Jeff responsabile dell'incidente d'auto..\nMa Ellen, innamorata dell'uomo, riesce con le sue indagini a trovare un testimone dell'incidente mortale, questo rivela che Vivian era in auto con Keith Ferris, suo amante, Jeff infatti per evitare lo scandalo non lo aveva accusato e si era preso la colpa.\nTurbato da questa rivelazione Sheppard ha un crollo nervoso che lo porter\u00e0 al ricovero mentre Jeff ed Ellen possono finalmente pensare al loro futuro insieme."}
{"id": "239445", "revid": "438678", "url": "https://it.wikipedia.org/wiki?curid=239445", "title": "La seconda moglie (film 1998)", "text": "La seconda moglie \u00e8 un film del 1998, diretto dal regista Ugo Chiti, prodotto da Rita e Vittorio Cecchi Gori.\nTrama.\nToscana, anni cinquanta. Fosco, un rude e carnale camionista rimasto vedovo della prima moglie e con un figlio a carico, si risposa con Anna, una taciturna, pudica ed affascinante siciliana assai pi\u00f9 giovane di lui e che \u00e8 gi\u00e0 madre di una vivacissima bambina, Santina. L'arrivo della donna suscita i primi sospiri amorosi di Livio, il figlio di Fosco, un sedicenne che si sta aprendo alla vita e che s'innamora follemente di lei. Il ragazzo frequenta un gruppetto di amici pi\u00f9 giovani di lui, e tra questi c'\u00e8 Stella, una ragazza bella ma un po' ritardata, che invano vorrebbe sedurlo: Livio non ha occhi, infatti, che per la giovane matrigna.\nA causa delle continue assenze lavorative del padre, con cui vive un rapporto fortemente conflittuale per via delle diversit\u00e0 di carattere, Livio a poco a poco entra sempre pi\u00f9 in confidenza con Anna, la quale ben presto si accorge delle sue attenzioni e lo respinge sdegnata. Dopo che lo zio Moreno, in preda ad una crisi di pazzia, viene rinchiuso in ospedale, Fosco, che condivide con alcuni amici l'attivit\u00e0 di \"tombarolo\", viene sospettato dalla polizia della razzia di una tomba etrusca e finisce in carcere, lasciando tutti i familiari nello sconforto.\nLivio, approfittando della prolungata, involontaria assenza del padre, riesce a sedurre la procace Anna che cede alla passione del giovane non senza qualche resistenza. Quando Fosco esce di galera, col morale sotto i tacchi e qualche capello bianco, viene informato della tresca dalla gelosa Stella, che per gelosia gli racconta tutto.\nQualche anno dopo, Livio \u00e8 stato appena congedato dal servizio militare e festeggia la promessa di matrimonio con Antonella, una bella e ricca ragazza, unitamente alla Prima Comunione di Santina.\nLuoghi delle riprese.\nLe riprese sono state effettuate tra Cason di Tavole nel parco di Rimigliano sito in San Vincenzo e il comune di Campiglia Marittima."}
{"id": "239446", "revid": "767487", "url": "https://it.wikipedia.org/wiki?curid=239446", "title": "La sedia a rotelle (film 1972)", "text": "La sedia a rotelle (\"Un meurtre est un meurtre\") \u00e8 un film del 1972 diretto da \u00c9tienne P\u00e9rier."}
{"id": "239448", "revid": "438678", "url": "https://it.wikipedia.org/wiki?curid=239448", "title": "La segretaria (film 1936)", "text": "La segretaria (\"Men Are Not Gods\") \u00e8 un film del 1936, diretto da Walter Reisch.\nProduzione.\nIl film fu prodotto dalla London Film Productions.\nDistribuzione.\nDistribuito dall'United Artists Corporation, usc\u00ec nelle sale cinematografiche britanniche il 26 novembre 1936. Negli Stati Uniti, il film venne distribuito il 18 gennaio 1937 dall'United Artists.\nNe vennero fatte poi delle riedizioni: nel 1943 il film fu distribuito dalla British Lion Film Corporation; nel 1947, dalla Film Classics."}
{"id": "239449", "revid": "438678", "url": "https://it.wikipedia.org/wiki?curid=239449", "title": "La segretaria (film 1974)", "text": "La segretaria (\"Cebo para una adolescente\") \u00e8 un film del 1974 diretto da Francisco Lara Polop.\nTrama.\nIgnacio, un famoso ingegnere ed imprenditore ha una relazione con Maribel, la sua giovanissima segretaria. Quando la ragazza tenta di interrompere il rapporto, lui la ricatta rinfacciandole i favori fatti alla famiglia di lei; gli stessi genitori mettono pressione alla ragazza perch\u00e9 ella continui la relazione. Solo l'intervento di un giovane giornalista innamorato risolve il penoso rapporto.\nCuriosit\u00e0.\nIl film \u00e8 ambientato in Spagna, ma nel doppiaggio italiano i nomi dei personaggi sono stati cambiati: \nFrancesco Costanzi (Ignacio), Manuela (Maribel), Carlo (Carlos)."}
{"id": "239450", "revid": "767487", "url": "https://it.wikipedia.org/wiki?curid=239450", "title": "La sfinge (film 1919)", "text": "La sfinge \u00e8 un film del 1919 diretto da Roberto Roberti."}
{"id": "239451", "revid": "767487", "url": "https://it.wikipedia.org/wiki?curid=239451", "title": "La sfinge (film 1933)", "text": "La sfinge (\"The Sphinx\") \u00e8 un film del 1933 diretto da Philip Rosen (o Phil Rosen) e, non accreditato, Wilfred Lucas.\nProduzione.\nIl film fu prodotto da Albert S. Rogell per la Monogram Pictures.\nDistribuzione.\nDistribuito dalla Monogram Pictures, il film usc\u00ec nelle sale cinematografiche USA il 1\u00ba giugno 1933."}
{"id": "239453", "revid": "767487", "url": "https://it.wikipedia.org/wiki?curid=239453", "title": "La signora delle camelie (film 1915 Baldassarre Negroni)", "text": "La signora delle camelie \u00e8 un film del 1915 diretto da Baldassarre Negroni, e interpretato da Hesperia.\nIl film venne realizzato in gran segreto durante la contemporanea lavorazione di \"Rugiada di sangue\" (diretto sempre da Baldassarre Negroni e con gli stessi attori) per battere in uscita l'analogo film con Francesca Bertini. L'uscita del film provoc\u00f2 un processo tra le due case di produzione sul diritto d'autore (la causa fu la prima su tale argomento in cinematografo).\nLa prima visione romana si svolse il 12 agosto 1915."}
{"id": "239454", "revid": "767487", "url": "https://it.wikipedia.org/wiki?curid=239454", "title": "La signora dalle camelie (film 1934)", "text": "La signora dalle camelie (\"La Dame aux cam\u00e9lias\") \u00e8 un film del 1934 diretto da Fernand Rivers sotto la supervisione di Abel Gance che appare anche come produttore della pellicola."}
{"id": "239455", "revid": "438678", "url": "https://it.wikipedia.org/wiki?curid=239455", "title": "La sonnambula (film 1941)", "text": "La sonnambula \u00e8 un film del 1941, diretto dal regista Piero Ballerini."}
{"id": "239456", "revid": "767487", "url": "https://it.wikipedia.org/wiki?curid=239456", "title": "La sonnambula (film 1952)", "text": "La sonnambula \u00e8 un film-opera del 1952, diretto dal regista Cesare Barlacchi, tratto dall'opera lirica omonima di Vincenzo Bellini."}
{"id": "239457", "revid": "438678", "url": "https://it.wikipedia.org/wiki?curid=239457", "title": "La sottile linea rossa (film 1964)", "text": "La sottile linea rossa (\"The Thin Red Line\") \u00e8 un film del 1964 diretto da Andrew Marton.\nTrama.\nNel 1942 una compagnia di soldati USA sta per sbarcare sull'isola di Guadalcanal. Mentre il colonnello Tall ed il capitano Stone pianificano l'invasione dell'isola, il soldato Doll ruba una pistola ad un commilitone di un'altra compagnia. Il sergente Welsh inizia a sospettare di Doll e della sua condotta, rimproverandolo beffardamente, ma il capitano Stone, che assiste al battibecco, interviene richiamando Welsh ed invitandolo ad essere meno severo, \u00e8 qui che, dopo essersi congedato da Welsh, Stone afferma \"c'\u00e8 solo una sottile linea rossa tra il senno e la follia\". Giunto sull'isola con la sua compagnia, Stone, viene nuovamente convocato dal colonnello Tall, il quale gli illustra la missione e gli spiega la sua importanza per poi interrogarlo duramente su quanto si senta veramente pronto ad entrare in azione ed a sacrificare i suoi uomini.\nIntanto i soldati Doll, Fife e Mazzi si avventurano nei boschi e rinvengono una fossa comune piena di cadaveri decomposti, \u00e8 qui che, dopo essere rimasti sconvolti dalla vista della fossa, il sergente Welsh li raggiunge e, per scherzo, fa credere loro di essere caduti in un agguato da parte dei soldati giapponesi. Doll malsopporta lo scherzo di Welsh e soprattutto la sua idea di far saltare in aria la fossa, dunque si allontana da solo per non averlo pi\u00f9 vicino a s\u00e9, ma \u00e8 qui che, isolato dal resto del gruppo, cade in un vero agguato di un soldato giapponese che degenerer\u00e0 in una lotta corpo a corpo nella quale, per\u00f2, avr\u00e0 la meglio. La vista del soldato giapponese, strangolato dalle sue stesse mani, ha sconvolto l'animo di Doll e il rimorso lo tormenta anche di notte. Il mattino seguente la compagnia prosegue la conquista di Guadalcanal cadendo nelle trappole dei cecchini giapponesi appostati sugli alberi, Doll, in preda al panico, sfiora molte volte la morte arrischiandosi tra gli acquitrini della zona.\nIl capitano Stone, intanto, inizia a scoraggiarsi, dando ragione a sospetti di Tall sulla sua incompetenza. Doll, per mettere a tacere il terrore che lo sta lentamente conquistando, si avventura, assieme ad un compagno, nel rischioso attraversamento di una pozzanghera e, nascosto dietro un tronco galleggiante, lancia contro il nemico una mezza dozzina di granate affastellate con degli stracci, aprendo un varco per l'intera compagnia. In un'operazione bellica successiva, la compagnia si ritrova a dover oltrepassare una vallata ostruita da del filo spinato, i soldati decidono di mandare due di loro gi\u00f9 per la valle a tranciare il filo, mandando Mazzi in avanscoperta con un paio di tenaglie. Questi per\u00f2 cade tragicamente in una trappola: il filo spinato era collegato a delle mine e l'artificio si sarebbe innescato non appena il filo fosse stato tagliato. Welsh turbato dalle urla dell'agonizzante Mazzi corre fra le raffiche di mitra giapponesi per portargli della morfina, Stone, intanto disubbidisce a Tall che via radio gli ordina di mandare i suoi uomini gi\u00f9 per la vallata, malgrado le mine. Welsh di scegliere Doll per attraversare le scogliere laterali. Sulle scogliere Welsh e Doll, mentre assicurano una fune per permettere al resto della compagnia di attraversare la zona facilmente, diventano bersaglio dei cecchini. Doll per schivare i proiettili fa cadere gi\u00f9 nella vallata alcuni massi i quali, a loro volta, fanno esplodere le mine, rendendo la zona innocua ed attraversabile.\nUna volta attraversata la vallata la compagnia giunge al quartier generale dei giapponesi, qui dopo un cruento combattimento gli americani, cogliendo di sorpresa i nemici, avviano un veicolo militare senza conducente e carico di esplosivo verso il loro rifugio, distruggendolo. Durante le feste dei soldati per il successo nella battaglia, Stone viene convocato presso la base operativa da Tall, il quale lo solleva dal comando perch\u00e9 lo giudica \"troppo buono\". La sera gli americani festeggiano la conquista della base nemica, ma alcuni giapponesi, nascostisi nei sotterranei, aprono il fuoco, cogliendoli di sorpresa, la risposta della controparte americana ha successo, ma solo grazie ad un colpo di fortuna, e lo stesso Doll inizia a scaricare senza piet\u00e0 la mitragliatrice anche contro soldati ormai inermi. Le perdite sono comunque considerevoli da entrambe le parti e, alla vista dei cadaveri, Welsh e Doll si accusano reciprocamente degenerando in una rissa.\nIl mattino seguente, quando la battaglia di Guadalcanal volge ormai al termine, la compagnia giunge ai piedi di una collina nelle cui caverne si sono defilati gli ultimi giapponesi rimasti. Ancora una volta Doll viene sopraffatto dalla paura, ma questa volta Welsh, invece che schernirne il comportamento, cerca, a suon di rimproveri, di dissuaderlo dall'essere tanto incosciente, Doll non lo ascolta e, di sua iniziativa si arrampica su per la collina e raggiunge uno degli accessi alle caverne. Qui, Doll lancia una corda per permettere ai suoi commilitoni di accedere alle caverne e si addentra da solo. Il resto compagnia, compreso Welsh, giunge all'interno delle caverne e, durante il combattimento, un proiettile colpisce una cassetta esplosiva, avviando cos\u00ec una reazione a catena che porta all'esplosione di tutti gli ordigni presenti, decimando sia le forze statunitensi che quelle giapponesi. \u00c8 la vista di una tale carneficina, che fa s\u00ec che il senno del sopravvissuto Doll, passi dall'altra parte della \"sottile linea rossa\" ed inizi a sparare con la mitragliatrice su qualunque altro sopravvissuto si muova vicino a lui, amico o nemico. \u00c8 solo dopo che Doll ha esaurito tutte le munizioni che Welsh gli si avvicina per parlargli, ma un giapponese che si era finto morto si solleva da terra per sparare Doll alle spalle e Welsh, pur di difenderlo, si piazza fra i due venendo colpito mortalmente. Doll, come era solito fare lo stesso Welsh ai cadaveri dei compagni, prende la piastrina dal cadavere di Welsh e gliela mette in bocca."}
{"id": "239461", "revid": "767487", "url": "https://it.wikipedia.org/wiki?curid=239461", "title": "La spia (film 1931)", "text": "La spia (\"The Spy\") \u00e8 un film del 1931 diretto da Berthold Viertel.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, usc\u00ec nelle sale cinematografiche USA il 26 aprile 1931."}
{"id": "239462", "revid": "767487", "url": "https://it.wikipedia.org/wiki?curid=239462", "title": "La spia (film 1952)", "text": "La spia (\"The Thief\") \u00e8 un film del 1952 diretto da Russell Rouse, con protagonista Ray Milland.\nParticolarit\u00e0 del film \u00e8 l'assenza totale di dialoghi; sono udibili solo i suoni ambientali e i versi dei personaggi.\nTrama.\nUn solitario scienziato statunitense collabora in segreto con gli agenti di una potenza straniera, ai quali consegna informazioni riservate, da lui sottratte al proprio Paese.\nTormentato dai sensi di colpa, soffre anche di ansia e claustrofobia nelle attese snervanti vicino al telefono, che squilla per avvertirlo degli incontri a cui recarsi.\nNon potendone pi\u00f9, decide infine, dopo aver involontariamente causato la morte di un uomo che lo inseguiva, di abbandonare l'attivit\u00e0 di spia e di costituirsi alle autorit\u00e0, nonostante gli fossero stati forniti dei documenti falsi per espatriare.\nCritica.\n\"Il Morandini\" commenta: \u00ab\u00c8 un film sonoro, ma senza una parola di dialogo. Sul piano formale \u00e8 tutt'altro che disprezzabile e riesce a raggiungere una innegabile tensione drammatica in pi\u00f9 di una sequenza. R. Milland \u00e8 bravissimo nella sua interpretazione di nevrotico. Scritto da R. Rouse con Clarence Greene, ha i limiti di ogni narrazione imperniata su una scommessa stilistica. Al risultato concorre la suggestiva ambientazione realistica negli esterni di Washington e New York\u00bb.\nRiconoscimenti.\nNel 1952 il National Board of Review of Motion Pictures l'ha inserito nella lista dei migliori dieci film dell'anno."}
{"id": "239463", "revid": "438678", "url": "https://it.wikipedia.org/wiki?curid=239463", "title": "La spia in nero (film 1939)", "text": "La spia in nero (\"The Spy in Black\") \u00e8 un film del 1939, diretto da Michael Powell.\nCon questo film inizia la collaborazione di Michael Powell con il produttore, sceneggiatore e regista Emeric Pressburger.\nTrama.\nNel corso della Prima guerra mondiale il capitano Hardt, comandante dell'U-Boot 29, un sommergibile tedesco, viene incaricato di raggiungere un'isola delle Orcadi per contattare una spia, Fr\u00e4ulein Tiel, la quale appena giunta nell'isola, si cela sotto l'identit\u00e0 della nuova maestra della locale scuola elementare. Tiel ha assunto l'identit\u00e0 di Miss Anne Burnett, una ragazza alla quale era stata appena assegnato quell'incarico e che era in procinto di raggiungere l'isola, rapita poi da agenti tedeschi.\nLoro compito \u00e8 quello di ricevere i piani segreti della Royal Navy, tramite un ufficiale inglese traditore, l'ex comandante Ashington, degradato per demerito (ubriachezza al comando), e trasmetterli agli U-Boot tedeschi, che saranno cos\u00ec in grado di affondare quindici navi nemiche di stanza a Scapa Flow.\nIl capitano Hardt raggiunge quindi di notte l'isola con il suo sommergibile e sbarca a terra con una piccola imbarcazione. Qui viene accolto da Fr\u00e4ulein Tiel, la quale lo alloggia nella villetta adiacente alla scuola, in cui ella stessa abita. Il capitano si sente attratto dalla giovane e graziosa spia, ma ella mantiene le distanze con un comportamento rigido e severo. Il mattino dopo sopraggiunge Ashington che fa la conoscenza con Hardt ed inizia a trasmettergli importanti informazioni segrete, che egli dice di reperire dal suo ignaro fratello, comandante di una unit\u00e0 navale britannica.\nIl piano sembra quasi andare a monte quando il fidanzato di Anne Burnett, il reverendo John Harris, arriva inaspettatamente nell'isola a trovare la sua promessa sposa; egli mentre si dirige verso la scuola, incontra il locale reverendo, Hector Matthews con la moglie, e questi, felici dell'incontro, lo invitano con la sua fidanzata a cena da loro la sera stessa.\nLe spie riescono comunque a catturare Harris e ad imbavagliarlo, ma a sera tarda arriva Matthews visibilmente irritato, per sapere la ragione per cui i due fidanzati non si sono presentati a cena. Tiel con uno stratagemma, dicendo che Harris \u00e8 stato colto da una improvvisa febbre, riesce a tranquillizzare il reverendo e a mandarlo via. Nei giorni che seguono, Tiel, dapprima insofferente e scostante alle pur garbate \"avances\" del capitano Hardt, inizia ad apprezzare il carattere e la personalit\u00e0 dell'uomo, pur continuando a mantenere con questo un comportamento severo e disciplinato. Hardt, invaghitosi ormai dell'affascinante ragazza, le promette che, a missione ultimata, la porter\u00e0 con s\u00e9 sul suo U-Boot e di l\u00ec a Berlino dove avr\u00e0 tutti gli onori dall'alto comando tedesco.\nAshington comunica infine a Hardt i piani definitivi sui movimenti della flotta britannica e questo, convinto e fiducioso della veridicit\u00e0 di questi, concordato un appuntamento con il suo sommergibile, li trasmette ai suoi uomini. Tornando a casa il comandante tedesco ha per\u00f2 un'amara sorpresa; infatti, non visto, ascolta Tiel che conversa segretamente con Ashington: gli inglesi sono pienamente consapevoli della presenza di Hardt sull'isola e la sua missione e i suoi contatti sono con agenti britannici: Ashington \u00e8 infatti il comandante Blacklock, e Fr\u00e4ulein Tiel \u00e8 Jill, sua moglie.\nMentre Jill si prepara a lasciare l'isola con il traghetto, Blacklock torna a casa per arrestare Hardt, ma questo nel frattempo si \u00e8 travestito da reverendo con gli abiti dell'ancora imbavagliato reverendo Harris e riesce a salire a bordo della nave su cui, oltre a Jill, vi sono numerosi civili, con donne e bambini, e otto militari tedeschi fatti prigionieri degli inglesi.\nBlacklock intanto informa il suo comandante della fuga di Hardt, e rivela che gli inglesi avevano appreso del piano, perch\u00e9, anche se la vera Miss Burnett era stata rapita e poi gettata in mare dagli agenti tedeschi, questa era fortunatamente sopravvissuta nella caduta ed era stata salvata da una motovedetta inglese di passaggio, informando poi il comando britannico dell'isola.\nSul traghetto intanto Hardt, tolti gli abiti da reverendo e indossati quelli da ufficiale della Kriegsmarine, incontra nella plancia Jill comunicandole di aver scoperto il suo doppio gioco, poi riesce a liberare i prigionieri tedeschi ed a prendere il comando della nave, che viene per\u00f2 intercettata dal suo stesso sommergile, l'U-Boot 29, il cui primo ufficiale Schuster d\u00e0 ordine di emergere e colpire a cannonate la motonave.\nHardt tenta freneticamente di segnalare ai suoi uomini del sommergibile la sua presenza sul traghetto, ma \u00e8 troppo tardi, alcune bordate colpiscono la motonave che inizia a imbarcare acqua.\nImprovvisamente sopraggiungono le navi da guerra inglesi, allertate da Blacklock, l'U-Boot cerca frettolosamente di immergersi ma viene colpito da bombe di profondit\u00e0 ed esplode. Intanto, sul traghetto che sta affondando, il capitano e il suo equipaggio mettono in salvo sulle scialuppe di salvataggio i civili, le donne e i bambini.\nHardt, rimasto solo a bordo, si rende conto che tutto \u00e8 ormai perduto, il suo sommergibile \u00e8 stato affondato ed egli, pur non essendo il traghetto la sua nave, decide di affondare con esso.\nLa missione \u00e8 finita e Jill pu\u00f2 finalmente riabbracciare suo marito, non senza una punta di tristezza per la fine del comandante Hardt.\nProduzione.\nIl film fu prodotto dalla London Film Productions e dalla Harefield, ovvero la Irving Asher Productions. Venne girato alle Isole Orcadi, seconda visita di Powell alle isole scozzesi dopo \"Ai confini del mondo\" del 1937.\nDistribuzione.\nLa Columbia Pictures Corporation distribu\u00ec la pellicola nel Regno Unito il 30 ottobre, dopo una prima presentazione londinese il 15 marzo 1939. Sempre nello stesso anno, il film era uscito in Danimarca (21 agosto), nei Paesi Bassi (22 settembre), negli Stati Uniti (5 ottobre a New York e 7 ottobre in sala). Nel 1940, fu distribuito in Francia (13 marzo), in Australia (in aprile), in Messico (3 maggio). In Portogallo, dove usc\u00ec il 10 giugno 1942, prese il titolo \"O Espi\u00e3o Negro\". In Belgio, fu presentato a Bruxelles il 27 aprile 1945 e, in Francia, ne venne fatta una riedizione distribuita il 13 gliugno 1946, mentre in Spagna usc\u00ec a Madrid il 17 febbraio 1947 come \"El esp\u00eda negro\".\nRiconoscimenti.\nNel 1939 il National Board of Review of Motion Pictures l'ha inserito nella lista dei migliori dieci film dell'anno."}
{"id": "239464", "revid": "767487", "url": "https://it.wikipedia.org/wiki?curid=239464", "title": "La spia in nero (film 1961)", "text": "La spia in nero (\"The Cat Burglar\") \u00e8 un film del 1961 diretto da William Witney.\nProduzione.\nIl film fu prodotto dalla Robert E. Kent Productions (con il nome Harvard Film Corp.)\nDistribuzione.\nDistribuito dall'United Artists, usc\u00ec nelle sale cinematografiche USA nel luglio 1961. In Svezia, il film fu distribuito il 9 aprile 1962 con il titolo \"Farliga papper\"."}
{"id": "239465", "revid": "767487", "url": "https://it.wikipedia.org/wiki?curid=239465", "title": "La spiaggia (film 1954)", "text": "La spiaggia \u00e8 un film del 1954, diretto da Alberto Lattuada ed interpretato da Martine Carol, Raf Vallone, Valeria Moriconi e Mario Carotenuto.\nTrama.\nDecisa a recarsi in Liguria con la figlioletta Caterina per una breve vacanza estiva, Anna Maria Mentorsi (che \u00e8 in realt\u00e0 una prostituta), sul treno che la conduce in riviera viene convinta da un simpatico signore (il quale in seguito si riveler\u00e0 essere il sindaco di Pontorno) a non scendere a Terrazzi, come aveva intenzione di fare in un primo tempo, ma ad alloggiare appunto nella cittadina di Pontorno. Creduta una vedova perbene, \u00e8 dapprima accettata dalla buona societ\u00e0, dagli altri clienti dell'Hotel Palace e dai frequentatori del relativo stabilimento balneare, ma quando si scopre il suo mestiere, le si fa il vuoto intorno. Il sindaco Silvio cerca di aiutarla, ma non ha potere sufficiente per contrastare l'ipocrisia ed il perbenismo. L'unica soluzione per Anna Maria sembra quella di accompagnarsi al miliardario locale Chiastrino, invidiato ed adulato da tutti.\nProduzione.\nIl soggetto del film prendeva spunto da un fatto vero, accaduto agli albori degli anni cinquanta in una spiaggia \"chic\" di Alassio (provincia di Savona), nella Liguria di ponente. Alcuni villeggianti avevano riconosciuto in una frequentatrice dello stabilimento balneare una prostituta, che quindi era stata ripudiata, evitata come se fosse un'appestata, dai vicini di ombrellone e di cabina. Qualcuno, forse lo stesso Lattuada o il produttore Goffredo Lombardo della Titanus, venne a conoscenza di questo potenziale soggetto, il quale fin\u00ec quindi nelle mani di Rodolfo Sonego. Almeno questa \u00e8 una delle versioni della storia. Sonego, che era un simpatico \"contaballe\", ne raccont\u00f2 una volta una variante, assai poco attendibile, che vedeva proprio lui in persona incontrare ad Alassio la vera protagonista della vicenda, in lacrime, alla quale lo sceneggiatore prometteva \u00abVedrai, ti vendicher\u00f2. Scriver\u00f2 un film sulla tua storia! \u00bb.\nLa prima versione del soggetto s'intitolava \"L'isola\", giacch\u00e9 in un primo momento Sonego aveva pensato di ambientare la storia sull'isola di Ischia (anche perch\u00e9, inizialmente, il film avrebbe dovuto essere prodotto da Rizzoli, che stava molto investendo sul turismo dell'isola). Poi per\u00f2, non se ne fece nulla, e il tutto pass\u00f2 nelle mani di Alberto Lattuada, che decise di andarlo a girare nella Liguria di ponente, in provincia di Savona (si vedano pi\u00f9 avanti le informazioni pi\u00f9 precise inerenti alle location), una trentina di chilometri di distanza dal paese (Alassio) dove era avvenuto il fatto che aveva ispirato il copione. Va inoltre puntualizzato che il film fu quasi interamente scritto da Sonego (con la sotto citata collaborazione di Spaak per alcune battute), giacch\u00e9 gli altri due sceneggiatori accreditati, Lattuada e Luigi Malerba, ben poco si occuparono dello script.\nAllo script collabor\u00f2 anche Charles Spaak, famoso sceneggiatore d'oltralpe, padre di Catherine Spaak. Istituzione del cinema francese dell'epoca, Spaak si limit\u00f2 ad impreziosire la sceneggiatura con alcune battute aforistiche. Come quella che pronuncia Chiastrino dopo aver premiato, nella sequenza della gara di castelli di sabbia, il castello di Caterina: \u00ab \u00c8 il meno bello... Ma i bambini debbono abituarsi all'ingiustizia... e il pi\u00f9 presto possibile! \u00bb. Sonego si ricorder\u00e0 di questa battuta quando scriver\u00e0 la sceneggiatura di un altro film, \"Il vigile\" con Alberto Sordi, e la riutilizzer\u00e0 a suo modo: nella scena del processo che contrappone il vigile Otello Celletti (Alberto Sordi) al sindaco (Vittorio De Sica), Otello compie un vigliacco voltafaccia ritrattando quanto aveva sino ad allora sostenuto. Suo figlio commenta: \u00abPer\u00f2 \u00e8 un'ingiustizia... \u00bb, e la madre (Marisa Merlini) aggiunge: \u00ab\u00c8 meglio che t'abitui da piccolo alle ingiustizie, perch\u00e9 poi da grande, non te c'abitui pi\u00f9\u00bb.\n\"La spiaggia\" fu uno dei primissimi film in Ferraniacolor, ma non il secondo in assoluto dopo \"Tot\u00f2 a colori\" (1952), come sostenuto da molti: presumibilmente fu il terzo o il quarto - Mario Craveri, il direttore della fotografia, fece dei piccoli miracoli di tecnica con un sistema di colore che era tutt'altro che facile da usare. Alcune sequenze furono addirittura girate di notte - per evitare curiosi e turisti - utilizzando enormi riflettori che funzionavano con gruppi elettrogeni ed emettevano una luce di tipo solare. Curiosamente, quando in anni recenti la Rai ha trasmesso il film, ha mandato in onda una copia in bianco e nero.\nGli interpreti.\nMartine Carol \u00e8, all'epoca (primi-anni cinquanta), l'attrice francese sexy di moda (la stella di Brigitte Bardot inizier\u00e0 a brillare solo dal 1956). Martine ha interpretato eroine quali Caroline Ch\u00e9rie e Lucrezia Borgia in pellicole, come le ha definite , di un \u00abcauto erotismo di lusso sapientemente amministrato\u00bb. Ne \"La spiaggia\" viene doppiata da Dhia Cristiani.\nOltre ad attori noti come la Carol, Raf Vallone, Mario Carotenuto, Valeria Moriconi, Carlo Romano, Enrico Glori, Clelia Matania ed altri, nel film vi sono alcune curiose presenze - come il regista Marco Ferreri in una particina - e molti interpreti sconosciuti. Il misterioso \"Carlo Bianco\", per esempio, era in realt\u00e0 un nobile decaduto, Wassili D'Angi\u00f2, che adott\u00f2 appunto tale pseudonimo (anche se poi, nei titoli di testa, Lattuada fece mettere entrambi i nomi, Carlo Bianco e Wassili D'Angi\u00f2, generando una certa confusione e facendo cos\u00ec pensare che fossero due attori distinti, quando invece si trattava della stessa persona).\nL'anziano pescatore \"Maso\" (Tommaso \"Maso\" Cerisola) non era neppure lui un attore professionista, ma piuttosto un personaggio caratteristico del luogo. Anche il cameriere coi baffetti e il bagnino erano un vero cameriere dell'Hotel Palace (Giovanni Bonasera) e l'effettivo bagnino (Ugo Garzoglio) dello stabilimento balneare antistante l'hotel.\nLuoghi delle riprese.\nEscludendo la sequenza iniziale girata nella stazione centrale di Milano, va precisato che in Liguria non esistono due paesi chiamati \"Pontorno\" e \"Terrazzi\". Lattuada ha creato un paese rivierasco di pura fantasia, che ha chiamato \"Pontorno\", assemblando col montaggio scorci di alcune cittadine balneari della provincia di Savona: Spotorno, Finale Ligure, Varigotti e Noli.\nDistribuzione.\nGirata nell'estate del 1953, in 82 giorni di riprese, la pellicola venne distribuita in Italia il 25 febbraio 1954. Nel 2001 il film \u00e8 stato restaurato e parzialmente restituito alla bellezza degli originali colori Ferrania.\nTitoli e date di distribuzione all'estero:\nLa critica.\nHa detto il regista Lattuada a proposito del film:\nIl film \u00e8 stato selezionato tra i 100 film italiani da salvare."}
{"id": "239466", "revid": "767487", "url": "https://it.wikipedia.org/wiki?curid=239466", "title": "La spiaggia (film 1999)", "text": "La spiaggia \u00e8 un film italiano del 1999 diretto da Mauro Cappelloni."}
{"id": "239467", "revid": "889336", "url": "https://it.wikipedia.org/wiki?curid=239467", "title": "Marion Jones", "text": "\u00c8 stata campionessa mondiale dei 100 metri piani ad e a . \u00c8 titolare di doppia nazionalit\u00e0: statunitense e del Belize, paese originario della madre.\nBiografia.\nCarriera sportiva.\nAtleta sia di basket che di atletica, dapprima si concentr\u00f2 sulla pallacanestro e gioc\u00f2 nel North Carolina vincendo il titolo nazionale NCAA femminile nel 1994 (era il playmaker titolare della squadra). Dopo aver perso il posto nella nazionale olimpica per i Giochi olimpici del 1996 di Atlanta, a causa di una frattura al piede, decise di dedicarsi completamente all'atletica.\nVinse il suo primo titolo internazionale ai Campionati del mondo di atletica leggera di Atene nel 1997 diventando campionessa del mondo nei 100 metri piani e nella staffetta 4\u00d7100 metri. Nello stesso torneo si piazz\u00f2 decima nel salto in lungo.\nNel 1998 vinse il \"jackpot\" della IAAF Golden League rimanendo imbattuta in tutte le gare dell'anno. Stabil\u00ec nello stesso anno nelle due finali di Coppa del mondo il terzo tempo assoluto mondiale di sempre sui 100\u00a0m (10\"65) ed il secondo sui 200\u00a0m (21\"62). Inoltre risult\u00f2 la migliore delle liste annuali nel salto in lungo con la misura di 7,31\u00a0m, realizzata due volte nel corso della stagione. Nonostante questo nella finale di Coppa del mondo dovette inchinarsi alla regina della specialit\u00e0, Heike Drechsler.\nNel 1999, tent\u00f2 di vincere quattro titoli ai Mondiali di Siviglia, ma si infortun\u00f2 durante le semifinali dei 200 metri piani, dopo aver vinto l'oro nei 100 metri ed il bronzo nel salto in lungo.\nVinse 5 medaglie olimpiche nel 2000 a Sydney: 3 d'oro (100\u00a0m, 200\u00a0m e staffetta 4\u00d7400\u00a0m) e 2 di bronzo (salto in lungo e staffetta 4\u00d7100\u00a0m). Nel 2001 ai Mondiali di Edmonton, la sconfitta bruciante sui 100\u00a0m inflittale da \u017danna Pintusevy\u010d-Blok, non le imped\u00ec di vincere l'oro sia nei 200 metri, sia nella staffetta 4\u00d7100 metri. Quest'ultima vittoria venne successivamente revocata a causa della presenza nel quartetto di Kelli White, squalificata per doping nel 2003 con effetti anche retroattivi.\nAbbandona temporaneamente l'attivit\u00e0 nel 2003 per la nascita del figlio. Si ripresenta alle gare nel 2004 per partecipare ai Giochi olimpici di Atene, ma torna negli Stati Uniti senza medaglie. Nell'ottobre del 2007, dopo aver annunciato pubblicamente di aver fatto uso di sostanze dopanti in vista della preparazione ai Giochi olimpici di Sydney, Marion Jones - su pressione del Comitato Olimpico degli Stati Uniti e della IAAF (massimo organismo di Atletica) - restituisce gli allori vinti all'Olimpiade australiana. Il 23 novembre 2003 la IAAF decide di annullare anche i risultati ottenuti in staffetta (oltre a quelli individuali) a partire dal 1\u00ba settembre 2000.\nLa vicenda BALCO ed il ritiro.\nL'agenzia anti-doping americana investig\u00f2 su Marion Jones per un possibile uso di droga, in relazione allo scandalo legato alla BALCO (Bay Area Laboratory Co-Operative), una industria farmaceutica americana. Il 3 dicembre 2004 Victor Conte, il fondatore della BALCO, apparve in un'intervista sull'emittente ABC, in cui afferm\u00f2 che Jones fece uso di cinque differenti sostanze illegali per il miglioramento delle prestazioni sportive, prima, dopo e durante i Giochi di Sydney del 2000.\nIl 19 agosto 2006, Marion Jones viene trovata positiva all'eritropoietina (EPO) usata in occasione dei campionati americani dello stesso anno a fine giugno ad Indianapolis. Le controanalisi svolte il 6 settembre 2006 hanno per\u00f2 esito negativo e l'atleta viene prosciolta dall'accusa di doping. Un anno dopo, il 5 ottobre 2007, confessa alla US. District Court di New York di aver fatto uso a partire dal 1999 di sostanze dopanti, di aver mentito in riferimento al processo \"BALCO\" ed alla frode bancaria in cui era implicato il suo ex-compagno Tim Montgomery; contemporaneamente annuncia il ritiro dall'attivit\u00e0 agonistica. Tre giorni dopo restituisce le cinque medaglie vinte alle Olimpiadi di Sydney nel 2000.\nIl 12 dicembre 2007, il Comitato Olimpico ufficializza la cancellazione dei risultati dell'atleta dall'albo ufficiale sino al 2004 a partire dalle Olimpiadi di Sydney; a questo si aggiunge la richiesta della restituzione dei premi in denaro ottenuti dalla Jones in quel periodo (circa un milione di dollari).\nIn data 11 gennaio 2008 viene condannata a sei mesi di carcere per aver mentito al giudice riguardo all'uso di sostanze dopanti. La stessa ha svolto per punizione quattrocento ore di lavori socialmente utili.\nRitorno nello sport.\nFinita di scontare la condanna nel settembre 2008, a partire dall'ottobre 2009 Marion Jones lavora sulla sua forma fisica con lo staff delle San Antonio Silver Stars, squadra WNBA, in vista di un possibile esordio nella pallacanestro professionistica femminile. Il coach delle Silver Stars Dan Hughes conferma la notizia.\nLa Jones gi\u00e0 nel 2003 era stata scelta nel draft WNBA dalle Phoenix Mercury, ma allora non aveva considerato un ritorno al suo primo sport. Il 10 marzo 2010 diventa ufficiale il suo approdo nella lega professionistica femminile americana: Marion firma un contratto annuale al minimo salariale con le Tulsa Shock, con cui giocher\u00e0 la stagione WNBA 2010. Nella prima uscita stagionale, Marion Jones gioca per tre minuti e diciannove secondi, chiudendo la propria prestazione senza segnare. Le Shock perdono 80-74 contro le Minnesota Lynx. Alla fine della sua prima stagione WNBA Marion fa registrare le medie di 3.4 punti, 1.6 rimbalzi e 0.6 assist a partita.\nIl 22 luglio 2011 viene licenziata dalla squadra delle Tulsa Shock: la Jones ringrazia il team per la possibilit\u00e0 datale e spera di trovare un'altra squadra per continuare a giocare nella WNBA.\nVita privata.\nMarion Jones spos\u00f2 il lanciatore del peso Cottrell J. Hunter (campione mondiale a Siviglia 1999), che nel 1998 era allenatore all'Universit\u00e0 della Carolina del Nord. Hunter fu squalificato dalle Olimpiadi di Sydney dopo esser risultato positivo al nandrolone. I due divorziarono nel 2001.\nConvola in seconde nozze con il velocista Tim Montgomery, allora primatista mondiale dei 100\u00a0m. Successivamente alla vicenda \"BALCO\" che investe in primis il marito, Jones divorzia una seconda volta nonostante abbia avuto da Tim un figlio, Tim Montgomery Jr.\nNel febbraio del 2007 si sposa con il velocista barbadiano Obadele Thompson, medaglia di bronzo nei 100\u00a0m piani ai Giochi olimpici di Sydney del 2000, da cui ha avuto due figli."}
{"id": "239468", "revid": "438678", "url": "https://it.wikipedia.org/wiki?curid=239468", "title": "La sposa (film 1958)", "text": "La sposa \u00e8 un film del 1958 scritto, sceneggiato e interpretato da Natale Montillo; e diretto da Natale Montillo ed Edmondo Lozzi.\nI principali interpreti sono Ir\u00e8ne Tunc e Carlo Giuffr\u00e9. Il lungometraggio \u00e8 stato girato a Santa Maria la Carit\u00e0 e Castellammare di Stabia.\nTrama.\nUna donna uccide un'altra in un incidente d'auto e scopre che il marito della vittima \u00e8 il suo primo amore che aveva perso di vista. Si riallaccia l'amicizia che termina in un matrimonio, ma ci vorranno un tentativo di suicidio e un atto eroico perch\u00e9 la figlia di primo letto accetti la matrigna."}
{"id": "239469", "revid": "1878557", "url": "https://it.wikipedia.org/wiki?curid=239469", "title": "Cantone di Alajuelita", "text": " \nIl cantone di Alajuelita \u00e8 un cantone della Costa Rica facente parte della provincia di San Jos\u00e9.\nLa popolazione urbana \u00e8 dell'86,5%. Confina a nord con San Jos\u00e9, a est con Desamparados, a sud con Aserr\u00ed e Acosta e a ovest con Escaz\u00fa.\nIn epoca precolombiana la zona era abitata dagli indigeni del gruppo \"Huetares\". \nIl cantone di Alajuelita \u00e8 stato istituito con legge il 4 giugno 1909. L'acquedotto pubblico fu inaugurato nel 1912 e la rete di illuminazione elettrica nel 1916. La croce di ferro, alta 26 metri, che domina l'abitato dal \"Cerro San Miguel\", fu costruita nel 1933.\nL'economia del cantone \u00e8 basata sul commercio, i servizi, la piccola industria manifatturiera, l'agricoltura.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "239471", "revid": "767487", "url": "https://it.wikipedia.org/wiki?curid=239471", "title": "La stazione (film 1952)", "text": "La stazione \u00e8 un film del 1952 diretto da Valerio Zurlini.\nNon c'\u00e8 una trama vera e propria della pellicola, che vuole essere semplicemente la rappresentazione agli occhi di un comune osservatore della vita che si svolge all'interno della appena inaugurata Stazione Termini di Roma che agli inizi degli anni cinquanta, quando l'Italia, dopo le rovine lasciate dalla guerra, era nella fase della ricostruzione. La stazione nelle sue moderne linee architettoniche rappresentava la nascita di uno spirito nuovo, di una nuova et\u00e0 della storia italiana e non a caso fu spesso oggetto di narrazioni cinematografiche e letterarie.\nLa stessa operosa attivit\u00e0 che caratterizzava il popolo italiano in quel periodo Zurlini la vede simboleggiata nelle strutture ferroviarie e nella varia umanit\u00e0 che alle prime luci dell'alba attende tranquillamente di partire nella galleria monumentale della stazione dove si aggirano gli immutabili personaggi di militari, di suore, di ansiosi viaggiatori immersi in un clima sospeso, rotto alla fine, come una liberazione, dall'arrivo del treno.\nIl documentario, che \u00ab...fu il primo esempio in assoluto di cinema verit\u00e0, in anticipo di molti anni sulla nascita di questo stile\u00bb, anticipa di poco il film \"Stazione Termini\" di Vittorio De Sica, una produzione americana alla maniera hollywoodiana che si scontrava con lo stile neorealista del regista. Il film, come ha dichiarato lo stesso Zurlini, non ha niente in comune, se non il luogo delle riprese, con il suo documentario, con cui egli voleva definire \u00abquella fase di passaggio...e di conflitti tra vecchio e nuovo nel cinema, nel costume e nella psicologia sociale\u00bb."}
{"id": "239472", "revid": "767487", "url": "https://it.wikipedia.org/wiki?curid=239472", "title": "La stazione (film 1990)", "text": "La stazione \u00e8 un film del 1990 diretto da Sergio Rubini. Si tratta della versione cinematografica dell'omonimo lavoro teatrale di Umberto Marino, modellato sulla figura e sulle caratteristiche dell'allora giovane Sergio Rubini.\nTrama.\nIl timido capostazione Domenico vive da solo nella sua piccolissima postazione, quasi isolato nella campagna pugliese.\nLa sua vita \u00e8 fatta di orologi, campanelle e treni e ormai della sua sede sa tutto. Anche che il pesante portello di una scansia si aprir\u00e0 immancabilmente sempre alla stessa ora, sollecitato dalle vibrazioni del rapido di passaggio.\nMa una notte questa routine si spezza: nella stazione piomba una giovane e bella donna, a piedi, sconvolta. \u00c8 fuggita da una villa poco lontano dove, durante una festa, il suo compagno ubriaco ha incominciato a maltrattarla.\nLo stesso uomo arriva poco dopo a recuperare la sua compagna. Ma ne nasce una lite, il piccolo capostazione per difendere la donna (che gli piace moltissimo) vince la sua timidezza e lo mette alla porta. Il violento uomo arriva ad assediare la piccola stazione, sbarrata, cercando addirittura di darle fuoco e penetra all'interno. Ormai furente, sta per picchiare selvaggiamente sia il capostazione che la donna. Ma Domenico, con l'aiuto del portellone della scansia, vincer\u00e0 l'impari lotta.\nTra lui e la donna si \u00e8 ormai creata una tensione, una attrazione che prelude a ben altro. Ma le differenze sociali sono troppe, ed i due si divideranno.\nProduzione.\nDopo due anni di tourn\u00e9e nazionale Sergio Rubini, che aveva ottenuto un personale successo come protagonista della \"pi\u00e8ce\", riusc\u00ec a trasferire il progetto su pellicola, assumendosi l'onere della regia e confermando il cast teatrale (Margherita Buy, all'epoca sua compagna, ed Ennio Fantastichini).\nA corollario del cast (la trama, nata per il teatro, ruota ovviamente intorno ai tre protagonisti) molti professionisti pugliesi in piccolissimi ruoli.\nIl film, \"autobiografico\", fu girato quasi interamente in Puglia, all'interno della stazione di San Marco in Lamis delle \"Ferrovie del Gargano\". Alcune scene sono ambientate nel paese natale di Rubini, Grumo Appula, ed altre tra Apricena e Foggia.\nAccoglienza.\nI risultati al botteghino furono molto incoraggianti. Tuttavia chi vide la versione teatrale continu\u00f2 a preferire il finale originale di Umberto Marino (la ricca Buy lascia il deluso capostazione Rubini, che l'ha salvata, concedendogli solo un rapido bacio sulla punta delle labbra), a quella cinematografica (\u00e8 Rubini a mettere la Buy sul treno, quindi a sancire l'abbandono, con una trasformazione di carattere che rasenta, pur evitandolo, il lieto fine di marca filmica)."}
{"id": "239473", "revid": "767487", "url": "https://it.wikipedia.org/wiki?curid=239473", "title": "La steppa (film 1962)", "text": "La steppa \u00e8 un film del 1962 diretto da Alberto Lattuada."}
{"id": "239475", "revid": "438678", "url": "https://it.wikipedia.org/wiki?curid=239475", "title": "La steppa (film 1977)", "text": "La steppa (\"Step\" \u00e8 un film del 1977 diretto da Sergei Bondarchuk."}
{"id": "239476", "revid": "438678", "url": "https://it.wikipedia.org/wiki?curid=239476", "title": "La stirpe di Caino (film 1949)", "text": "La stirpe di Caino \u00e8 un film del 1949, diretto dal regista Joseph Lerner."}
{"id": "239479", "revid": "767487", "url": "https://it.wikipedia.org/wiki?curid=239479", "title": "La tela del ragno (film 1955)", "text": "La tela del ragno (\"The Cobweb\") \u00e8 un film del 1955 diretto da Vincente Minnelli in CinemaScope. Si ispira al romanzo omonimo scritto un anno prima da William Gibson.\nTrama.\nIl dottor Stewart McIver riceve l'incarico di dirigere una clinica psichiatrica, posto che per molti anni \u00e8 stato l'obiettivo del direttore sanitario dottor Douglas Devanal. Tra i molti pazienti vi sono Steven Holte, un artista con tendenze suicide, e il signor Capp, con tendenze autolesioniste. Il suo lavoro tiene McIver cos\u00ec occupato che sua moglie, Karen, si sente sempre pi\u00f9 frustrata e ignorata. Quando sono necessarie nuove tende per la biblioteca della clinica, l'irascibile e avara Victoria Inch ne ordina di poco attraenti. Karen McIver si offre di acquistare invece un set pi\u00f9 costoso e colorato, ottenendo l'approvazione del presidente del consiglio Regina Mitchell-Smythe, ma senza farlo sapere al marito. Quella che dovrebbe essere una questione insignificante \u00e8 complicata ulteriormente dal fatto che il dottor McIver assegna ai pazienti, soprattutto a Stevie, il compito di progettare e creare loro stessi le nuove tende.\nI rapporti tra il personale della clinica sono complicatissimi. Il dottor Devanal, che ha un problema di alcol, ha avuto una relazione con la sua segretaria Miss Cobb e fa un goffo tentativo anche con la moglie di McIver. McIver comincia a innamorarsi di Meg Rinehart, un membro del suo staff. La signorina Inch ha il segreto proposito di far conoscere il comportamento indecoroso di Devanal alla successiva riunione del consiglio di amministrazione ed \u00e8 incerta se coinvolgere anche McIver, mentre la moglie di Devanal, Edna, crede erroneamente che McIver sia dietro al complotto per screditare suo marito.\nIntanto Stevie Holt si sente psicologicamente abbastanza stabile da andare ad un appuntamento con Sue Brett, un'altra paziente, ma rimane molto turbato quando scopre che le nuove tende sono state installate, non quelle che aveva disegnato lui. In preda a una crisi, scompare; le ricerche iniziano e McIver teme un suicidio. Alla fine Stevie riappare, i coniugi McIver si impegnano a migliorare il loro matrimonio e la signorina Inch decide di non fare nessuna rivelazione. Il dottor Devanal, sollevato che la sua reputazione sia rimasta intatta, decide comunque di presentare le dimissioni al consiglio di amministrazione."}
{"id": "239480", "revid": "767487", "url": "https://it.wikipedia.org/wiki?curid=239480", "title": "La tela del ragno (film 1960)", "text": "La tela del ragno (\"The Spider's Web\") \u00e8 un film del 1960 diretto da Godfrey Grayson.\nTrama.\nMoglie di un diplomatico, Clarissa, trova in una stanza del suo appartamento il cadavere di uno spacciatore. Preoccupata e spaventata che a commettere l'omicidio sia stata sua figlia, Clarissa chiede aiuto a degli amici, che accorsi riescono a nascondere il cadavere, ma la polizia, arrivata dopo una telefonata anonima, riuscir\u00e0 dopo non pochi colpi di scena a risolvere il caso."}
{"id": "239481", "revid": "767487", "url": "https://it.wikipedia.org/wiki?curid=239481", "title": "La tempesta (film 1958)", "text": "La tempesta \u00e8 un film del 1958, diretto da Alberto Lattuada, tratto dal romanzo \"La figlia del capitano\" di Aleksander Puskin.\nProduzione.\nIl film \u00e8 il remake de \"La figlia del capitano\" diretto da Mario Camerini nel 1947.\nDistribuzione.\nFu distribuito nel circuito cinematografico italiano il 1\u00ba dicembre del 1958.\nAccoglienza.\nIn Italia, il film fu il maggiore incasso della stagione cinematografica 1958-59, con un introito economico di 1.750.000.000 di lire dell'epoca.\n\"La tempesta\" detiene ad oggi il diciassettesimo posto nella classifica dei film italiani pi\u00f9 visti di sempre con spettatori paganti."}
{"id": "239482", "revid": "767487", "url": "https://it.wikipedia.org/wiki?curid=239482", "title": "La tempesta (film 1982)", "text": "La tempesta (\"Tempest\") \u00e8 un film del 1982, diretto da Paul Mazursky su un adattamento dell'omonima commedia shakespeariana."}
{"id": "239483", "revid": "767487", "url": "https://it.wikipedia.org/wiki?curid=239483", "title": "La tempesta (film 1988)", "text": "La tempesta \u00e8 un film del 1988, diretto dal regista Giovanna Lenzi e tratto dall'omonima opera teatrale di William Shakespeare."}
{"id": "239485", "revid": "438678", "url": "https://it.wikipedia.org/wiki?curid=239485", "title": "La tenda nera (film 1956)", "text": "La tenda nera (\"The Black Tent\") \u00e8 un film del 1956 diretto da Brian Desmond Hurst."}
{"id": "239486", "revid": "114760287", "url": "https://it.wikipedia.org/wiki?curid=239486", "title": "La tenda nera (film 1996)", "text": "La tenda nera \u00e8 un film per la televisione del 1996 diretto dal regista Luciano Manuzzi. Prende direttamente spunto dall'omonimo racconto di Carlo Lucarelli del 1995, pubblicato nel volume \"Nero Italiano. 27 racconti metropolitani\" e ripubblicato ne \"Il lato sinistro del cuore\" del 2003.\nTrama.\nDapprima un'anziana donna denuncia la scomparsa dei suoi gattini, poi il parroco del paese muore in circostanze misteriose perdendo la possibilit\u00e0 di rivelare qualcosa al capitano dei Carabinieri Fabio Leonardi.\nProduzione.\nVenne trasmesso in prima visione il 18 febbraio 1996 su Rai 2 venendo seguito da 6.259.000 spettatori."}
{"id": "239487", "revid": "767487", "url": "https://it.wikipedia.org/wiki?curid=239487", "title": "La tigre del mare (film 1939)", "text": "La tigre del mare (\"Thunder Afloat\") \u00e8 un film del 1939 diretto da George B. Seitz."}
{"id": "239488", "revid": "438678", "url": "https://it.wikipedia.org/wiki?curid=239488", "title": "La tigre del mare (film 1943)", "text": "La tigre del mare (\"We Dive at Dawn\") \u00e8 un film del 1943, diretto da Anthony Asquith.\nTrama.\nSeconda guerra mondiale. All'equipaggio di un sottomarino, dopo un periodo di pattugliamento, viene data una licenza di una settimana. Hobson ritorna a casa per cercare di salvare il suo matrimonio e anche Corrigan va incontro ai suoi problemi con la fidanzata. Alla fine della settimana, al sottomarino viene affidata una missione segretissima, quella di affondare la Brandeburgo, la nuova nave da guerra della Germania nazista, prima che questa possa passare il canale di Kiel per iniziare le prove in mare nel Baltico. Sulla rotta del sottomarino vengono a trovarsi tre piloti della Luftwaffe che, caduti in mare, si sono salvati salendo su una boa di salvataggio. Entrati in un campo minato, uno dei piloti, preso dal panico, rivela dove si trova effettivamente la Brandeburgo. Il comandante Taylor decide per una mossa disperata, quella di entrare nel Baltico, una zona di mare sotto controllo tedesco.\nColpita la Brandeburgo, il sottomarino si libera di tutti i suoi siluri e si immerge in profondit\u00e0 per cercare di sfuggire alle bombe dei cacciatorpediniere tedeschi. L'olio e i detriti che salgono alla superficie ingannano il nemico che crede di aver affondato il sottomarino. Ma il Sea Tiger, ora, non ha pi\u00f9 il carburante necessario per poter rientrare in Inghilterra. Taylor pensa di abbandonare la nave sbarcando l'equipaggio in un'isola danese. Ma Hobson, che parla tedesco e conosce i luoghi, lo convince a mandarlo a terra con indosso la divisa di uno dei piloti alla ricerca del carburante. La sua missione ha successo e il sottomarino, dopo il rifornimento, pu\u00f2 riprendere il mare per rientrare alla base. In Inghilterra, dopo essere stati accolti dai compagni come quelli che hanno affondato la Brandeburgo, ognuno pu\u00f2 tornare alle proprie famiglie: Corrigan dalla fidanzata, Hobson dalla moglie e dai figli.\nProduzione.\nIl film fu prodotto dalla Gaumont British Picture Corporation e dalla Gainsborough Pictures.\nVenne girato a Londra, nei Gaumont-British Studios di Lime Grove, Shepherd's Bush.\nDistribuzione.\nDistribuito dalla General Film Distributors (GFD), usc\u00ec nelle sale britanniche il 20 maggio 1943.\nIn VHS, fu distribuito sul mercato nel 1986 dalla Rank Video Library e nel 1990 dalla Pickwick Video. Masterizzato, la VCI Entertainment lo fece uscire negli USA in DVD."}
{"id": "239489", "revid": "2078053", "url": "https://it.wikipedia.org/wiki?curid=239489", "title": "Accordo di programma quadro", "text": "Nell'ambito della programmazione negoziata - che consente a regioni e province autonome di concordare col governo obiettivi, settori e aree in cui effettuare interventi per lo sviluppo del territorio regionale - l'accordo di programma quadro (APQ) definisce, per un determinato settore di intervento, le opere ed i finanziamenti, nonch\u00e9 le procedure per il monitoraggio dell'attuazione degli investimenti da ricoprendersi nelle intese istituzionali di programma Stato - regione.\nGli APQ sono dunque uno strumento di programmazione operativa che consente di dare immediato avvio agli investimenti previsti in specifici settori di intervento. Sono sottoscritti da regioni e province autonome, dal Ministero dell'Economia e delle Finanze, e dalle amministrazioni centrali competenti a seconda della natura e del settore di intervento previsti. \nGli APQ sono accompagnati da specifici allegati tecnici, che descrivono gli obiettivi e le finalit\u00e0 degli interventi e danno conto della coerenza delle scelte con i principali strumenti di programmazione in atto sul territorio. Gli interventi inseriti nell'APQ sono finanziati con diverse risorse: ordinarie, aggiuntive nazionali per le aree sottoutilizzate, comunitarie e private."}
{"id": "239490", "revid": "438678", "url": "https://it.wikipedia.org/wiki?curid=239490", "title": "La torre di Londra (film 1934)", "text": "La torre di Londra (\"Colonel Blood\") \u00e8 un film del 1934, diretto da W.P. Lipscomb.\nTrama.\nNel 1670, un patriota irlandese viene sorpreso nel suo tentativo di rubare i gioielli della Corona.\nProduzione.\nIl film fu prodotto dalla Sound City e venne girato negli studi della casa di produzione, a Shepperton.\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche britanniche nel gennaio del 1934."}
{"id": "239494", "revid": "339392", "url": "https://it.wikipedia.org/wiki?curid=239494", "title": "Rainer Wolfcastle", "text": ""}
{"id": "239496", "revid": "438678", "url": "https://it.wikipedia.org/wiki?curid=239496", "title": "La Tosca (film 1973)", "text": "La Tosca \u00e8 un film del 1973 scritto e diretto da Luigi Magni, liberamente tratto dall'omonimo dramma di Victorien Sardou, rivisto in chiave ironico-grottesca e in forma di commedia musicale, con musiche di Armando Trovajoli e testi delle canzoni dello stesso regista.\nIl film \u00e8 interpretato da Gigi Proietti e Monica Vitti nei ruoli dei protagonisti.\nTrama.\nRoma: 14 giugno 1800. Il pittore Mario Cavaradossi d\u00e0 rifugio al patriota Cesare Angelotti, fuggito da Castel Sant'Angelo.\nIl barone Scarpia, reggente della Polizia Pontificia, si mette alla ricerca di quest'ultimo servendosi della cantante Floria Tosca, amante di Cavaradossi, facendole credere che il suo uomo la tradisca.\nLa donna, seguita di nascosto da Scarpia, giunge all'abitazione di Cavaradossi per coglierlo in flagrante, ma lo trova in compagnia di Angelotti. Capito l'inganno in cui \u00e8 caduta, Tosca cerca a questo punto di aiutare l'amante, ma \u00e8 ormai troppo tardi.\nScarpia giunge alla casa e scopre Angelotti, che per non essere catturato si suicida. Arresta dunque il pittore per alto tradimento condannandolo alla forca.\nIl barone, invaghito di Tosca, le propone di liberare Cavaradossi a patto che lei gli si conceda. Tosca accetta in cambio del permesso per Cavaradossi di uscire dallo Stato Pontificio. Egli acconsente e ordina allora ai suoi sgherri, in presenza di Tosca, di eseguire una fucilazione simulata.\nDopo aver scritto il salvacondotto, Scarpia viene pugnalato alla schiena da Tosca, che corre subito dal suo amante, prigioniero a Castel Sant'Angelo.\nCavaradossi viene per\u00f2 ucciso davvero e Floria si uccide a sua volta per la disperazione, gettandosi dagli spalti della fortezza.\nAlcune canzoni del film.\n\"Mi madre \u00e8 morta tisica\", cantata da Monica Vitti e Gigi Proietti.\n\"Canto dei derelitti\", cantato in scena da un coro di comparse, tra le quali si riconosce Alvaro Vitali.\n\"Tremate lo stesso\", cantata da Gianni Bonagura, Fiorenzo Fiorentini e dai Cantori Moderni di Alessandroni.\n\"Nun je da' retta Roma\", cantata da Gigi Proietti e ripresa nella scena finale da Monica Vitti con testo diverso. In alcune trascrizioni, il titolo \u00e8 riportato con l'apostrofo d'elisione (\"Nun je da' retta Roma\"), diversamente da com'\u00e8 scritto sul disco originale.\nCritica.\nPer il \"Dizionario Mereghetti\" il regista non riesce \u00abad amalgamare i toni iniziali brillanti e quelli finali da melodramma\u00bb. Secondo il \"Dizionario Morandini\" \u00abl'operazione parodistica \u00e8 riuscita a met\u00e0\u00bb e la resa degli attori, tanto della Vitti quanto di Proietti e Gassman, \u00e8 solo discreta."}
{"id": "239498", "revid": "56620", "url": "https://it.wikipedia.org/wiki?curid=239498", "title": "Tosca (film 1976)", "text": "Tosca \u00e8 un film tv del 1976, diretto dal regista Gianfranco De Bosio tratto dall'omonima opera lirica di Giacomo Puccini.\nIl film segue fedelmente ed integralmente il libretto dell'opera di Puccini, avvalendosi della direzione di Bruno Bartoletti e di un cast cantanti lirici di altissimo livello. La regia si allontana dalla teatralit\u00e0 delle tradizionali regie operistiche a favore di un approccio spiccatamente realistico, utilizzando, dove possibile, luci naturali e girando nei luoghi reali della vicenda (la chiesa di Sant'Andrea della Valle, Palazzo Farnese e Castel Sant'Angelo). Il film si fa inoltre ricordare per l'interpretazione di Pl\u00e1cido Domingo, considerata, drammaticamente e musicalmente, una tra le pi\u00f9 significative della discografia dell'opera."}
{"id": "239499", "revid": "767487", "url": "https://it.wikipedia.org/wiki?curid=239499", "title": "La traviata (film 1968)", "text": "La traviata \u00e8 un film del 1968 diretto da Mario Lanfranchi.\nTrama.\n\u00c8 la trasposizione cinematografica dell'omonima opera lirica di Giuseppe Verdi."}
{"id": "239500", "revid": "15756", "url": "https://it.wikipedia.org/wiki?curid=239500", "title": "La traviata (film 1983)", "text": "La traviata \u00e8 un film del 1983 diretto da Franco Zeffirelli. Il film \u00e8 trasposizione cinematografica dell'opera lirica omonima di Giuseppe Verdi, a sua volta tratto da \"La signora delle camelie\" di Alexandre Dumas.\nTrama.\nInizia a casa di una Violetta Val\u00e9ry giunta ormai alla fine dei suoi giorni, dove arriva un giovane ragazzo incaricato di portar via gli oggetti della donna. La vede ritratta in un quadro, e subito dopo morente. Il giovane abbandona gli oggetti da requisire e lascia la casa. Subito dopo Violetta si rialza, e girando per la casa inizia il flashback: la splendida festa con gli amici dove per la prima volta conobbe Alfredo. Si dipana cos\u00ec il racconto della loro storia d'amore, che ha per sfondo sia Parigi che la casa in campagna.\nNel pieno del Carnevale Violetta riceve Alfredo e Giorgio Germont. Il giovane Alfredo si \u00e8 salvato dal duello con il barone (il quale \u00e8 ferito, ma migliora) ed \u00e8 pronto a tornare con lei. Andranno a vivere in campagna, dove la giovane Valery guarir\u00e0. Dopo un breve idillio, la salute di Violetta peggiora nuovamente e la malattia condurr\u00e0 la giovane alla morte. Ultima inquadratura: una camelia sul comodino della Traviata."}
{"id": "239501", "revid": "767487", "url": "https://it.wikipedia.org/wiki?curid=239501", "title": "La valle della vendetta (film 1944)", "text": "La valle della vendetta (\"Valley of Vengeance\") \u00e8 un film western del 1944 diretto da Sam Newfield."}
{"id": "239502", "revid": "999533", "url": "https://it.wikipedia.org/wiki?curid=239502", "title": "Monoposto", "text": "La monoposto \u00e8 un'automobile il cui abitacolo \u00e8 realizzato per ospitare esclusivamente il pilota.\nTipicamente le monoposto sono vetture destinate alla competizione su circuito chiuso, dove a guidarle \u00e8 un solo pilota.\nDescrizione.\nAnche se non tutte le vetture da competizione sono delle monoposto, con l'inizio delle corse su circuito chiuso, i Gran Premi di automobilismo, venne meno la necessit\u00e0 di avere il meccanico a bordo e con questa la necessit\u00e0 di avere pi\u00f9 posti sulla vettura, conseguentemente realizzare una vettura con un solo posto a sedere posizionato sull'asse longitudinale della macchina consentiva di ridurre la sezione frontale e di centrare il peso del pilota evitando di sbilanciare la macchina, con evidenti vantaggi competitivi.\nQueste motivazioni hanno portato le monoposto a essere le autovetture da competizione per eccellenza tra cui si annoverano, in particolare, le vetture da Formula 1, auto realizzate addirittura su misura per il pilota.\nLa guida di una monoposto tipo formula, anche delle categorie inferiori, rappresenta l'espressione pi\u00f9 sincera della sportivit\u00e0 del motorsport, vuoi per la spettacolarit\u00e0 e l'immagine racing offerta al pubblico, vuoi per le prestazioni superiori assolutamente non paragonabili con le vetture a ruote coperte. Su un circuito come Monza, una Formula 3 stacca un tempo di 25 - 30 secondi pi\u00f9 basso rispetto a una vettura turismo da competizione e questo rende l'idea delle prestazioni delle vetture a ruote scoperte.\nEsistono, tuttavia, anche alcune versioni stradali di vetture monoposto come la Bac Mono.\nStoria.\nProbabilmente, nella storia dell'automobile, la prima monoposto da competizione fu \"La Jamais Contente\" da record che nel 1899 super\u00f2 la soglia dei 100 km/h di velocit\u00e0 massima. Per quanto riguarda le gare in circuito, il primato spetta alla Marmon Wasp del 1911 che si aggiudic\u00f2 l'edizione inaugurale della 500 miglia di Indianapolis, mentre la prima monoposto da Gran Premio \u00e8 stata la Fiat 806 Spinto Corsa del 1927, con la quale dopo una sola gara e vittoria, la casa torinese chiuse definitivamente la sua partecipazione alle competizioni \"Grand Prix\".\nFamose ed emblematiche alcune dichiarazioni di piloti formulisti che hanno provato vetture da gara a ruote coperte. Niki Lauda defin\u00ec \"un chiodo\" la Bmw Procar del 1979 con la quale peraltro aveva vinto il relativo campionato a corredo dei Gran Premi. Fra i piloti di seconda fascia, Alberto Lenti, talentuoso driver di Formula 3000 della met\u00e0 degli anni Ottanta, relativamente alla Porsche Carrera Cup, dopo una prova a Monza, dichiar\u00f2 candidamente di trovare la guida della vettura turismo \"di una noia mortale\".\nNel 2012 viene costruita la prima monoposto elettrica, la Formulec ef01, che raggiungeva una velocit\u00e0 pari a 260\u00a0km/h e 220\u00a0kW di potenza, ma non disput\u00f2 mai una gara. La prima a disputare un campionato, la Formula E partita nel 2014, fu la Spark-Renault SRT_01E, con 200\u00a0kW, che offriva prestazioni simili a quelle di una Formula 3."}
{"id": "239503", "revid": "767487", "url": "https://it.wikipedia.org/wiki?curid=239503", "title": "La valle della vendetta (film 1951)", "text": "La valle della vendetta (\"Vengeance Valley\") \u00e8 un film western del 1951 in Technicolor diretto da Richard Thorpe. \u00c8 stato tratto dal romanzo \"Vengeance Valley\" di Luke Short (1949).\nTrama.\nArch Strobie, ricco ma ormai anziano allevatore del Colorado, ha un figlio, Lee, indolente e scapestrato. Nel ranch vive anche Owen, che la moglie ha avuto da un precedente matrimonio e che Arch considera come un figlio. A differenza del fratello, Owen \u00e8 onesto ed \u00e8 un ottimo lavoratore.\nLee \u00e8 sposato con Jen ma ha una relazione segreta con Lily Fasken, ragazza del posto non sposata. Lily rimane incinta e partorisce, ma si rifiuta di dire chi \u00e8 il padre. I suoi fratelli, Hub e Dick, credono che Owen sia il colpevole, dato che le ha dato 500 dollari per prendersi cura del bambino, senza sapere che Owen lo ha fatto per conto di Lee. I fratelli di Lily tentano di linciare Owen, sono arrestati e condannati a una settimana di carcere e promettono di vendicarsi appena usciranno. Jen capisce che il marito \u00e8 il padre del bambino e decide di lasciarlo, ma \u00e8 convinta da Owen e Arch a rimanere e cercare di risolvere le cose.\nLee \u00e8 ambizioso e progetta di sbarazzarsi di Owen per non dover dividere le fortune di famiglia alla morte del padre. Con facilit\u00e0 convince Hub e Dick a tendere un'imboscata a Owen. Quando Hub e Dick iniziano a sparare, Owen \u00e8 ferito, ma uccide Dick e ferisce Hub. Quando incontra Lee, cerca di convincere il fratello a tornare a casa e confessare tutto a Arch. Invece Lee estrae la sua pistola, costringendo Owen ad ucciderlo. Sar\u00e0 Owen a portare la notizia ad Arch e Jen."}
{"id": "239504", "revid": "767487", "url": "https://it.wikipedia.org/wiki?curid=239504", "title": "La vedova (film 1918)", "text": "La vedova (\"Vdova\") \u00e8 un film del 1918 diretto da Theodor Komisarjevsky."}
{"id": "239505", "revid": "438678", "url": "https://it.wikipedia.org/wiki?curid=239505", "title": "La vedova (film 1939)", "text": "La vedova \u00e8 un film del 1939, diretto dal regista Goffredo Alessandrini, tratto dalla commedia omonima di Renato Simoni, ridotta per lo schermo da Tommaso Fabbri (alias Tomaso Smith, inviso al regime).\nIl film fu girato per gli interni negli studi della Scalera Film a Roma, e per gli esterni a Venezia.\nTrama.\nLa vicenda inizia nel 1860. Un giovane veneziano, contrariamente al volere dei propri genitori, sposa una ragazza; e con lei fugge all'estero. Dopo qualche tempo egli muore in un incidente. Maddalena, la vedova, si presenta in casa dei genitori di suo marito secondo le ultime volont\u00e0 di lui. Accolta generosamente dal padre, trova una avversione invincibile nella mamma, che vuole gelosamente conservare per s\u00e9 sola il ricordo e il dolore del figliolo defunto. La ragazza riesce a vivificare l'ambiente famigliare e, dopo alcuni anni, \u00e8 tentata dall'affetto sincero che per lei dimostra un giovane pittore. Maddalena \u00e8 combattuta tra il desiderio di rifarsi una vita e il dovere di riconoscenza che nutre verso i suoceri. Ma \u00e8 la mamma dello scomparso allora, che la convince a seguire la nuova via che si schiude dinnanzi, poich\u00e9 in tal modo ella pensa di poter finalmente riavere tutto per s\u00e9 il ricordo e il dolore per il figliolo."}
{"id": "239506", "revid": "767487", "url": "https://it.wikipedia.org/wiki?curid=239506", "title": "La vedova allegra (film 1925)", "text": "La vedova allegra (\"The Merry Widow\") \u00e8 un film muto del 1925 diretto da Erich von Stroheim.\nTrama.\nArrivata in tourn\u00e9e in una piccola nazione dell'Europa centrale, la ballerina Sally incanta con la sua bellezza gli uomini del posto. A teatro, la sera in cui si esibisce, ci sono almeno tre ammiratori che gustano le sue grazie: il principe di sangue reale ed erede al trono Mirko, che la avvolge in uno sguardo lubrico, il barone Sadoja, un vecchio paralitico e feticista che fissa con bramosia i suoi piedini, e il principe Danilo, il cugino di Mirko, che vede riflessa in lei la grazia di una dolce ragazza.\nDanilo e Mirko sono cugini, ma non amici. Mentre Mirko \u00e8 un nobile arrogante e presuntuoso, Danilo usa i privilegi che gli derivano dal suo rango senza farli pesare sui sottoposti. Corteggiando Sally, si rende conto di essersene innamorato e decide di sposarla. Le nozze sono preparate in tutta fretta, ma il re, suo zio, si oppone al matrimonio. La regina, bench\u00e9 capisca i sentimenti sinceri del nipote, riesce a convincerlo a non presentarsi alla cerimonia di nozze.\nSally, abbandonata sola davanti all'altare, accetta disperata la mano del terzo corteggiatore, il barone Sadoja, l'uomo pi\u00f9 ricco del paese, che vuole averla a tutti i costi. Quella notte, la ragazza, quando si trova sola nella stessa stanza con il vecchio barone, si rende conto della follia che ha commesso: lo sposo, in preda alle sue fantasie erotiche, soccombe per\u00f2 ai propri deliri e le muore davanti, lasciandola vedova e ricchissima.\nNon avendo pi\u00f9 ragioni per restare, Sally parte alla volta di Parigi. Il re per\u00f2, adesso trova conveniente cercare di conquistare l'ex ballerina, erede della fortuna di Sadoja. Incarica Mirko, suo figlio, di andare in Francia a dichiararsi e sposarla, in modo che il denaro resti nel paese. Anche Danilo si reca a Parigi, ma Sally, ormai, disdegna la sua corte.\nAccetta, invece, quella di Mirko. Danilo tenta in ogni modo di spiegarsi con Sally, ma senza riuscirci. Il cugino lo tratta altezzosamente e non fa mistero di essere a caccia del patrimonio della vedova. Alla fine, i due cugini si sfidano a duello. Mirko muore e Danilo resta ferito gravemente. Credendolo ormai in punto di morte, Sally gli dichiara il suo amore. Ma, anche se la convalescenza sar\u00e0 lunga, Danilo potr\u00e0 guarire.\nDa casa arrivano nuove notizie: anche il re \u00e8 morto. Divenuto erede al trono, Danilo sar\u00e0 incoronato re e potr\u00e0 sposare la sua ballerina.\nProduzione.\nIl film fu prodotto da Erich von Stroheim per la Metro-Goldwyn Pictures Corporation.\nDistribuzione.\nDistribuito dalla Metro-Goldwyn Pictures Corporation, il film usc\u00ec in prima a New York all'Embassy Theatre il 26 agosto 1925 con il titolo originale inglese \"The Merry Widow\".\nEsiste al momento una sola edizione italiana Home-Video del film, edita da DNA Srl, inclusa come Extra nel DVD del film \"LA VEDOVA ALLEGRA\" (1934). Il film \u00e8 accompagnato dalle celebri musiche dell'operetta omonima, eseguite (come da tradizione del muto) con un organo da teatro. Le didascalie sono in inglese, accompagnate dalla voce fuori campo in italiano di un narratore (Francesco Trabucco). La versione italiana del film \u00e8 curata dallo studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "239507", "revid": "36426", "url": "https://it.wikipedia.org/wiki?curid=239507", "title": "Necromanzia", "text": "La necromanzia (dal greco ', \"nekromante\u00eda\", composto di ', \"nekros\", \u00abmorto\u00bb, e \"\", \"mante\u00eda\", \u00abpredizione\u00bb) \u00e8 una forma di divinazione, in cui i praticanti, detti \"necromanti\", cercano di evocare gli spiriti dei defunti.\nSinonimo di necromanzia \u00e8 psicomanzia (dal greco \"-\", \"psycho-\", \u00abanima\u00bb).\nLa necromanzia nella storia.\nIl \"Libro dei morti\" egizio \u00e8 spesso erroneamente considerato come un antico testo di necromanzia: in realt\u00e0 il suo scopo non era quello di richiamare un defunto dall'aldil\u00e0, quanto piuttosto di fornire le istruzioni per agevolarne il passaggio verso l'altro mondo. La Bibbia contiene numerosi riferimenti alla necromanzia. Nel \"Deuteronomio\" il popolo di Israele \u00e8 messo in guardia dalle pratiche necromantiche degli abitanti di Canaan. In un altro passaggio il re d'Israele Saul chiede alla Strega di Endor di invocare lo spirito di Samuele, da cui per\u00f2 ottiene solo un presagio di morte e distruzione imminenti (1Sam ).\nSi ritiene che la necromanzia fosse molto diffusa anche in Caldea, in Grecia e a Babilonia. I necromanti babilonesi erano chiamati \"Manzazuu\" o \"Sha'etemmu\" e gli spiriti che essi invocavano erano detti \"Etemmu\". Lo storico Strabone la cita come principale arte divinatoria dei persiani. Il rosacrociano Robert Fludd, nel XVII secolo, descrive la necromanzia (\"Ars Goetia\") come un commercio con spiriti impuri.\nNel mondo moderno sono praticate tecniche di divinazione chiaramente correlate alla necromanzia, mentre lo spiritismo, fondato da Allan Kardec nel XIX secolo, non \u00e8 una forma di necromanzia, perch\u00e9 condanna la divinazione. Il \"channeling\" consente, secondo i suoi fautori, di mettersi in contatto con creature soprannaturali, che includono gli spiriti dei defunti. All'interno del vud\u00f9, ancora praticato ad Haiti e in altri luoghi, esistono pratiche riconducibili a forme di necromanzia.\nLa necromanzia nella cultura.\nIl tema della \"nekyia\", cio\u00e8 dell'evocazione dei morti, ricorre nella letteratura almeno dall'\"Odissea\", in cui Ulisse si reca davanti all'ingresso dell'Ade, senza entrarvi, e si mette in contatto con l'indovino Tiresia e altre ombre (tra cui la madre Anticlea, Agamennone e Achille), usando il rituale appreso da Circe: scavare una fossa per le tre libagioni dei morti (miele e latte, vino, acqua), spargere farina bianca, supplicare le ombre, far bere il sangue di un ariete e una pecora nera solo a coloro con cui vuole parlare. In questo caso sono le ombre a raggiungere Ulisse e non viceversa. La catabasi, cio\u00e8 la discesa agli Inferi, con cui l'eroe cerca di ottenere servigi o conoscenza dai defunti nel loro stesso mondo, \u00e8 invece presente nell'\"Eneide\" di Virgilio, in cui Enea visita l'Averno. Nell'anti-Eneide per eccellenza, la \"Pharsalia\", Lucano inserisce un episodio di necromanzia: la maga tessala Eritto, riesumando il cadavere di un soldato morto in battaglia, gli fa predire la futura distruzione di Roma. La tradizione letteraria della necromanzia propriamente detta si perde nella storia medievale e nella letteratura ottocentesca, ad esempio nel mito del Dottor Faust.\nCultura di massa.\nDalla tradizione letteraria, il tema \u00e8 passato direttamente alla letteratura di genere, come il fantasy (ad esempio nel \"Signore degli Anelli\" di J.R.R. Tolkien, o \"The Summoning\" di Kelley Armstrong). Numerosissimi i riferimenti nella cultura di massa e nella pop music contemporanea."}
{"id": "239509", "revid": "1149807", "url": "https://it.wikipedia.org/wiki?curid=239509", "title": "La vedova allegra (film 1934)", "text": "La vedova allegra (\"The Merry Widow\") \u00e8 un film del 1934 diretto da Ernst Lubitsch. Come nelle altre due versioni (quella del 1925 e quella del 1952), anche questo film si ispira all'operetta \"Die lustige Witwe\" di Franz Leh\u00e1r. \u00c8 l'unico, per\u00f2, dove la protagonista non \u00e8 un'americana, ma anche lei una cittadina del piccolo paese europeo dove inizia la vicenda.\nFu girata in contemporanea anche una versione in francese del film dal titolo \"La Veuve joyeuse\" sempre con Chevalier e la MacDonald come protagonisti.\nTrama.\nLa storia \u00e8 ambientata nel 1885 in Marshovia, un'immaginaria piccolissima nazione balcanica. Madame Sonia, la vedova pi\u00f9 ricca del mondo, \u00e8 entrata in possesso del 52% del paese dopo la morte del marito. Terminato il periodo di lutto, Sonia parte per Parigi dove vuole rifarsi una vita. Re Achmet di Marshovia teme che a Parigi la vedova possa sposarsi con uno straniero, cosa che potrebbe provocare una rivoluzione a causa delle dissestate finanze del paese. Manda allora a Parigi il conte Danilo, capo della Guardia Reale e casanova incallito (\u00e8 stato con tutte le donne del film), perch\u00e9 conquisti la vedova.\nProduzione.\nIl film fu prodotto dalla Metro-Goldwyn-Mayer (MGM) tra il 9 aprile e il 17 aprile 1934.\nLa musica di Lehar venne riadattata da Herbert Stothart che cur\u00f2 anche la direzione orchestrale. I testi vennero riscritti da Lorenz Hart e Gus Kahn. Le parti danzate furono affidate ad Albertina Rasch e Jeanette MacDonald ebbe un istruttore, Bert Spencer, per la scena del valzer.\nDistribuzione.\nIl copyright del film, richiesto dalla Metro Goldwyn Mayer Corp, fu registrato il 27 ottobre 1934 con il numero LP5068.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 2 novembre dopo una prima tenuta a New York l'11 ottobre 1934.\nEsistono al momento due edizioni italiane Home-Video del film in Dvd. Una edita da A &amp; R PRODUCTIONS AND DISTRIBUTION SNC (Dist. Butterfly). L'altra, distribuita da DNA Srl, che contiene anche, come extra, il film muto \"The Merry Widow\" (1925) diretto da Erich von Stroheim. Il film \u00e8 accompagnato dalle celebri musiche dell'operetta omonima, eseguite (come da tradizione del muto) con un organo da teatro. Le didascalie sono in inglese, accompagnate dalla voce fuori campo in italiano di un narratore (Francesco Trabucco). La versione italiana del film \u00e8 curata dallo studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme.\nLa critica.\n...\"uno dei pi\u00f9 splendidi film \"a colori\" della storia del cinema: forse solo Dreyer ha saputo dare al bianco e nero altrettanta intensit\u00e0 cromatica. Prima di tutto, c'\u00e8 la \"grana\" inimitabile e pastosa della fotografia che d\u00e0 straordinario risalto agli incredibili \"d\u00e9cors\" di Cedric Gibbons. (...) Sonia all'inizio che si toglie il velo nero, aiutata da una cameriera che lo ripone in un armadio accanto a centinaia di altri veli neri; lo stesso con l'abito nero, le scarpe nere, le calze nere (...), con un cagnolino nero (...) . La vediamo sostituire il velo con un cappello bianco, le gramaglie con abiti nuovi e candidi, il cagnolino con un esemplare identico ma bianchissimo."}
{"id": "239510", "revid": "438678", "url": "https://it.wikipedia.org/wiki?curid=239510", "title": "La vedova allegra (film 1952)", "text": "La vedova allegra (\"The Merry Widow \") \u00e8 un film del 1952, diretto da Curtis Bernhardt.\nTrama.\nPrologo - La giovane vedova Grazia Radek \u00e8 invitata dall'ambasciatore di Marsovia a recarsi nel piccolo paese europeo, per una celebrazione che riguarda il suo defunto marito, emigrato da giovane negli Stati Uniti, paese nel quale aveva fatto fortuna e dove era diventato ricchissimo.\nMarsovia - Accompagnata dall'amica Kitty, Grazia arriva nel piccolo reame che le appartiene per oltre il 50%. Il re di Marsovia, sull'orlo del fallimento, ha ideato un piano per far quadrare i conti: incarica l'affascinante conte Danilo di corteggiare la vedova, conquistarla e sposarla. Quando per\u00f2 il treno con a bordo Grazia e Kitty arriva in stazione, non c'\u00e8 nessuno ad aspettare l'importante ospite: Danilo, alla testa del comitato d'onore, stufo di aspettare il treno dopo ore di ritardo, si \u00e8 ritirato con i suoi a far bisboccia nella vicina taverna.\nLe due americane riescono a raggiungere nella notte il palazzo, svegliando il re che, imbufalito, si ripromette di mettere sotto pressione Danilo. Il bel conte, poco dopo, deve andare sotto il balcone della vedova a cantare una serenata. Grazia resta incantata ma Danilo vede sulla terrazza solo la matura Kitty, neanche troppo bella, ed equivocando, la scambia per la vedova. Il giorno dopo, Kitty, che si presenta al conte per scusare il ritardo dell'amica, presa per la vedova, \u00e8 oggetto delle attenzioni interessate di Danilo. Grazia scopre tra i fiori che le sono stati recapitati, un biglietto che \u00e8, in effetti, un memorandum del re che ricorda a Danilo tutto il programma della giornata che lo deve condurre a conquistare la vedova Radek.\nQuando Grazia si rende conto di essere solo oggetto di una sorta di complotto, lascia in tutta fretta Marsovia: abbandona gli abiti neri del lutto e parte con Kitty per Parigi.\nParigi - La bella vedova, resasi conto della comodit\u00e0 di avere una controfigura, affida all'amica il compito di impersonarla: Kitty, vestita con estrema eleganza, ricopre il suo ruolo con grande soddisfazione. Viene corteggiata da una miriade di spasimanti, mentre Grazia se ne resta tranquillamente in disparte. Una sera, la vera vedova prende la decisione di recarsi da \"Chez Maxim's\", un ritrovo di gran moda, dove per\u00f2 le signore non possono entrare se non sono accompagnate. Grazia viene respinta all'ingresso: ma vede che alcune ragazze molto spigliate non trovano difficolt\u00e0 nell'entrare. Il suo cocchiere le spiega che quelle non sono \"vere\" signore. Grazia, allora, si aggiusta l'abito in modo da esibire in maniera disinvolta la scollatura e si infila pure lei nel locale. Dentro, regna un'allegra confusione. La bellezza di Grazia non passa inosservata e lei trova subito alcuni ammiratori. Uno di questi \u00e8 proprio Danilo, mandato a Parigi sulle tracce della vedova Radek dal re di Marsovia. Ignaro che quella \u00e8 proprio l'oggetto della sua caccia, si lascia affascinare dalla bella sconosciuta, con la quale passa alcune ore in un priv\u00e9e del locale. Quando lei sparisce, come una Cenerentola, lasciandolo solo, Danilo si mette a cercarla per tutta la citt\u00e0. La ritrova all'albergo dove si \u00e8 recato con l'ambasciatore di Marsovia a Parigi per dichiararsi alla vedova Radek. Grazia, senza svelargli la propria identit\u00e0, lo supplica di chiederla in moglie. Ma Danilo, vincolato dalla sua missione, resta nell'equivoco.\nEpilogo - L'ambasciata di Marsovia organizza un gran ballo in onore della vedova Radek. Danilo ha deciso di disobbedire agli ordini e di rinunciare alla sua missione per amore della ragazza sconosciuta. Ma a Parigi arriva di sorpresa il re. Furioso per vedere sventati i suoi piani, sempre pi\u00f9 preda della crisi finanziaria, ordina a Danilo e agli ambasciatori che reputa responsabili del fallimento del suo piano, di uccidersi. Grazia e Kitty, intervenute al ballo, sono finalmente riconosciute nei loro effettivi ruoli per merito dell'ambasciatore americano. Grazia, per salvare la vita di Danilo, consegna al re un assegno che copre il debito di Marsovia. La cifra sembra altissima: in realt\u00e0, tradotta in dollari, \u00e8 molto pi\u00f9 contenuta e non intacca granch\u00e9 l'eredit\u00e0 milionaria del defunto Radek. Danilo, credendo che la vedova sia diventata povera, finalmente le dichiara il suo amore.\nProduzione.\nCome gi\u00e0 le precedenti versioni del 1925 di Erich von Stroheim e del 1934, firmata da Ernst Lubitsch, anche questa versione filmica si rif\u00e0 esplicitamente all'operetta omonima di Franz Leh\u00e1r \"La vedova allegra\".\nIl film fu prodotto dalla Metro-Goldwyn-Mayer (MGM).\nDistribuzione.\nIl film, distribuito dalla Metro-Goldwyn-Mayer (MGM), usc\u00ec nelle sale cinematografiche di tutto il mondo.\nData di uscita.\nIl film venne distribuito in varie nazioni, fra cui:\nAccoglienza.\nLa colonna sonora ha raggiunto per quattro settimane la prima posizione nella Billboard 200.\nCritica.\nCon questa versione spesso la critica non \u00e8 stata benevola, reputandola carente nello spirito che caratterizza il lavoro di Leh\u00e1r, definendo la trasposizione meno convincente."}
{"id": "239511", "revid": "767487", "url": "https://it.wikipedia.org/wiki?curid=239511", "title": "La vena d'oro (film 1929)", "text": "La vena d'oro \u00e8 un film muto italiano del 1929, diretto da Guglielmo Zorzi.\nTrama.\nLa contessa Usberti resta vedova del marito che l'aveva abbandonata con un figlio piccolo e si dedica alla sua educazione. Passano gli anni ed il bimbo \u00e8 diventato il ventenne Corrado. Il giovane si innamora della soubrette Amelia Carena e si allontana dalla famiglia. Guido Manfredi, che aveva seguito gli anni della crescita di Corrado, \u00e8 legato da passione sincera e ricambiata per la contessa che per\u00f2, temendo la reazione di Corrado, gli impone di separarsi da lei. Questa nuova ferita provoca un profondo dolore per la contessa che si lascia sfiorire. Interviene il prof. Albani, amico di famiglia, che mette al corrente Corrado della situazione: a quel punto il giovane ritrova in s\u00e9 una \"vena d'oro\" di generosit\u00e0, fa ritornare Manfredi e ridona la felicit\u00e0 alla madre.\nProduzione.\n\"La vena d'oro\" \u00e8 tratto dall'omonima commedia rappresentata a teatro nel 1919, il cui autore Guglielmo Zorzi, dopo aver partecipato alla fondazione della \"Autori Direttori Italiani Associati\", ne cur\u00f2 anche quella che sarebbe stata la sua ultima regia cinematografica, bench\u00e9 la ritenesse inizialmente inadatta alla trasposizione a causa del peso che nell'opera teatrale aveva il dialogo.\nLa \"A.D.I.A.\", uno dei tentativi nati per reagire alla profonda crisi che aveva colpito la cinematografia italiana negli anni venti, fu fondata nel 1927 da un gruppo di cineasti (i pochi che non s'erano trasferiti a lavorare in Germania o in Francia) tra cui Mario Camerini (che per questa societ\u00e0 diriger\u00e0 \"Kif Tebbi\", uno dei rari film italiani del periodo ad avere successo internazionale), Gabriellino D'Annunzio, Luciano Doria e Roberto Roberti, Per supportare la propria attivit\u00e0, la \"A.D.I.A.\" aveva anche provveduto nel 1928 ad aumentare il capitale sociale sino ad un milione e mezzo di lire del tempo, per \u00abavviare la cinematografia italiana verso l'agognata m\u00e8ta\u00bb.\nDa tempo si auspicava infatti, ma con modesti risultati, un rilancio (la \"rinascita\") dell'industria cinematografica in Italia. ed a tale fine analoghe iniziative erano state intraprese nello stesso periodo sia dal gruppo formatosi attorno a Blasetti ed alla rivista \"cinematografo\" - che dar\u00e0 luogo alla sfortunata vicenda di \"Sole\" - sia dalla I.C.S.A. produttrice negli studi cinematografici di Firenze - Rifredi di \"Frate Francesco\" e di \"Boccaccesca\". Ma, nonostante questi sforzi, nel quinquennio 1925 - 1929, furono realizzati in Italia non pi\u00f9 di 100 film, e per di pi\u00f9, essendo spesso legati a contesti regionali, solo una minima parte di essi riusc\u00ec ad avere una diffusione nazionale, e quasi nessuno internazionale.\nPer la \"A.D.I.A\" \"La vena d'oro\" fu il terzo (su un totale di quattro) film realizzato, la cui lavorazione si svilupp\u00f2 negli ultimi mesi del 1928; l'impegno produttivo port\u00f2 a richiamare dall'estero Diana Karenne, che era stata negli anni dieci una delle pi\u00f9 acclamate \"dive\" della cinematografia italiana, trasferitasi nel 1922 in Francia ed in Germania quando ne era iniziata la crisi. Questa fu l'ultima volta che apparve in un film italiano con un ruolo da protagonista (parteciper\u00e0 infatti solo con un breve \"cammeo\" nel 1940 nella \"Manon Lescaut\" poco prima di morire a causa di un bombardamento). La sua interpretazione ottenne molti consensi, anche se qualche commentatore non manc\u00f2 di ricordare le eccentricit\u00e0 capricciose per cui era nota durante la precedente attivit\u00e0 italiana\nNello stesso anno in cui il film usc\u00ec sugli schermi, il 1929, l'imprenditore Stefano Pittaluga, aveva deciso di attrezzare per la produzione sonora i teatri di posa romani di via Vejo della \"Cines\", poi inaugurati nel maggio 1930 e questo comport\u00f2 la scomparsa delle aziende cinematografiche ancora legate al muto. Anche la \"A.D.I.A.\" cess\u00f2 la sua attivit\u00e0.\nAccoglienza.\nOttenuto il nulla osta della censura (il visto \u00e8 datato 31 dicembre 1928), \"La vena d'oro\" circol\u00f2 nelle sale a partire dalla primavera del 1929 e, come per tutte le pellicole italiane dell'epoca, non \u00e8 noto quale ne sia stato il risultato commerciale.\nFu accolto favorevolmente dalla critica che ne descrisse le \u00abatmosfere di signorilit\u00e0 e raffinatezza che caratterizzano questo film italiano [anche se] l'origine teatrale rende il lavoro inevitabilmente statico; con questo non si vuol dire che sia noioso. \"La vena d'oro\" non avrebbe potuto avere migliore realizzazione cinematografica, ricco di scene di mondanit\u00e0, saloni sfarzosamente illuminati, gite in automobile: un nuovo progresso nel cammino faticoso che attualmente sta percorrendo la nostra arte cinematografica\u00bb.\nIl film ricevette altri commenti positivi per \u00abun lavoro pieno di sottilissima sfumatura, soffuso di una intensa poesia [che] ci tiene attenti pi\u00f9 che altro per l'interpretazione degli attori e la perfetta messa in scena: un nobilissimo sforzo nel campo della nostra cinematografia\u00bb, oppure per essere \u00abperfettamente equilibrato: non vi sono deformazioni, non vi sono anacronismi, non vi sono commerciali indulgenze [ma] \u00e8 improntato alla massima signorilit\u00e0, l'atmosfera \u00e8 resa con calore e verit\u00e0 sorprendenti.\u00bb\nImpossibile oggi valutare retrospettivamente le opinioni espresse dalla critica del tempo: secondo la ricerca recentemente pubblicata da Bernardini, si tratta infatti di un film perduto. Nel 1955 Bolognini ha diretto una versione sonora del dramma teatrale di Zorzi."}
{"id": "239513", "revid": "767487", "url": "https://it.wikipedia.org/wiki?curid=239513", "title": "La vena d'oro (film 1955)", "text": "La vena d'oro \u00e8 un film del 1955, diretto dal regista Mauro Bolognini.\nTrama.\nCorrado \u00e8 un adolescente che vive con la madre Maria che si \u00e8 totalmente dedicata a lui dalla morte del marito. Proprio il ragazzo invita a casa sua Stefano, un archeologo, che subito si innamora della donna. Maria inizia a rifiorire ma il figlio, esageratamente geloso, cerca di bloccare sul nascere questa storia e contemporaneamente rovina la sua prima storia d'amore con Carla.\nSar\u00e0 Maria ad aiutare Corrado a riconquistare la ragazza; a sua volta Corrado richiamer\u00e0 Stefano, permettendogli di stare accanto a sua madre."}
{"id": "239515", "revid": "438678", "url": "https://it.wikipedia.org/wiki?curid=239515", "title": "La via del male (film 1928)", "text": "La via del male (\"Street of Sin\") \u00e8 un film del 1928, diretto da Ludwig Berger, Lothar Mendes, Mauritz Stiller e Josef von Sternberg.\nTrama.\nA Londra, \"Basher Bill\", pugile in pensione diventato criminale, finge di aver lasciato la cattiva strada aggregandosi all'Esercito della Salvezza. Il ricovero dove si trova Bill \u00e8 gestito da Elizabeth, una giovane piena di grandi ideali, che fa innamorare di s\u00e9 Bill, bench\u00e9 lui abbia gi\u00e0 una donna, Annie, una ragazza di strada. Bill, dopo aver confessato una rapina, decide di rigare dritto per amore di Elizabeth. Annie, allora, lo denuncia alla polizia, pentendosi per\u00f2 subito e avvisandolo dell'arresto. Lui riesce a scappare, ma poi muore per salvare la vita di Elizabeth quando la banda dei banditi usa lei e quelli dell'Esercito della Salvezza come ostaggi contro la polizia.\nProduzione.\nIl film fu prodotto dalla Paramount Pictures (come Paramount Famous Lasky Corporation).\nDistribuzione.\nIl copyright del film, richiesto dalla Paramount Famous Lasky Corp., fu registrato il 26 giugno 1928 con il numero LP25298. Presentato da Jesse L. Lasky e Adolph Zukor, il film usc\u00ec in prima a New York il 26 maggio 1928.\nVariety accredit\u00f2 come cameramen Harry Fischbeck e Victor Milner."}
{"id": "239516", "revid": "438678", "url": "https://it.wikipedia.org/wiki?curid=239516", "title": "La via del male (film 1931)", "text": "La via del male (\"Dance, Fools, Dance\") \u00e8 un film del 1931 diretto da Harry Beaumont.\nDistribuzione.\nEdizione italiana.\nIl film venne doppiato direttamente negli Stati Uniti da parte di attori italiani emigrati."}
{"id": "239517", "revid": "767487", "url": "https://it.wikipedia.org/wiki?curid=239517", "title": "La via del male (film 1958)", "text": "La via del male \"(King Creole)\" \u00e8 un film del 1958, diretto dal regista Michael Curtiz ed interpretato da Elvis Presley. La pellicola \u00e8 basata sul romanzo \"A Stone for Danny Fisher\" di Harold Robbins.\nTrama.\nDanny Fisher \u00e8 uno studente che lavora nel tempo libero per poter mantenere il padre, in crisi da quando la moglie \u00e8 morta e la sorella. Nella mattina dell'ultimo giorno di scuola, mentre sistema il locale in cui lavora, canta una canzone per distrarre due ubriachi che infastidiscono con delle avances Ronnie, la donna di Maxie Fields, il gangster proprietario del locale.\nDanny e Ronnie giungono a scuola, dove la bella ragazza lo ringrazia con un bacio che suscita i commenti dei presenti e, travolto dalla rabbia Danny colpisce duramente Leo, fratello di Shark, un piccolo teppista. Di conseguenza verr\u00e0 espulso dalla scuola senza ricevere il diploma.\nNel tornare a casa Danny incontra Shark, che vuole vendicare il fratello, ma la reazione del ragazzo \u00e8 talmente violenta che Shark, con ammirazione chiede a Danny di entrar a far parte della banda, ma quest'ultimo rifiuta.\nA casa scoppia una violenta discussione con il padre, che annuncia al figlio che andr\u00e0 a lavorare in una farmacia, ma Danny, scarso di fiducia nei confronti del padre, decide di accettare la proposta di Shark. Come primo colpo, la banda saccheggia un emporio, mentre le commesse sono distratte da Danny che canta una canzone accompagnato con la chitarra. L'unica che si accorge del fatto \u00e8 Nellie che, pur dicendo a Danny di aver visto tutto, non lo denuncia.\nLa sera stessa, mentre Danny lavora al Blue Shade, incontra Ronnie che saluta calorosamente, scatenando in Maxie una forte gelosia. Ronnie trova giustificazione dicendo d'aver solo sentito Danny cantare al che Maxie lo obbliga a farlo. Danny canta con tutta la rabbia in corpo ed attira l'attenzione di Charlie Le Grand, proprietario del King Creole, per esibirsi nel suo locale, ma il ragazzo non accetta.\nDopo il lavoro Danny va a prendere Nellie e, con subdole intenzioni, la porta in un hotel, quando colpito dall'innocenza della ragazza, la riporta a casa. \nIl mattino seguente Danny passa nella farmacia in cui lavora il padre, notando come quest'ultimo venga umiliato dal suo direttore, parla con Le Grand a proposito dell'offerta fatta la sera prima.\nDanny chiede che sia lo stesso Le Grand a parlarne al padre, dal quale riceve un rifiuto. Il figlio decide comunque di cantare a King Creole ed in breve tempo gli affari migliorano.\nNel frattempo Shark, che ora lavora per Maxie, organizza un colpo nella farmacia dove lavora il padre di Danny. Quest'ultimo cerca di impedire la rapine, ma quando l'aggressione ha luogo vi \u00e8 presente ed il padre viene ferito.\nRicoverato in ospedale in gravi condizioni, viene operato alla testa con un intervento il cui costo viene pagato da Maxie. Questi chiede a Danny di tornar a lavorare nel suo locale, altrimenti riveler\u00e0 al padre la sua partecipazione all'aggressione.\nDopo il ricovero il padre di Danny si reca da Maxie per ringraziarlo, quando riconosce Shark come uno degli aggressori. Allo stesso tempo Maxie gli rivela che anche il figlio ha partecipato quel giorno alla rapina.\nIl padre ignora Danny, il quale si reca dal gangster con il quale ha uno scontro.\nInseguito dagli uomini di Maxie, viene ferito da Shark ma, nella lotta lo accoltella mortalmente.\nFerito, Danny cerca cure dal padre, che lo allontana ed \u00e8 Ronnie ad accoglierlo e curarlo nel suo rifugio segreto. Vengono per\u00f2 scoperti dal fidanzato della ragazza, che la uccide. Danny si salva grazie all'intervento dell'amico Dummy, un membro della banda che Danny aveva sempre difeso, che uccide Maxie con la sua stessa pistola.\nDanny torna a cantare al King Creole con grande successo e, mentre la piccola Nellie gli promette di restare in sua attesa, lui si riappacifica col padre.\nProduzione.\nIl film fu prodotto dalla Hal Wallis Productions e dalla Paramount Pictures. Venne girato a New Orleans, (Louisiana) e nei Paramount Studios - 5555 Melrose Avenue, Hollywood.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 2 luglio 1958. In Italia, il film fu distribuito il 19 agosto 1959.\nColonna sonora.\nLe canzoni del film: \"Crawfish\" (cantata con Kitty White), \"Steadfast Loyal And True\", \"Lover Doll\", \"Trouble\", \"Dixieland Rock\", \"Young Dreams\", \"New Orleans\", \"Hard Headed Woman\", \"King Creole\", \"Don't Ask Me Why\", \"As Long As I Have You\", \"Turtles Berries And Gumbo\" (non cantata da Elvis), \"Banana\" (cantata da Liliane Montevecchi), \"Muskrat Ramble\" (brano orchestrale).\nI brani cantati da Elvis vennero pubblicati all'epoca sull'album \"King Creole\" (LPM 1884), nonch\u00e9 su due EP a 45 giri, \"KIng Creole Vol. 1\" (EPA 4319) e \"King Creole Vol. 2\" (EPA 4321); venne realizzato anche il singolo 45 giri \"Hard headed woman\"/\"Don't ask me why\". Oltre ai dischi suddetti, in Italia venne realizzato un altro singolo, \"King Creole\"/\"Dixieland rock\".\nL'album della colonna sonora venne ristampato nel 1997 con l'aggiunta di versioni alternative (di cui 4 inedite) ed il brano \"Danny\", registrato durante le session della colonna sonora ma scartato, pubblicato ufficialmente la prima volta solo nel 1978 sulla raccolta \"Elvis: A Legendary Performer Vol. 3\"."}
{"id": "239518", "revid": "1347902", "url": "https://it.wikipedia.org/wiki?curid=239518", "title": "Istituto di fisica e tecnologia di Mosca", "text": "L'Istituto di fisica e tecnologia di Mosca (, abbr. \u0424\u0438\u0437\u0442\u0435\u0445-\"Fistekh\" o \u041c\u0424\u0422\u0418-\"MFTI\") \u00e8 una delle universit\u00e0 russe pi\u00f9 conosciute, alla quale talvolta \u00e8 dato il nome di \"MIT russa\". Le principali strutture dell'ateneo si trovano a Dolgoprudnyj, citt\u00e0 satellite di Mosca. L'ammissione \u00e8 particolarmente difficile, ed \u00e8 basata su concorsi nazionali di altissimo profilo.\nStoria.\nL'Istituto fu fondato nel 1946 come dipendenza dell'Universit\u00e0 statale di Mosca da un gruppo di elementi di spicco dell'Accademia delle Scienze dell'URSS, e fu reso indipendente nel 1951 grazie all'apporto di numerosi scienziati russi che qui lavorarono, come i premi Nobel P\u00ebtr Leonidovi\u010d Kapica, Nikolaj Nikolaevi\u010d Sem\u00ebnov, Lev Davidovi\u010d Landau.\nNell'ultimo mezzo secolo, l'MFTI \u00e8 diventato il principale centro di studi per ricercatori e ingegneri nel campo della fisica teorica e applicata. Il cosiddetto \"Systema (educativo) Phystech\" \u00e8 famoso per aver preparato gran parte delle risorse scientifiche dell'URSS prima e della Russia poi.\nIl sistema Phystech.\nPer i primi tre anni di studi, tutti gli studenti affrontano un duro lavoro di preparazione in fisica e matematica, quale che sia la scelta finale di specializzazione; prendono peraltro parte a corsi aggiuntivi di lingua inglese, Storia e/o Chimica. La gran parte dei corsi \u00e8 divisa in due - lezioni e seminari (sessioni di problem solving ed esercitazioni pratiche). La frequenza alle lezioni \u00e8 di solito facoltativa, ma il voto \u00e8 influenzato direttamente dalle presenze ai seminari. Il carico di lavoro in aula per uno studente al primo o al secondo anno \u00e8 di circa 35 ore settimanali, computo che non comprende le ore di studio personale. Il numero di ore pu\u00f2 essere ridotto, saltando una o pi\u00f9 lezioni, a circa 20.\nDurante la fase di ingresso, ogni studente \u00e8 inviato a gestire i propri studi presso un \"istituto base\" - un istituto di ricerche scientifiche a Mosca o nei dintorni che effettui sperimentazioni relative ai gusti e alle scelte dello studente. Attorno al quarto o al quinto semestre, gli studenti hanno preso confidenza con gli istituti di assegnazione, dove seguono lezioni di importanti personalit\u00e0 nei loro campi e dove condurranno ricerche con loro. La frequentazione degli istituti \"specifici\" \u00e8 di un giorno a settimana per gli studenti del primo anno, per diventare di quattro o cinque per gli studenti del sesto.\nDal 1998, chi \u00e8 al quarto anno di studi \u00e8 obbligato a passare un esame generale di Fisica al termine del quale gli viene assegnato un titolo di studio intermedio, paragonabile a un master di primo livello in Fisica applicata.\nLa laurea si ottiene alla fine del sesto anno di studi, dopo la compilazione di una tesi di laurea, generalmente improntata sulle ricerche in corso.\nAnche se un corso completo all'MFTI dura sei anni, la qualit\u00e0 e la durezza dell'insegnamento, unite alle capacit\u00e0 che lo studente acquisisce nel campo della ricerca di laboratorio, non permettono di equipararlo a un corso di laurea in Fisica italiano, dove il rapporto tra esercitazioni/esperimentazioni e lezioni teoriche \u00e8 completamente differente.\nMolti pensano che il diploma MFTI possa essere equiparato a un dottorato universitario italiano in Fisica, o a un PhD americano.\nL'MFTI raramente entra a far parte delle classifiche di \"performance\" delle universit\u00e0 internazionali (come ad esempio il ranking dell'Universit\u00e0 Jiao Tong di Shanghai, in Cina). Questo \u00e8 principalmente dovuto al fatto che gran parte dei professori pi\u00f9 premiati lavorano negli istituti specifici e non nell'Istituto di per s\u00e9, e che le pubblicazioni scientifiche degli studenti menzionano raramente l'MFTI. Il risultato \u00e8 che i traguardi dei suoi studenti migliorano le classifiche e la nomea di pi\u00f9 di cinquanta istituzioni diverse. Cionondimeno, l'MFTI deve essere considerato uno dei pi\u00f9 grandi e accreditati istituti di Fisica al mondo, sicuramente alla pari col pi\u00f9 famoso MIT.\nPopolazione studentesca.\nAl momento l'Istituto consta di 8 dipartimenti, con una media di 80 studenti iscritti per dipartimento, ogni anno. Gli studenti si iscrivono immediatamente dopo la fine delle scuole superiori all'et\u00e0 di 17 anni. Il 15% della popolazione studentesca \u00e8 moscovita; il resto viene da tutte le regioni della Russia e delle repubbliche ex-sovietiche. La gran parte degli studenti esterni vive nel dormitorio del campus, almeno per i primi 4 anni dall'arrivo. Gli studenti pi\u00f9 anziani si spostano alle strutture ricettive dei dipartimenti specifici o affittano un alloggio (data una retta universitaria mensile di circa 40$ e un affitto che generalmente non \u00e8 mai al di sotto dei 400$ al mese, sono costretti quasi sempre a trovare un lavoro part-time). Gli studenti sono quasi esclusivamente uomini, con una frazione di donne che raramente raggiunge il 15% del totale (quindi non \u00e8 insolito trovare solo 3 studentesse in una classe di 80 persone).\nNon esistono statistiche certe sulla sorte dei laureati all'MFTI. Molti continuano nel mondo della ricerca nelle istituzioni che hanno frequentato da studenti; alcuni si danno agli affari o trovano lavoro nelle aziende di informatica e software. Alcuni, particolarmente dotati e capaci di inserirsi particolarmente bene nei rispettivi centri di ricerca, escono dal Paese per ottenere una seconda laurea. Nel passato, si sa di alcuni studenti ammessi con sontuose borse di studio nei corsi di dottorato dei universit\u00e0 statunitensi solo dopo 3 anni di studio all'MFTI. Tra i laureati che hanno scelto una carriera all'estero, molti svolgono importanti ruoli di gestione di importantissime universit\u00e0 straniere, come Harvard, il MIT, Brown, e l'Universit\u00e0 di Chicago."}
{"id": "239519", "revid": "767487", "url": "https://it.wikipedia.org/wiki?curid=239519", "title": "La via delle stelle (film 1928)", "text": "La via delle stelle (\"The Air Circus\") \u00e8 un film del 1928 diretto da Howard Hawks e Lewis Seiler.\nTrama.\nBuddy Blake e Speed Doolittle, spinti dall'entusiasmo e dalla presunzione giovanile, decidono di fare i piloti. Alla scuola di volo incontrano Sue Manning, una bella aviatrice. Ben presto, i due ragazzi devono fare i conti con la realt\u00e0 e con le difficolt\u00e0: imparando a volare, Buddy e Speed acquisiscono nuova umilt\u00e0. Buddy, al suo primo volo da solo, perde la testa e la paura lo porta quasi a uccidere s\u00e9 stesso e il suo istruttore. L'esperienza lo lascia distrutto, convincendolo che non potr\u00e0 mai pi\u00f9 pilotare un aereo. A confortarlo, giunge da casa sua madre. Quando Speed e Sue decollano a bordo di un velivolo dal carrello difettoso, sar\u00e0 proprio Buddy a risolvere la situazione, tenendo in volo l'aereo finch\u00e9 Speed e Sue non saranno riusciti a riparare il guasto.\nProduzione.\nIl film fu prodotto dalla Fox Film Corporation.\nDistribuzione.\nIl copyright del film, richiesto dalla Fox Film Corp., fu registrato il 1\u00ba settembre 1928 con il numero LP25586.\nIl film, distribuito da William Fox per la Fox Film Corporation, usc\u00ec nelle sale cinematografiche USA il 30 settembre 1928 dopo essere stato presentato in prima a New York il 1\u00ba settembre.\nNon si conoscono copie ancora esistenti della pellicola che viene considerata presumibilmente perduta."}
{"id": "239520", "revid": "767487", "url": "https://it.wikipedia.org/wiki?curid=239520", "title": "La via delle stelle (film 1940)", "text": "La via delle stelle (\"Star Dust\") \u00e8 un film del 1940, diretto da Walter Lang.\nIl film si basa in parte sulla vera storia della protagonista Linda Darnell, alle sue prime esperienze hollywoodiane. Il personaggio di Wharton \u00e8 la parodia del produttore cinematografico Darryl F. Zanuck.\nTrama.\nCarolyn Sayres viene messa sotto contratto da un talent scout che vuole avviarla alla carriera hollywoodiana. Ma, quando si scopre la sua vera et\u00e0, il contratto viene rescisso, perch\u00e9 la ragazza \u00e8 troppo giovane. Carolyn si innamora di Bud Borden, che la aiuter\u00e0 a diventare una stella del cinema."}
{"id": "239521", "revid": "767487", "url": "https://it.wikipedia.org/wiki?curid=239521", "title": "La boh\u00e8me (film 1945)", "text": "La boh\u00e8me (\"La Vie de boh\u00e8me\") \u00e8 un film del 1945, diretto da Marcel L'Herbier.\n\"Scene della vita di Boh\u00e8me\" di Henri Murger era gi\u00e0 stato portato sullo schermo nel 1916 da Albert Capellani con il film \"La vie de boh\u00e8me\".\nProduzione.\nIl film fu una co-produzione italo-francese della Invicta Film e Scalera Film.\nDistribuzione.\nIl film fu distribuito in Francia il 17 ottobre 1945, presentato in prima a Parigi. In Italia usc\u00ec il 22 marzo 1946.\nDate di uscita.\nAlias\nDifferenti versioni.\nDa \"Scene della vita di Boh\u00e8me\" sono stati tratti varie versioni cinematografiche:"}
{"id": "239522", "revid": "767487", "url": "https://it.wikipedia.org/wiki?curid=239522", "title": "Vita da boh\u00e8me", "text": "Vita da boh\u00e8me (\"La Vie de boh\u00e8me\") \u00e8 un film del 1992 diretto da Aki Kaurism\u00e4ki.\nIl soggetto \u00e8 liberamente tratto dal romanzo \"Sc\u00e8nes de la vie de boh\u00e8me\" di Henri Murger.\nTrama.\nVi sono narrate le vicende di Marcel, uno scrittore parigino, Rodolfo, un pittore albanese e Schaunard, un compositore irlandese. I tre si ritrovano a condividere il poco denaro che riescono a racimolare attraverso la loro arte, e malgrado la povert\u00e0 della loro condizione, affrontano la vita con tenera dignit\u00e0 in un misto di ironia e fatalismo. Rodolfo conoscer\u00e0 anche l'amore con Mim\u00ec.\nAltre versioni.\nDa \"Sc\u00e8nes de la vie de boh\u00e8me\" di Henri Murger sono stati tratti alcuni film fin dal periodo del cinema muto:"}
{"id": "239523", "revid": "767487", "url": "https://it.wikipedia.org/wiki?curid=239523", "title": "La vispa Teresa (film 1939)", "text": "La vispa Teresa \u00e8 un cortometraggio del 1939 diretto da Roberto Rossellini.\nTrama.\nMotore della storia \u00e8 la famosa filastrocca di Luigi Sailer: \"La vispa Teresa avea tra l'erbetta a volo sorpreso gentil farfalletta...\". \nDei piccoli insetti che popolano un prato, sono amici della \"gentil farfalletta\" che viene catturata da una bambina. Questi si uniscono insieme e partono all'attacco di Teresa cercando di liberarla.\nProduzione.\n\"La vispa Teresa\" fa parte di una serie di cortometraggi prodotti dalla Scalera Film a seguito del successo del primo cortometraggio autoprodotto da Rossellini, \"Fantasia sottomarina\", di cui dovevano ripetere il modello: raccontare una storia partendo da materiali documentari con protagonisti gli animali. Se in \"Fantasia sottomarina\" gli attori erano stati i pesci e gli altri abitanti dei fondali marini, Rossellini ide\u00f2 molte diverse storie con di volta in volta animali appartenenti ad ambienti diversi: il bosco, la fattoria, il prato, il ruscello ecc.\nDei tanti cortometraggi progettati riusc\u00ec a realizzarne solo tre: \"Il tacchino prepotente\", \"Il ruscello di Ripasottile\" (perduto) e \"La vispa Teresa\", cortometraggio che era andato perduto e di cui \u00e8 stata ritrovata una copia."}
{"id": "239524", "revid": "438678", "url": "https://it.wikipedia.org/wiki?curid=239524", "title": "La vispa Teresa (film 1943)", "text": "La vispa Teresa \u00e8 un film italiano del 1943, scritto e diretto da Mario Mattoli."}
{"id": "239526", "revid": "438678", "url": "https://it.wikipedia.org/wiki?curid=239526", "title": "La vita \u00e8 bella (film 1943)", "text": "La vita \u00e8 bella \u00e8 un film del 1943, diretto dal regista Carlo Ludovico Bragaglia. Scritta e diretta da Bragaglia, \u00e8 una commedia sotto il segno di un ottimismo ingenuo, appena sfiorato da una vena umoristica.\nTrama.\nIl conte Alberto ha perso le sue ricchezze al tavolo da gioco, vorrebbe suicidarsi ma viene fermato da un dottore che gli propone uno scambio, una settimana di vita con quanti soldi vuole per poi fare da cavia per un nuovo farmaco (e forse morire). Alberto accetta, morire subito o dopo una settimana non fa differenza. Durante la notte incontra Matteo, un vagabondo, e assieme arrivano in campagna a casa di due sorelle, Virginia la maggiore \u00e8 una estrosa artista corteggiata dal timido musicista Leone mentre la pi\u00f9 giovane Nadina \u00e8 perito agrario e manda avanti la fattoria tutta sola. Durante la settimana il conte impara ad apprezzare la vita ma essendo uomo d'onore deve mantenere fede al patto e alla data stabilita si presenta dal dottore dove lo raggiunge anche Nadina, informata di tutto da Matteo. Quindi il dottore rivela che non c'\u00e8 nessun esperimento, il suo era stato solo un trucco per far capire al giovane che \"la vita \u00e8 bella!\""}
{"id": "239527", "revid": "767487", "url": "https://it.wikipedia.org/wiki?curid=239527", "title": "La vita \u00e8 bella (film 1979)", "text": "La vita \u00e8 bella \u00e8 un film del 1979, diretto dal regista Grigori Chukhraj.\nTrama.\nAntonio Murillo, pilota militare in Angola, quando nota che su una barca, insieme a dei rivoltosi, ci sono donne e bambini, rifiuta di bombardare il natante e torna a casa. A Lisbona trova lavoro come tassista e conosce la bella Maria, cameriera di un bar. Un giorno accompagna il misterioso Alvarado alla stazione ma subito dopo - ignorando che Maria, insieme ai suoi parenti, fa parte di un'organizzazione che si oppone al regime di Salazar - viene convocato dal giudice Perez. Deciso a proteggere la sua amata Antonio finisce in prigione ma tempo dopo riesce ad evadere. Rimasti soli, Antonio e Maria riescono a fuggire a bordo di un aereo."}
{"id": "239529", "revid": "438678", "url": "https://it.wikipedia.org/wiki?curid=239529", "title": "La vita \u00e8 nostra (film 1936)", "text": "\"La vita \u00e8 nostra (La vie est \u00e0 nous)\" \u00e8 un film documentario del 1936, opera collettiva di propaganda politica, commissionata dal Partito Comunista Francese (PCF) in vista delle elezioni politiche del 1936 e coordinata da Jean Renoir.\nCollaborarono al film Jacques Becker, Jacques B. Brunius, Henri Cartier-Bresson, Jean-Paul Le Chanois, Maurice Lime, Pierre Unik e Andr\u00e9 Zwoboda.\nTrama.\nIl film inizia con un documentario sulla Francia e le sue attivit\u00e0 economiche. Un maestro elementare illustra ai suoi scolari, poveri e malnutriti, queste immagini di prosperit\u00e0 e laboriosit\u00e0. La realt\u00e0 amara \u00e8 che tutta la ricchezza della nazione \u00e8 nelle mani di sole duecento famiglie.\nIl direttore del quotidiano \"L'Humanit\u00e9\", Marcel Cachin, legge tre lettere inviate al giornale da cittadini che raccontano tre storie di vita.\nLa prima storia si sviluppa nell'ambiente operaio: un vecchio operaio licenziato \u00e8 riassunto grazie alla mobilitazione dell'intero reparto in cui lavora.\nLa seconda storia si svolge nell'ambiente contadino: la vendita all'asta dei beni di una famiglia contadina indebitata \u00e8 impedita dall'intervento dei contadini iscritti al PCF.\nLa terza storia si ambienta nella classe media, la piccola borghesia: un giovane ingegnere disoccupato trova lavoro grazie all'aiuto prestatogli dalla cellula del partito.\nIl film si conclude con discorsi politici di importanti esponenti del partito e con una sfilata dei personaggi delle tre storie che marciano cantando \"L'Internazionale\".\nProduzione.\nIn previsione delle elezioni politiche previste nella primavera del 1936, il PCF affid\u00f2 a Renoir il compito di realizzare un film di propaganda. Jean Paul Dreyfus, organizzatore del \"Gruppo Ottobre\" e conosciuto nel secondo dopoguerra col nome di Le Chanois, fungeva da commissario politico e supervisionava la correttezza politica del film.\nFinanziamenti.\nAttraverso una raccolta di fondi nelle assemblee e nelle riunioni di partito si mise insieme una somma di sessantamila franchi.\nLe proiezioni del film avrebbero dovuto essere gratuite: gli spettatori non pagavano il biglietto ma si abbonavano alla nuova rivista di cinema \"Cin\u00e9-Libert\u00e9\", il cui primo numero usc\u00ec il 20 maggio 1936 e la cui esistenza ebbe breve durata. Sulle sue pagine apparvero articoli scritti da Renoir.\nSceneggiatura.\nIl film fu scritto da Jean Renoir in collaborazione con Paul Vaillant-Couturier.\nRiprese.\nIl film fu girato in tre settimane, nei mesi di febbraio e marzo: gli esterni a Porte de Montreuil e a Marlotte, gli interni negli studi Francoeur.\nRegia.\nIl film \u00e8 dichiaratamente un film collettivo: a Renoir spett\u00f2 la supervisione dell'intero montaggio.\nPare che il primo episodio sia stato diretto da Le Chanois, il secondo da Jacques Becker e il terzo da Jean Renoir stesso.\nPrima.\nLa prima proiezione pubblica fu organizzata dal PCF il 7 aprile 1936, al Panth\u00e9on di Parigi.\nAccoglienza.\nIl film fu proibito dalla censura.\nEbbe comunque un buon successo popolare, nelle sale rionali e di periferia, dove veniva proiettato gratuitamente. Circol\u00f2 in sale private fino al 1969.\nLa vera carriera commerciale del film cominci\u00f2 allora, allo studio \"G\u00eet-le-Coeur\", sull'onda degli avvenimenti del maggio del 1968.\nCritica.\nGiorgio De Vincenti:\n\u00abNonostante le ingenuit\u00e0 che non \u00e8 difficile rilevare, e che sono naturalmente da attribuire alla particolare finalit\u00e0 dell'opera, \"La vie \u00e0 nous\" non \u00e8 affatto un banale film di propaganda. Non lo \u00e8 perch\u00e9 svolge un discorso ragionato sui bisogni reali degli individui e sulle risposte politiche che questi bisogni devono provocare; non lo \u00e8 per la verve straordinaria che anima i personaggi delle tre storie di finzione, che sono ancor oggi godibili piccoli quadri pieni di vita e di emozione; non lo \u00e8, soprattutto, per l'allegria tutta renoiriana, che si sente animare il set, il lavoro collettivo degli attori e dei realizzatori\u00bb."}
{"id": "239530", "revid": "767487", "url": "https://it.wikipedia.org/wiki?curid=239530", "title": "La vita \u00e8 nostra (film 1946)", "text": "La vita \u00e8 nostra (\"Claudia and David\") \u00e8 un film del 1946 diretto da Walter Lang.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche USA il 25 febbraio 1946 con il titolo originale \"Claudia and David\"."}
{"id": "239531", "revid": "438678", "url": "https://it.wikipedia.org/wiki?curid=239531", "title": "La voce del sangue (film 1925)", "text": "La voce del sangue (\"Never the Twain Shall Meet\") \u00e8 un film del 1925, diretto da Maurice Tourneur.\nTratto da \"Never the Twain Shall Meet\", romanzo di Peter B. Kyne pubblicato a New York nel 1923, nel 1931 ne venne fatto un remake dallo stesso titolo diretto da W. S. Van Dyke e interpretato da Leslie Howard e Conchita Montenegro.\nFu l'ultimo film girato da Justine Johnstone: l'attrice lasci\u00f2 le scene per dedicarsi alla medicina.\nTrama.\nTamea, la bella figlia di un capitano di marina francese e della regina di un'isola dei mari del Sud, accompagna il padre in un viaggio a San Francisco. Arrivati in porto, al padre viene detto che ha la lebbra. Affidata la figlia all'amico Dan Pritchard, il capitano si suicida. Aiutato da Mellenger, un giornalista, Pritchard si occupa di Tamea, innamorandosi della ragazza e provocando la gelosia e il disappunto di Maisie, la sua fidanzata. Quando Tamea ritorna nella sua isola, dopo qualche tempo Dan la segue. I due si sposano con un rito locale. Ma i ritmi di vita e l'inattivit\u00e0 pesano su Dan che scivola nell'accidia. Mellenger arriva sull'isola accompagnato da Maisie. Dan partir\u00e0 con la vecchia fidanzata mentre Tamea sar\u00e0 consolata da Mellenger.\nProduzione.\nIl film fu prodotto dalla Cosmopolitan Productions per la Metro-Goldwyn-Mayer (MGM).\nDistribuzione.\nIl copyright del film, richiesto da William Randolph Hearst, fu registrato il 14 settembre 1925 con il numero LP21876.\nDistribuito negli Stati Uniti dalla Metro-Goldwyn Pictures Corporation, il film usc\u00ec nelle sale cinematografiche il 13 settembre 1925.\nNon si conoscono copie ancora esistenti della pellicola che viene considerata presumibilmente perduta."}
{"id": "239532", "revid": "767487", "url": "https://it.wikipedia.org/wiki?curid=239532", "title": "La voce del sangue (film 1952)", "text": "La voce del sangue \u00e8 un film del 1952 diretto da Pino Mercanti.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato dalla critica con il termine \"neorealismo d'appendice\".\nDistribuzione.\nIl film venne distribuito nelle sale cinematografiche italiane il 7 febbraio del 1952."}
{"id": "239533", "revid": "113677576", "url": "https://it.wikipedia.org/wiki?curid=239533", "title": "Soft power", "text": "Soft power (traducibile in italiano con potere dolce o potere convincitivo) \u00e8 un termine utilizzato nella teoria delle relazioni internazionali per descrivere l'abilit\u00e0 di un potere politico di persuadere, convincere, attrarre e cooptare, tramite risorse intangibili quali \"cultura, valori e istituzioni della politica\". Il termine \u00e8 stato coniato al principio degli anni novanta da Joseph S. Nye, Jr., della Harvard Kennedy School of Government. Nye partiva dall'idea che a dominare l'atlante geopolitico nel mondo globalizzato debba essere non lo scontro di civilt\u00e0, ma un complesso meccanismo di interdipendenze (appunto, il \"potere dolce\"), attraverso cui gli Stati Uniti potessero migliorare la propria immagine internazionale e rafforzare il proprio potere, in contrapposizione all'esercizio dell'hard power (potere duro, o coercitivo), e della conseguente dispendiosa ricerca di nuovi e costosi sistemi d'arma.\nOrigine e significato.\nIl termine \u00e8 stato coniato dal professore di Harvard Joseph Nye, che ne rimane il pi\u00f9 importante propositore, in un articolo apparso nel 1990 su \"The Atlantic Monthly\", ripreso nei libri \"Bound to Lead: The Changing Nature of American Power\" (1990) e \"Il paradosso del potere americano\" (2002) (p.\u00a0X), e trattato separatamente in \"Soft Power\" (2004). Sebbene la sua utilit\u00e0 come teoria descrittiva non \u00e8 indenne da contestazioni, il concetto di soft power \u00e8 entrato da allora nel discorso politico.\nIl soft power \u00e8 \"l'altra faccia del potere\", contrapposto e complementare all'hard power, misura storicamente predominante della potenza nazionale tramite indici quantitativi (popolazione, capacit\u00e0 militari reali, PIL nazionali) quale stima qualitativa del grado in cui i valori o la cultura percepiti da una nazione (o individuo) ispirano affinit\u00e0 sugli altri.\nNye lo considera una forma efficace di esercizio del potere inteso come capacit\u00e0 di ottenere i risultati desiderati, alternativo alla corruzione e all'uso di metodi coercitivi propri del cosiddetto \"potere duro\", quali le pressioni e l'isolamento economico ovvero l'impiego della forza militare.\nIl successo del soft power dipende pesantemente dalla reputazione degli attori nella comunit\u00e0 internazionale, cos\u00ec come dal flusso di informazioni tra gli attori. Il soft power \u00e8 perci\u00f2 spesso associato con la nascita della globalizzazione e della teoria neoliberista delle relazioni internazionali.\nLa cultura di massa e i media sono puntualmente indicati come fonti del soft power, come lo sono la diffusione di una lingua nazionale, o un particolare insieme di strutture normative. Una nazione con un ampio accumulo di soft power e con la benevolenza che genera pu\u00f2 ispirare gli altri all'acculturazione, evitando il ricorso a costose spese in hard power.\nLe tre dimensioni della distribuzione del potere.\nL'importanza del soft power pu\u00f2 essere meglio compresa evitando di considerare meramente gli Stati Uniti quali \"unica\" superpotenza in un mondo \u00abunipolare\u00bb\", riconoscendo come sulle questioni economiche e sul terreno dei rapporti transnazionali (lotta al terrorismo, cambiamenti climatici, emergenze sanitarie) non possano pi\u00f9 agire da soli (tesi gi\u00e0 sostenuta da Nye ne \"Il paradosso del potere americano\").\nLa distribuzione del potere fra i paesi \"nell'era dell'informazione globale\" si gioca su una scacchiera tridimensionale:\nSe gli Stati Uniti dominano la prima scacchiera, l'Europa unita ha pari peso nella scacchiera economica mentre sulla scacchiera inferiore il potere \u00e8 sparso caoticamente e le categorie tradizionali (unipolarit\u00e0 vs. multipolarit\u00e0) sono inapplicabili.\nPrincipali attori del \"soft power\" nel mondo.\nVi sono stati tentativi di stilare una sorta di classifica delle nazioni che pi\u00f9 influenzano il mondo con gli strumenti del soft power. \u00c8 il caso dei tentativi della compagnia Monocle che nel 2013 ha pubblicato il suo quarto studio annuale con il nome di Soft Power Survey:"}
{"id": "239536", "revid": "643494", "url": "https://it.wikipedia.org/wiki?curid=239536", "title": "La voce del sangue (miniserie televisiva)", "text": "La voce del sangue \u00e8 una miniserie televisiva italiana diretta da Alessandro Di Robilant e andata in onda in prima visione su Rai 1 nel giugno 2001.\nTrama.\nMichele Zei \u00e8 un ragazzo felice fino a quando non scopre di essere stato adottato. Parte allora per un lungo e difficile viaggio alla ricerca dei suoi veri genitori in Aspromonte."}
{"id": "239539", "revid": "438678", "url": "https://it.wikipedia.org/wiki?curid=239539", "title": "La zia di Carlo (film 1941)", "text": "\"La zia di Carlo (Charley's Aunt)\" \u00e8 un film del 1941, diretto dal regista Archie L. Mayo. La storia \u00e8 tratta da una famosa commedia portata numerose volte sullo schermo.\nTrama.\nDue amici, studenti all'Oxford cercando di corteggiare due ragazze convincono un loro amico a travestirsi da zia, in tal modo il gruppo esce compatto e le ragazze si sentono pi\u00f9 tranquille. Il tutto trascorre fino a quando la vera zia decider\u00e0 di far visita ai ragazzi.\nProduzione.\nProdotto dalla Twentieth Century Fox Film Corporation il film \u00e8 stato girato negli studi della 20th Century Fox.\nDistribuzione.\nData di uscita.\nIl film venne distribuito in varie nazioni, fra cui:\nDoppiaggio in Spagna.\nIl film, insieme ad altri, della 20th Century Fox fu doppiato in italiano da un gruppo di attori presenti a Madrid nel 1943 e 1944, gli attori erano Emilio Cigoli, Paola Barbara, Franco Coop, Nerio Bernardi, Felice Romano, Anita Farra, presenti nelle capitale spagnola per alcune coproduzioni italo-spagnole.\nImpossibilitati a tornare in patria per gli avvenimenti del 25 luglio e 8 settembre, accettarono l'offerta della casa americana e lavorarono al doppiaggio dei film per il mercato italiano a guerra finita.\nFurono doppiati tra gli altri \"Com'era verde la mia valle\", \"Il sospetto\", \"Il segno di Zorro\", \"Il pensionante\".\nManifesti e locandine.\nI manifesti del film furono realizzati per l'italia dal pittore cartellonista Anselmo Ballester"}
{"id": "239540", "revid": "697352", "url": "https://it.wikipedia.org/wiki?curid=239540", "title": "Augusta Taurinorum", "text": ""}
{"id": "239542", "revid": "438678", "url": "https://it.wikipedia.org/wiki?curid=239542", "title": "La zia di Carlo (film 1943)", "text": "La zia di Carlo \u00e8 un film italiano del 1943 diretto da Alfredo Guarini."}
{"id": "239543", "revid": "767487", "url": "https://it.wikipedia.org/wiki?curid=239543", "title": "Lacrime d'amore (film 1954)", "text": "Lacrime d'amore \u00e8 un film del 1954, diretto dal regista Pino Mercanti.\nProduzione.\nIl film \u00e8 un tipico esempio di melodramma sentimentale \"strappalacrime\" (filone all'epoca molto amato dal pubblico italiano, poi ribattezzato dalla critica con il termine \"neorealismo d'appendice\") a carattere musicale, che vede come protagonisti principali Achille Togliani e Katyna Ranieri, due tra i cantanti italiani pi\u00f9 popolari di quel periodo.\nDistribuzione.\nIl film venne distribuito nel circuito cinematografico italiano il 28 dicembre del 1954."}
{"id": "239544", "revid": "767487", "url": "https://it.wikipedia.org/wiki?curid=239544", "title": "Lacrime d'amore (film 1970)", "text": "Lacrime d'amore \u00e8 un film del 1970 diretto dal regista Mario Amendola.\nTrama.\nUn cantante inglese di grido, Reg, \u00e8 sposato con Paola. Per motivi professionali la sua agente gli impone di non rivelare all'esterno il suo matrimonio. Per questo motivo Reg pu\u00f2 vedere la moglie di tanto in tanto, ma comincia a nutrire dei dubbi sulla sua fedelt\u00e0 coniugale.\nPoi accade qualcosa di strano con una valigia piena di eroina.\nCuriosit\u00e0.\nLa partita di calcio a cui assistono alcuni protagonisti \u00e8 Inter-Roma del 1\u00ba febbraio 1970, terminata 2-0."}
{"id": "239547", "revid": "438678", "url": "https://it.wikipedia.org/wiki?curid=239547", "title": "L'adultera (film 1946)", "text": "L'adultera \u00e8 un film italiano del 1946 diretto da Duilio Coletti, tratto dal dramma teatrale \"I padri etruschi\" di Tullio Pinelli.\nTrama.\nUna contadina accetta per ambizione di sposare un ricchissimo ma rozzo ed anziano possidente e lascia il proprio fidanzato che abbandona il paese. L'unione per\u00f2 non \u00e8 felice e dopo qualche anno il marito rimprovera alla donna di non avergli dato neanche un figlio e la minaccia di diseredarla in caso di morte. Frattanto ritorna in paese l'ex fidanzato e tra i due si accende una insanabile passione che porta all'adulterio. Ben presto dalla relazione illecita nasce un figlio ed il marito, ignaro della tresca, indice grandi festeggiamenti. Ma il giovanotto non vuole adattarsi alla finzione ed esige che essa ed il bambino fuggano con lui. Di fronte al suo rifiuto, svela la verit\u00e0 al marito il quale per vendicarsi lo uccide selvaggiamente. La donna ossessionata dal rimorso impazzisce.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\" (in seguito ribattezzato dalla critica con il termine \"neorealismo d'appendice\"), allora molto in voga tra il pubblico italiano.\nVenne realizzato presso gli stabilimenti della Scalera Film a Roma.\nA causa del tema del film, l'adulterio (all'epoca considerato in Italia un reato contro la morale), fu pesantemente censurato, con il taglio di parecchie scene.\nDistribuzione.\nIl film venne distribuito nel circuito cinematografico italiano il 16 maggio del 1946."}
{"id": "239548", "revid": "123928791", "url": "https://it.wikipedia.org/wiki?curid=239548", "title": "Sistema pubblico di connettivit\u00e0", "text": "Il Sistema Pubblico di Connettivit\u00e0 (in acronimo SPC) \u00e8 la rete che collega tra loro tutte le pubbliche amministrazioni italiane, consentendo loro di condividere e scambiare dati e risorse informative.\nStoria.\nErede della Rete unitaria della pubblica amministrazione (RUPA) realizzata dall'AIPA, il SPC fu progettato nel 2003 e le relative gare furono bandite dal CNIPA nel 2005. Gli aggiudicatari della gara del 2005 per la fornitura dei servizi di connettivit\u00e0 sono Fastweb, Telecom Italia, Wind Telecomunicazioni e BT Italia. I quattro operatori si sono consorziati - secondo le regole stabilite dalla specifica gara - per gestire il QXN, nodo di interconnessione delle reti pubbliche.\nCon la legge n. 134 del 2012, conversione con modificazione del decreto legge n. 83 del 2012 (cosiddetto \"decreto sviluppo\"), \u00e8 affidato a Consip il ruolo di centrale di committenza relativa alle reti telematiche delle pubbliche amministrazioni, al sistema pubblico di connettivit\u00e0, alla rete internazionale della pubblica amministrazione.\nNel 2013 Consip bandisce la nuova gara SPC a cui partecipano 7 concorrenti e nel 2014 alcuni provano a metterne in discussione l'attualit\u00e0. Sviluppi notevoli ed a basso costo per la pubblica amministrazione sono resi possibili dal nuovo standard G.fast, approvato dall'ITU-T che abilita, gi\u00e0 dal 2015 - sull'esistente doppino in rame - una banda trasmissiva fino a 1 gigabit al secondo. La gara viene poi aggiudicata nel 2015 a Tiscali, BT Italia e Vodafone - Ericsson.\nDa giugno 2016 Tiscali, BT Italia e Vodafone Italia diventano i fornitori di connettivit\u00e0 alla pubblica amministrazione Italiana, essendosi aggiudicati la gara Consip del sistema pubblico di connettivit\u00e0. In dicembre 2016 Fastweb subentra a Tiscali in virt\u00f9 di un contratto con cui, tra l'altro, si perfeziona la cessione dell ramo d'azienda Tiscali Business a Fastweb, incluso il sistema pubblico di connettivit\u00e0 aggiudicato in giugno da Consip.\nDescrizione.\nDisciplina legislativa.\n\u00c8 stato istituito e disciplinato dal decreto legislativo del 28 febbraio 2005, n. 42, confluito a sua volta nel Codice dell'amministrazione digitale. Esso viene definito come:\nIl \"sistema pubblico di connettivit\u00e0\" - indicato a volte come \"sistema pubblico di connettivit\u00e0 e cooperazione\" - \u00e8 gestito dall'Agenzia per l'Italia digitale.\nSicurezza.\nLa componente di coordinamento centrale della gestione della sicurezza nel sistema pubblico di connettivit\u00e0 in via preventiva \u00e8 svolta dal CERT-SPC. Le Unit\u00e0 locali di sicurezza (ULS) istituite presso i domini connessi ad SPC, ovvero le Pubbliche Amministrazioni, unitamente ai SOC (Security Operation Center) dei fornitori di accesso alla rete federata SPC (Fastweb, Telecom, Wind e BT) sovrintendono alla gestione operativa e continuativa degli incidenti informatici. Fino al 2009 nel modello di gestione della sicurezza del SPC era previsto anche un centro di gestione che ha cessato la propria attivit\u00e0 ed i suoi compiti sono stati trasferiti ai SOC."}
{"id": "239549", "revid": "15756", "url": "https://it.wikipedia.org/wiki?curid=239549", "title": "Monaci basiliani", "text": "I monaci basiliani sono monaci che si ispirano alla regola di San Basilio (nato nel 330 e morto nel 379).\nPossono essere sia di rito greco che latino, anche se spesso vengono erroneamente indicati come basiliani tutti i monaci di rito greco.\nDal XVI secolo fino ad epoca recente infatti si \u00e8 creduto in occidente che tutti i monaci cosiddetti \"greci\", cio\u00e8 di disciplina bizantina, senza differenza di paese e di lingua, fossero \u00ab\"basiliani\"\u00bb, costituiti in grande ordine, anzi, che quest'ordine fosse l'unico riconosciuto dalla Chiesa impropriamente detta \"greca\". I monaci orientali, per loro natura, sono monaci di un determinato monastero e non membri di corporazioni pi\u00f9 vaste.\nSan Basilio e la sua regola.\nLa regola basiliana fu dettata da san Basilio in due tempi successivi: la prima (\"Regulae fusius tractatae\") comprende 55 articoli sui doveri generali del monaco, anche se Basilio parla genericamente di \"fratello\"; la seconda (\"Regulae brevius tractatae\") \u00e8 una specie di casistica sulla vita monastica. In esse San Basilio presenta la vita monastica come lo stato ideale per raggiungere la perfezione cristiana, o meglio invita tutti, anche chi oggi definiremmo laico, a condurre, indipendentemente dalla propria condizione di vita, uno specifico stile di vita.\nAll'eremo, tipico del primo monachesimo orientale, Basilio preferisce il cenobio, che presuppone celle o romitori autonomi, ma con luoghi di preghiera e di lavoro in comune. Secondo san Basilio, il cenobio favorisce la correzione dei difetti e l'aiuto scambievole tra i monaci.\nSan Basilio fa propria l'esperienza cenobitica di san Pacomio in Egitto, ma le attribuisce un \"carattere ordinale\", consistente nel voler conferire una dimensione familiare alle piccole comunit\u00e0 di monaci. Volle inoltre, cosa molto importante, che i monaci fossero integrati nella vita della Chiesa e vivessero inseriti nella comunit\u00e0 civile, dedicandosi anche, sotto l'autorit\u00e0 del Vescovo, all'esercizio del ministero pastorale.\nPer questo motivo molti erano anche sacerdoti, un elemento che distingue i basiliani, oltre che dai pacomiani, anche dai benedettini, i cui appartenenti non necessariamente sono sacerdoti.\nPer questo motivo san Basilio fond\u00f2 i suoi monasteri non in luoghi deserti o impervi, ma nelle citt\u00e0 o nelle loro vicinanze, in modo che la scelta del silenzio e del raccoglimento fosse legata alla dimensione caritativa soprattutto verso i poveri. Infatti, fond\u00f2 delle vere e proprie cittadelle dove i monaci davano lavoro ai bisognosi, assistevano i malati, i poveri e gli orfani; queste cittadelle, in seguito, furono denominate \"citt\u00e0 basiliade\".\nFondamentali, nella regola basiliana, come si \u00e8 detto, sono tanto il lavoro manuale, che rafforza il corpo, quanto la preghiera, che rinfranca lo spirito, come lo studio della S.Scrittura, che illumina la mente.\nIn Oriente l'ordine basiliano ebbe subito grande sviluppo; in Occidente fu dapprima trapiantato in Sicilia e Puglia nell'VIII secolo, poi in Calabria e Basilicata poi nel resto d'Europa.\nStoria.\nDurante la dominazione bizantina giunsero nel Salento i monaci Basiliani, cos\u00ec detti da San Basilio il fondatore dell'ordine.\nNel 726 l'imperatore bizantino Leone III Isaurico, eman\u00f2 un editto con il quale ordinava la distruzione delle immagini sacre e delle icone in tutte le province dell'Impero.\nMosaici e affreschi furono distrutti a martellate, le icone fatte a pezzi e gettate nel fuoco; furono eliminate molte opere d'arte e uccisi diversi monaci. Motivo del provvedimento era quello di stroncare il commercio delle immagini e combattere una venerazione considerata superstizione e idolatria. Questa lotta, detta iconoclasta, mise in fuga dall'Oriente migliaia di monaci, che per sfuggire alla persecuzione si rifugiarono nelle estreme regioni meridionali dell'Italia e nel Salento. Un'altra ragione che costrinse gruppi di popolazioni greche, africane e siriane a fuggire dalle loro terre, gi\u00e0 nel VII secolo, fu l'incalzare dei Musulmani.\nI Basiliani, per scampare alle persecuzioni, furono costretti a nascondersi in luoghi solitari come grotte, foreste e sulle pendici delle colline, che divennero luogo d'alloggio e di preghiera. A volte, quando non potevano adattare grotte naturali, scavavano nella roccia pi\u00f9 friabile, dove creavano dei rifugi simili a pozzi. Questi rifugi naturali, adattati a dimore, furono chiamati \"laure\". Qui i monaci continuarono a praticare il loro culto. All'ingresso delle laure c'era sempre un'immagine della Madonna detta \"Vergine Portinaia\" destinata, secondo i monaci, a custodire il rifugio.\nLe celle.\nLe celle erano piccole grotte scavate nella roccia pi\u00f9 friabile nelle quali si entrava dall'alto attraverso una cavit\u00e0; all'interno c'era il \"giacitoio\", dove riposavano i monaci, e la cripta con parete affrescata destinata alla celebrazione della messa, oppure delle cappelle con nicchie che ricordano le absidi, n\u00e9 mancano esempi di basiliche anche a cinque navate come quella scoperta vicino a Bari e nel materano. Nella maggior parte dei casi, la decorazione \u00e8 mancante di una ripartizione logica e nemmeno \u00e8 presente una narrazione dei cicli evangelici come nei monasteri rupestri in Cappadocia, bens\u00ec \u00e8 distribuita in scene staccate senza continuit\u00e0. Uno dei temi ricorrenti \u00e8, invece, quello della Deisis, nella cui rappresentazione si vede Ges\u00f9 benedicente tra la Madonna e san Giovanni Battista. La cronologia delle decorazioni va dal X al XV secolo ed il loro stile, nei primi tempi, \u00e8 aderente pi\u00f9 con le pitture delle grotte dell'Asia minore, di tradizione paloecristiana monastica, piuttosto che con l'arte bizantina. Le influenze bizantino-provinciali, assieme a quelle romaniche sono presenti nelle decorazioni realizzate nel XIII e XIV secolo, come quelle della grotta di Santa Maria di Idris a Matera e in quella di San Nicola a Faggiano in Puglia.\nI paesi intorno a Leuca, facenti parte dell'impero bizantino, furono i primi ad ospitare i monaci basiliani perch\u00e9 erano i primi ad essere avvistati dalle navi che li portavano verso la penisola; della loro presenza sono rimasti i segni, anche se sono passati dieci secoli.\nTerminata la persecuzione iconoclasta nell'843, i monaci abbandonarono a mano a mano i loro rifugi e innalzarono, nei paesi pi\u00f9 importanti, chiese e monasteri che divennero ben presto importanti centri culturali e sociali: infatti si occupavano dell'istruzione dei fanciulli e degli adulti, insegnavano le tecniche della pesca e dell'agricoltura, dissodavano la terra, rendevano fertili le paludi e le affidavano alla gente del posto per coltivarle.\nImportarono varie piantagioni nel Salento: la quercia Vallonea, dalle grosse ghiande dalle quali ricavava la farina per il pane, il gelso, il carrubo, il pino d'Aleppo e incrementarono la coltura dell'olivo. Grazie all'opera costante dei monaci l'agricoltura risorse.\nLa giornata dei basiliani.\nIn base alla regola dettata da San Basilio, la giornata dei basiliani, indipendentemente dallo specifico ordine di appartenenza, dovrebbe essere scandita dalla preghiera in comune detta sette volte al giorno: da mezzanotte all'alba, poi alle ore 9.00, alle 12.00 e alle 15.00, quindi piccole ore di \"Terza\", \"Sesta\" e \"Nona\". Al tramonto del giorno \"l'azione di grazia dei lucernari\", caratterizzata dall'inno \"Gioiosa luce\", tipico nella Chiesa bizantina. Poi all'ora di andare a letto la Compieta con il Salmo 90. Non \u00e8 fissato un tempo di meditazione.\nL'altra occupazione rilevante del monaco basiliano \u00e8, come gi\u00e0 detto, il lavoro manuale artigianale spesso consistente in tessitura, calzoleria, muratura, falegnameria e agricoltura.\nQuello dei basiliani \u00e8 uno stile frugale con una sostanziale semplicit\u00e0 nell'abbigliamento, costituito spesso da una semplice tunica.\nGli ordini basiliani cattolici.\nLa Chiesa cattolica ha riconosciuto:\nBasiliani d'Italia.\nI basiliani in Italia furono fondati il giorno di Pentecoste del 1579 con la convocazione del capitolo generale dei monaci di rito greco-bizantino a \"San Filarete di Seminara\", in provincia di Reggio Calabria. Nel novembre dello stesso anno, papa Gregorio XIII, con la bolla pontificia \"Benedictus Dominus\", costitu\u00ec ufficialmente l'ordine.\nOrdine di San Giosafat.\nL'Ordine di San Giosafat prende il nome dal monaco e martire Giosafat Kuncewicz (\u20201623) e si \u00e8 diffuso in Lituania, Galizia e Rutenia.\nMelchiti del SS.Salvatore e Baladiti Suwajriti.\nI Melchiti del SS.Salvatore ed i Baladiti Suwajriti sono entrambi ordini sorti in Libano. Il primo \u00e8 stato fondato nel 1684 ed approvato da papa Benedetto XIV nel 1743; il secondo fu approvato anch'esso da Benedetto XIV nel 1757.\nBasiliani aleppini.\nI Basiliani aleppini si sono staccati dai baladiti nel 1824 e sono stati riconosciuti ufficialmente nel 1832."}
{"id": "239551", "revid": "767487", "url": "https://it.wikipedia.org/wiki?curid=239551", "title": "L'adultera (film 1971)", "text": "L'adultera (\"Ber\u00f6ringen\") \u00e8 un film del 1971, diretto dal regista Ingmar Bergman. Qualche critico vi ha visto un accenno al movimento per la liberazione della donna.\nIl film fu un insuccesso dal punto di vista commerciale e mise in difficolt\u00e0 economiche Bergman, che si risollev\u00f2 con l'inaspettato successo mondiale di \"Sussurri e grida\".\nTrama.\nKarin, casalinga svedese madre di due figli adolescenti e moglie del neurologo Andreas, \u00e8 una donna apparentemente felice. Un giorno inizia una relazione con il giovane archeologo straniero David Kovac, che lavora vicino alla sua casa dove, in una nicchia nascosta, \u00e8 stata scoperta un'antica statua di legno che raffigura la Madonna. David per\u00f2 \u00e8 un uomo problematico, provato dalla vita, ebreo sopravvissuto ai campi di concentramento. Il loro rapporto \u00e8 difficile e dura per due anni fino a quando il marito, venuto a conoscenza della relazione, impone alla moglie di scegliere tra lui e David: Karin sceglie di restare con Andreas.\nCast.\nNel film sono accreditati solamente i quattro protagonisti: il resto del cast \u00e8 composto da attori e comparse non accreditate."}
{"id": "239553", "revid": "438678", "url": "https://it.wikipedia.org/wiki?curid=239553", "title": "L'affare si complica (film 1933)", "text": "L'affare si complica (\"Hard to Handle\") \u00e8 un film del 1933, diretto da Mervyn LeRoy.\nProduzione.\nIl film - le cui riprese iniziarono verso la fine di ottobre del 1932 - fu prodotto dalla Warner Bros. Pictures &amp; The Vitaphone Corporation con un budget stimato di 189.000 dollari.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 3 febbraio 1933 con il numero LP3622.\nDistribuito dalla Warner Bros. Pictures, il film usc\u00ec nelle sale statunitensi il 28 gennaio 1933."}
{"id": "239555", "revid": "767487", "url": "https://it.wikipedia.org/wiki?curid=239555", "title": "L'affare si complica (film 1942)", "text": "L'affare si complica \u00e8 un film del 1942, diretto dal regista Pier Luigi Faraldo.\nTrama.\nDurante una vacanza un gruppo di una dozzina di persone viene invitato da un ricco industriale, che ha una figlia giovane e affascinante, a soggiornare nella sua villa in campagna. Durante un pranzo, improvvisamente viene a mancare la corrente elettrica: nel buio pi\u00f9 completo, gli ospiti vengono presi dal panico e quando la luce viene ripristinata si accorgono che \u00e8 sparito un braccialetto prezioso di perle con brillanti. Un giovane intraprendente della comitiva si improvvisa investigatore dilettante per cercare di sbrigliare la matassa, anche perch\u00e9 si \u00e8 innamorato della fanciulla e quindi cerca di fare bella figura ai suoi occhi. Gli interrogatori per\u00f2 si prolungano eccessivamente: durante le indagini vengono alla luce diversi retroscena poco edificanti di ciascun villeggiante, e ciascuno accusa reciprocamente l'altro di aver commesso il misfatto. Alla fine il bracciale viene ritrovato; il donatore, per evitare di essere scoperto, rivela di averlo fatto sparire intenzionalmente perch\u00e9 in realt\u00e0 \u00e8 falso. Chiariti tutti gli equivoci, l'improvvisato detective si sposa con la figlia dell'industriale.\nDistribuzione.\nIl film, girato negli studi della Titanus, ebbe una distribuzione irregolare. Ottenuto il visto di censura n. 31.738 del 2 ottobre 1942, nelle citt\u00e0 del nord venne proiettato nel novembre 1942, a Napoli nell'aprile del 1943 e a Roma nel gennaio del 1944. Nel dopoguerra venne ripresentato nella primavera del 1948 e successivamente spar\u00ec dalla circolazione. Invedibile da decenni, attualmente, tranne una decina di fotografie di scena, \u00e8 introvabile."}
{"id": "239556", "revid": "104265", "url": "https://it.wikipedia.org/wiki?curid=239556", "title": "Teoria della mente", "text": "La teoria della mente (spesso abbreviata in \"ToM\", dall'inglese \"Theory of Mind\") \u00e8 la capacit\u00e0 di attribuire stati mentali - credenze, intenzioni, desideri, emozioni, conoscenze - a s\u00e9 stessi e agli altri, e la capacit\u00e0 di comprendere che gli altri hanno stati mentali diversi dai propri. La teoria della mente, formulata nel 1978 da David Premack e Guy Woodruff, \u00e8 fondamentale in ogni interazione sociale e serve ad analizzare, giudicare e comprendere il comportamento degli altri.\nLa teoria della mente \u00e8 una teoria nel senso che la presenza della mente propria e altrui pu\u00f2 essere inferita soltanto attraverso l'introspezione, e attraverso la congettura che gli altri, avendo atteggiamenti e comportamenti simili ai nostri, abbiano anche stati mentali propri.\nIn questo senso, ogni individuo possiede una propria teoria della mente, e alcune condizioni come l'autismo e la schizofrenia sono state interpretate come un deficit specifico di questa abilit\u00e0.\nModelli teorici.\nI principali modelli teorici che tentano di spiegare l'origine e lo sviluppo della teoria della mente sono i seguenti:\nTeoria della teoria.\nSecondo la \"teoria della teoria\" (\"theory-theory\"), i bambini sono naturalmente portati a costruire teorie per spiegare le loro osservazioni. Come gli adulti, anche i bambini cercano spiegazioni per comprendere l'ambiente che li circonda, e nel farlo traggono spunto sia dalle loro esperienze dirette che dall'osservazione di ci\u00f2 che fanno gli altri. Attraverso la loro crescita e sviluppo, i bambini continueranno a formare teorie intuitive, rivisitandole e modificandole man mano che si imbattono in nuovi risultati e osservazioni, non diversamente da quello che fanno gli scienziati. La progressione delle teorie intuitive dei bambini riguarderebbe il mondo fisico e biologico, i comportamenti sociali, e i pensieri e le menti altrui, ovvero la teoria della mente.\nTeoria della simulazione.\nLa teoria della simulazione sostiene che gli esseri umani danno un senso al comportamento degli altri simulandone mentalmente le azioni, ovvero attivando processi mentali che, se messi in pratica, produrrebbero un comportamento simile. Ci\u00f2 include il comportamento intenzionale e l'espressione delle emozioni. La teoria afferma che i bambini usano le proprie emozioni per prevedere ci\u00f2 che gli altri faranno, in altre parole, proiettando i propri stati mentali sugli altri.\nLa teoria della simulazione prevede che le persone capiscano gli altri attraverso una sorta di risposta empatica. Tale teoria si basa sia su una riflessione filosofica che su dati neurobiologici, in particolare sulla scoperta dei neuroni specchio\nTeoria modulare.\nI fautori della teoria modulare spiegano la teoria della mente alla luce della teoria della \"mente modulare\" di Jerry Fodor. Secondo quest'ipotesi esisterebbe nella mente umana un modulo specifico e geneticamente determinato, deputato a sviluppare l'abilit\u00e0 di comprendere la mente propria e altrui (\"ToM module\"), che avrebbe per\u00f2 bisogno dell'interazione con l'ambiente sociale per svilupparsi appieno.\nSviluppo.\nLo studio di quali animali siano in grado di attribuire stati mentali agli altri, cos\u00ec come lo sviluppo di questa capacit\u00e0 nell'ontogenesi e nella filogenesi umane, ha identificato diversi precursori comportamentali alla teoria della mente. La comprensione dell'attenzione, la comprensione delle intenzioni altrui e l'imitazione di altre persone sono i comportamenti distintivi di una teoria della mente che pu\u00f2 essere osservata all'inizio dello sviluppo, e i precursori di quella che in seguito diventer\u00e0 la teoria della mente nell'adulto. In studi con animali non umani e esseri umani pre-verbali, in particolare, i ricercatori osservano preferenzialmente questi comportamenti per fare inferenze sul livello di sviluppo della mente.\nSimon Baron-Cohen ha identificato la comprensione dell'attenzione congiunta, un'abilit\u00e0 sociale riscontrata tra i 7 e i 9 mesi di et\u00e0, come \"precursore critico\" dello sviluppo della teoria della mente. Comprendere l'attenzione congiunta implica capire che l'atto di guardare in una direzione pu\u00f2 essere diretto in modo selettivo, che l'altro valuta l'oggetto visto come \"di interesse\" e che l'atto di osservare pu\u00f2 indurre delle credenze sull'oggetto osservato. L'attenzione pu\u00f2 essere richiamata e resa condivisa dall'atto di indicare, un comportamento che richiede di tenere conto dello stato mentale dell'altra persona, in particolare se essa noti l'oggetto o se lo trovi a sua volta di interesse. Baron-Cohen ipotizza che l'inclinazione a riferirsi spontaneamente a un oggetto come interessante (puntamento protodichiarativo) e ad apprezzare allo stesso modo l'attenzione diretta da un altro, possa essere il motore alla base di tutta la comunicazione umana ed animale.\nLa comprensione delle intenzioni altrui \u00e8 un altro precursore critico per la comprensione della mente, perch\u00e9 l'intenzionalit\u00e0 \u00e8 una caratteristica fondamentale degli stati mentali. Daniel Dennett definisce la \"posizione intenzionale\" (\"intentional stance\") come la comprensione che le azioni degli altri sono dirette verso l'obiettivo e derivano da particolari credenze o desideri. I bambini di 2-3 anni sono in grado di discriminare se lo sperimentatore ha svolto la stessa azione volontariamente o accidentalmente, e i bambini di 18 mesi sono in grado di eseguire manipolazioni mirate che gli sperimentatori adulti hanno tentato e fallito, suggerendo che i bambini abbiano la capacit\u00e0 di rappresentarsi il comportamento manipolatorio degli adulti come implicante obiettivi e intenzioni.\nAlcune ricerche in psicologia dello sviluppo suggeriscono che la capacit\u00e0 del bambino di imitare gli altri si trova all'origine sia della teoria della mente sia di altre conquiste socio-cognitive come l'assunzione di prospettiva e l'empatia. Secondo Meltzoff, la comprensione innata del bambino che gli altri sono \"come me\", gli permette di riconoscere l'equivalenza tra gli stati fisici e mentali apparenti negli altri e quelli percepiti dal s\u00e9. Ad esempio, il bambino usa le proprie esperienze, orientando la testa e gli occhi verso un oggetto di interesse, per capire i movimenti di chi, a sua volta si rivolge verso un oggetto, intuendo che generalmente si tratter\u00e0 di un oggetto di interesse o di significato.\nAnche se la maggior parte delle ricerche sull'argomento ha per oggetto i bambini, la teoria della mente si sviluppa in modo continuo durante l'infanzia e nella tarda adolescenza, parallelamente allo sviluppo delle sinapsi nella corteccia prefrontale, che \u00e8 l'area del cervello coinvolta nella pianificazione delle azioni e nei processi decisionali. I bambini sembrano sviluppare la teoria della mente in modo sequenziale: la prima abilit\u00e0 a svilupparsi \u00e8 la capacit\u00e0 di riconoscere che gli altri hanno desideri diversi. I bambini sono in grado di riconoscere che altri hanno credenze diverse subito dopo. La successiva abilit\u00e0 che si sviluppa \u00e8 la capacit\u00e0 di riconoscere che gli altri hanno accesso a diverse conoscenze. Infine, i bambini sono in grado di capire che gli altri possono avere false credenze e che sono capaci di nascondere le emozioni. Sebbene questa sequenza rappresenti la tendenza generale all'acquisizione di competenze, sembra che si ponga maggiore enfasi su alcune abilit\u00e0 in determinate culture, portando a sviluppare competenze pi\u00f9 preziose prima di quelle che non sono considerate importanti. Ad esempio, nelle culture individualistiche come quella degli Stati Uniti, una maggiore enfasi viene posta sulla capacit\u00e0 di riconoscere che gli altri hanno opinioni e credenze diverse. In una cultura collettivistica, come la Cina, questa abilit\u00e0 potrebbe non essere cos\u00ec importante e quindi svilupparsi pi\u00f9 tardi.\nMeccanismi cerebrali.\nStudi di neuroimaging hanno individuato specifiche regioni del cervello impegnate durante i compiti che presuppongono il possesso di una teoria della mente. La ricerca tramite la PET, utilizzando compiti di comprensione verbale e pittorica di una storia, ha identificato un insieme di regioni cerebrali tra cui la corteccia prefrontale mediale (mPFC) e l'area intorno al solco temporale superiore (pSTS), e talvolta la corteccia del precuneo, l'amigdala e la corteccia temporopolare.\nGli studi del laboratorio di Rebecca Saxe al MIT, utilizzando un compito di falsa credenza, hanno trovato un'attivazione molto coerente nella mPFC, nel precuneo e nella giunzione temporo-parietale (TPJ) , lateralizzata a destra. In particolare, \u00e8 stato proposto che la rTPJ sia selettivamente coinvolta nel rappresentare le credenze degli altri. Tuttavia esiste un certo dibattito su questa conclusione, poich\u00e9 alcuni scienziati hanno notato che la stessa regione viene attivata durante il riorientamento spaziale dell'attenzione visiva. Jean Decety dell'Universit\u00e0 di Chicago e Jason Mitchell di Harvard hanno quindi proposto che la rTPJ svolga una funzione pi\u00f9 generale implicata nella comprensione della falsa credenza e nel riorientamento attenzionale, piuttosto che in un meccanismo specializzato per la cognizione sociale. Tuttavia, \u00e8 possibile che l'osservazione di regioni sovrapposte per la rappresentazione delle credenze e il riorientamento attenzionale possa essere semplicemente dovuta a popolazioni neuronali adiacenti, ma distinte, che codificano per ciascuna abilit\u00e0.\nLe evidenze neuropsicologiche forniscono supporto ai risultati di neuroimaging riguardanti le basi neurali della teoria della mente. Studi con pazienti affetti da una lesione dei lobi frontali e la giunzione temporo-parietale del cervello mostrano che essi hanno difficolt\u00e0 con alcuni compiti implicanti la ToM. Ci\u00f2 dimostra che tale competenza \u00e8 associata a parti specifiche del cervello umano. Tuttavia, il fatto che la corteccia prefrontale mediale e la giunzione temporoparietale siano necessarie per compiti di teoria della mente non implica che queste regioni siano specifiche per quella funzione, poich\u00e9 la TPJ e la mPFC potrebbero essere deputate a svolgere funzioni pi\u00f9 generali, ma necessarie per l'utilizzo della teoria della mente.\nLe ricerche di Vittorio Gallese, Luciano Fadiga e Giacomo Rizzolatti all'Universit\u00e0 di Parma hanno mostrato che alcuni neuroni sensomotori, che vengono definiti neuroni specchio, scoperti nella corteccia premotoria delle scimmie rhesus, possono essere coinvolti nella comprensione delle azioni. La registrazione mediante singoli elettrodi ha rivelato che questi neuroni scaricavano quando una scimmia eseguiva un'azione, cos\u00ec come quando la scimmia vedeva un altro agente svolgere lo stesso compito. Allo stesso modo, gli studi di risonanza magnetica con partecipanti umani hanno mostrato regioni cerebrali (presumibilmente contenenti neuroni specchio) che sono attive quando una persona vede un'azione diretta a uno scopo di un'altra persona. Questi dati hanno portato alcuni autori a suggerire che i neuroni specchio possono fornire la base per la teoria della mente nel cervello, e supportare la \"teoria della simulazione\" della lettura della mente (vedi sopra). \nEsistono per\u00f2 anche prove contrarie al legame tra i neuroni specchio e la teoria della mente. In primo luogo, le scimmie macaco hanno i neuroni specchio, ma non sembrano avere una capacit\u00e0 \"umana\" di comprendere la teoria della mente. In secondo luogo, gli studi con la fMRI sulla teoria della mente riportano tipicamente l'attivazione nella mPFC, nei poli temporali, nella TPJ e nel pSTS, ma queste aree del cervello non fanno parte del sistema dei neuroni specchio. Alcuni ricercatori, come lo psicologo dello sviluppo Andrew Meltzoff e il neuroscienziato Jean Decety, ritengono che i neuroni specchio facilitino semplicemente l'apprendimento tramite l'imitazione e possano fornire un precursore allo sviluppo della teoria della mente. Altri, come il filosofo Shaun Gallagher, suggeriscono che l'attivazione dei neuroni specchio, per una serie di ragioni, non riesca a soddisfare la definizione di simulazione proposta dalla teoria della simulazione.\nTeoria della mente e autismo.\nIl Disturbo dello Spettro Autistico (ASD) \u00e8 un disturbo pervasivo complesso dello sviluppo neurologico, che presenta una grande eterogeneit\u00e0 rispetto alla sintomatologia e ai tratti e di cui ancora non si conosce un\u2019eziologia precisa. I deficit variano a seconda di un livello di gravit\u00e0 che va dall'autismo ad alto funzionamento (meno grave) all'autismo a basso funzionamento associato a disabilit\u00e0 e disturbi dell'apprendimento. Ma in generale possiamo dire che i bambini con ASD sono caratterizzati da una serie di deficit in tre domini: interazione sociale, comunicazione verbale e non verbale, e modelli di comportamento ripetitivi e stereotipati.\nA causa di questa complessit\u00e0, esiste una necessit\u00e0 di interpretare e comprendere i meccanismi del disturbo. Sono state proposte varie teorie, tuttavia la pi\u00f9 importante, o meglio, quella maggiormente presa in considerazione, \u00e8 la Teoria della Mente (ToM). Infatti, sebbene la ToM non sia sufficiente come spiegazione esclusiva per le caratteristiche degli ASD, la sua influenza sulle abilit\u00e0 cognitive, sociali e comunicative \u00e8 fondamentale: gli individui con ASD presentano difficolt\u00e0 proprio nel ragionamento e nella comprensione delle intenzioni, delle emozioni e delle credenze altrui, che sono alla base delle interazioni sociali e di una comunicazione efficiente. Questo spiegherebbe la presenza di deficit di tipo sociale, comportamentale e comunicativo e ci permette di inquadrare il disturbo in un\u2019ottica di scarsa o mancante Teoria della Mente. Pi\u00f9 precisamente si pu\u00f2 parlare di un\u2019acquisizione ritardata o incompleta di tale abilit\u00e0.\nE\u2019 vero infatti che tra gli individui con questi disturbi esistono sempre delle differenze individuali per quanto riguarda l'acquisizione della ToM. Ad esempio: gli individui con ASD mostrano generalmente difficolt\u00e0 significative nel riconoscimento delle emozioni essenziali, quando si devono basare esclusivamente sulle informazioni acquisite dallo sguardo degli altri; tuttavia, gli individui ad alto funzionamento sono invece in grado di interpretare gli stati mentali basandosi esclusivamente sulle espressioni facciali.\nIn generale, i bambini con ASD che ottengono punteggi migliori nei compiti di ToM sono considerati meglio integrati socialmente rispetto ai loro coetanei ASD che falliscono in quei compiti. Nonostante questo, per\u00f2, la pratica delle abilit\u00e0 di ToM nella vita quotidiana \u00e8 spesso ridotta ed \u00e8 quindi evidente che, nonostante la capacit\u00e0 di alcuni bambini con ASD di generare pensieri, credenze e intenzioni nei compiti di ToM, gli stessi non sono in grado di implementare queste abilit\u00e0 in situazioni sociali. La spontaneit\u00e0 in relazione agli stimoli di ToM e ai reciproci segnali socio-psicologici \u00e8 totalmente assente, anche nel caso di autismo ad alto funzionamento.\nI contributi delle teorie classiche.\nDalla \"Cognitive Development Unit\" (CDU) di Londra provengono Uta Frith, Simon Baron-Cohen, Alan Leslie e, in parte, Luca Surian, i quali parlano di \"mindblindness\", di \"opacit\u00e0 referenziale\" e di \"psicoagnosia\", ripresi in Italia da Luigia Camaioni, come ipotesi esplicativa dell'autismo. Tale patologia consisterebbe in un \"deficit semantico specifico per la categoria degli stati mentali\", ossia in una carenza nelle capacit\u00e0 metarappresentative di \"rappresentarsi le rappresentazioni\".\nL'ipotesi si basa sull'assunto che esista nella mente umana un modulo specializzato nel produrre \"rappresentazioni di stati mentali\", come \"credere\", \"conoscere\" e \"fare finta\". L'\"input\" di questo modulo sarebbe costituito da rappresentazioni primarie prodotte da altri moduli, che codificano stati di fatto in modo letterale. Il suo \"output\", l'informazione in uscita, \u00e8 costituito da rappresentazioni secondarie chiamate \"metarappresentazioni\". \nLa metarappresentazione \u00e8 una particolare struttura di dati che codifica l'atteggiamento di un agente nei confronti di una proposizione. Per agente si intende una persona che di fronte a una proposizione (significato di una frase) le attribuisce un determinato significato, come \"sperare\", \"credere\", \"pensare\", \"conoscere\", \"avere intenzione\", \"far finta\". La mancanza di adeguate capacit\u00e0 comunicative negli individui autistici deriverebbero, secondo la teoria della mente, dall'incapacit\u00e0 di formulare a livello mentale delle metarappresentazioni. \nLe conferme sperimentali del deficit metarappresentativo sono state ottenute studiando le capacit\u00e0 di formulare false credenze in bambini autistici. L'ipotesi risale ad un'iniziativa di Alan Leslie di considerare il gioco di finzione, che compare ben presto nelle prestazioni dei bambini, come se fosse basato su un meccanismo cognitivo che permette di immagazzinare separatamente gli eventi tangibili (reali e fisici) da quelli mentali (di finzione).\nVisto che nei bambini autistici il gioco di finzione appariva molto pi\u00f9 povero, Leslie e Frith indagarono la possibilit\u00e0 dell'esistenza di una reale incapacit\u00e0 dei bambini con autismo di registrare gli stati mentali separatamente da quelli fisici. Da questa ricerca \u00e8 nato il test della falsa credenza.\nSu questa base molti studiosi sostengono che il deficit metarappresentativo nei bambini con autismo potrebbe essere ricondotto al funzionamento anomalo del meccanismo specializzato nell'acquisizione della teoria della mente. \nA questa spiegazione di tipo \"modularista\" \u00e8 stata contrapposta una teoria \"costruttivista\", secondo cui lo sviluppo della teoria della mente \u00e8 dovuto a capacit\u00e0 generali di costruzione e revisione teorica (\"teoria della teoria\", vedi sopra). Secondo questo modello, i bambini con autismo soffrirebbero non gi\u00e0 del malfunzionamento di un meccanismo di acquisizione, ma della mancanza di un'adeguata base di conoscenze innate e di principi astratti di ragionamento. Fra questi - per esempio - il principio secondo cui gli altri sono uguali a noi. \nPer comprendere la differenza fra questi due approcci dobbiamo tener conto che nella proposta modularista di Leslie si presume l'esistenza di un meccanismo specializzato di elaborazione ed acquisizione di informazioni; nella proposta costruttivista di Alison Gopnike Andrew N. Meltzoff viene invece ipotizzata una base di conoscenza innata, che si arricchisce e viene in parte radicalmente cambiata nel corso dello sviluppo, grazie ai processi di invenzione e revisione delle conoscenze teoriche.\nSviluppi teorici pi\u00f9 recenti.\nNegli ultimi anni molti autori si sono concentrati su aspetti diversi del disturbo, nel tentativo di studiare l\u2019origine dei deficit socio cognitivi. Sono state sviluppate diverse teorie, alcune delle quali si integrano pi\u00f9 o meno bene con le teorie classiche, altre invece cercano di dare una spiegazione alternativa.\nAd esempio, Jones C. e colleghi hanno indagato l\u2019associazione tra Funzioni Esecutive (EF) e abilit\u00e0 di mentalizzazione tradizionalmente deputate alla ToM. \u00c8 stato proposto che le EF, in particolare il monitoraggio delle azioni e l'agire con volont\u00e0, siano prerequisiti per l'autoconsapevolezza e quindi per la mentalizzazione. Successivamente \u00e8 stato ipotizzato che le EF alterate limitino la capacit\u00e0 degli individui con ASD di riflettere sugli stati mentali propri e degli altri. Questa posizione \u00e8 stata rafforzata dall'evidenza che la capacit\u00e0 precoce dell'EF predice la successiva competenza nella ToM nei bambini con ASD. Nello studio di Jones e colleghi si \u00e8 scoperto che la capacit\u00e0 di ToM era associata sia ai sintomi della comunicazione sociale che ai comportamenti ristretti e ripetitivi (RRB). L'EF era un correlato di ToM ma non aveva un'associazione diretta con l'espressione dei sintomi riferita dai genitori. I dati suggeriscono che le difficolt\u00e0 di comunicazione sociale e la presenza di comportamenti ristretti e ripetitivi erano correlati alle difficolt\u00e0 nella mentalizzazione (ToM). Al contrario, questi comportamenti non erano associati alle capacit\u00e0 di pensiero generale coinvolte nella pianificazione e nell'esecuzione dei compiti (EF).\nBurnside K. e colleghi, come altri, hanno invece tentato di fornire un maggiore supporto alla teoria della Motivazione Sociale. Come descritto da Chevallier e colleghi, la motivazione sociale \u00e8 \u201cun insieme di disposizioni psicologiche e meccanismi biologici che spingono l'individuo ad orientarsi preferenzialmente al mondo sociale (orientamento sociale), a cercare e trarre piacere nelle interazioni sociali (ricompensa sociale), e a lavorare per promuovere e mantenere i legami sociali (mantenimento sociale)\u201d. Secondo questa teoria dunque, i deficit tipici degli ASD sono interpretati come risultati di una scarsa o quasi assente attenzione cognitiva agli stimoli di natura sociale. Nello studio di Burnside e colleghi la variabile Motivazione Sociale \u00e8 stata calcolata con misure oggettive (compiti di orientamento sociale, compiti di preferenza del volto) e si \u00e8 misurata la correlazione con i punteggi ai compiti di ToM: si \u00e8 visto che i bambini con ASD ottenevano punteggi pi\u00f9 bassi in entrambi gli ambiti rispetto ai loro coetanei neurotipici, ma una correlazione tra Motivazione Sociale e ToM \u00e8 stata trovata solo nei bambini a sviluppo tipico, dando un supporto solo parziale alla teoria.\nAspetti neurofisiologici.\nNegli ultimi anni, l\u2019attivit\u00e0 di ricerca sulla ToM nei ASD ha dedicato ampio spazio ai processi neurofisiologici correlati alla ToM, evidenziando l\u2019atipicit\u00e0 dell\u2019attivit\u00e0 neurale che caratterizza i soggetti ASD durante lo svolgimento di compiti che implicano il ragionamento ToM.\nMisurazioni effettuate tramite magnetoencefalografia (MEG) hanno evidenziato che, durante l'elaborazione della falsa credenza, i soggetti con ASD ad alto funzionamento mostrano un\u2019attivazione ridotta della giunzione temporo-parietale laterale (LTPJ) rispetto ai soggetti con sviluppo tipico (TD). Tuttavia, contemporaneamente a tale ipo-attivazione, negli stessi soggetti con ASD si \u00e8 registrata anche un\u2019attivit\u00e0 aumentata del giro frontale inferiore destro, deputato al controllo inibitorio. Ci\u00f2 suggerisce che nei soggetti ASD si attiva un atipico sistema neurofisiologico compensatorio, tale per cui gli individui con questo disturbo compensano l\u2019attivazione ridotta della giunzione temporo-parietale laterale con un\u2019attivit\u00e0 aumentata del giro frontale inferiore destro.\nPeraltro, studi condotti tramite rilevazioni elettrofisiologiche hanno evidenziato che il ragionamento ToM \u00e8 correlato ad un\u2019attivit\u00e0 cerebrale ad onde lente da 300 ms a 1500 ms dopo la presentazione dello stimolo, associata a due potenziali evento-correlati (ERP): una componente lento positiva (LPC) e onda tardivo positiva (LSW). Libsack e colleghi hanno osservato che LPC \u00e8 correlata negativamente alla gravit\u00e0 dei sintomi ASD e positivamente all\u2019accuratezza comportamentale dell\u2019attivit\u00e0 ToM. Quindi, LPC media la relazione inversamente proporzionale tra i due fattori, fornendo una spiegazione dell'eterogeneit\u00e0 delle prestazioni di ToM nei soggetti con ASD poich\u00e9, sebbene i deficit ToM siano frequenti in tali soggetti, non tutti gli individui con questo disturbo sperimentano alla stessa misura i deficit ToM.\nNegli ultimi anni, ha ricevuto molte attenzioni la teoria dei \u201cneuroni specchio rotti\u201d, la quale ipotizza che il funzionamento deficitario di tali cellule spieghi l\u2019attenuazione della ToM nei soggetti con ASD. A tal proposito, una ricerca condotta attraverso la misurazione della soppressione mu (ovvero un tipo di ritmo descritto come la banda di frequenza 8-13 Hz rilevato tramite l\u2019EEG che fornisce un\u2019indicazione sul livello di attivazione neurale), evidenziano che, durante un compito di mentalizzazione, si registra un livello inferiore di attivazione neurale nell\u2019emisfero destro dei partecipanti con elevati tratti autistici. Questa osservazione elettrofisiologica denota una correlazione tra gravit\u00e0 dei sintomi ASD e ipo-attivazione dei neuroni specchio nell\u2019emisfero destro.\u00a0 Inoltre, si ipotizza che l\u2019attivazione ridotta dei neuroni specchio sia correlata al processo di decodifica delle intenzioni sottostanti le azioni. Tuttavia, i risultati della ricerca condotta\u00a0 sono contraddittori e talvolta discrepanti. D'altro canto, l'eterogeneit\u00e0 dei risultati ricavati pu\u00f2 essere ricondotta all\u2019ampia variazione della sintomatologia fenotipica ASD.\nTrattamenti.\nPer affrontare i deficit sociali nei soggetti con ASD sono stati sviluppati diversi training della ToM. Holopainene et al. mediante un\u2019osservazione strutturata hanno indagato gli effetti del training della ToM sulla reattivit\u00e0 empatica dei bambini con ASD. L\u2019intervento includeva 8 sessioni settimanali di un'ora ciascuna, strutturate con discussione, esercizi, resoconto dell'incontro per i genitori, presentazione di un nuovo compito. Inoltre le sessioni erano focalizzate su argomenti relativi alla ToM, come il riconoscimento delle emozioni, la finzione, la falsa credenza, l'umorismo.\u00a0 Le osservazioni strutturate sulla reattivit\u00e0 empatica consistevano in situazioni in cui lo sperimentatore esprimeva eccitazione o sorpresa analogamente a situazioni naturali e venivano poste tra compiti facenti parte di una batteria di test psicologici. Le diverse reazioni sono state registrate e suddivise sulla base di un continuum che andava da \u201crisposta empatica\u201d a \u201cnessuna risposta\u201d. Analisi post hoc hanno indicato che i partecipanti sottoposti all\u2019intervento hanno mostrato un aumento significativo della risposta empatica.\nAltre traiettorie di ricerca rispetto al potenziamento della ToM nei bambini con ASD, offrono un pacchetto di interventi basati sull\u2019evidenza (EBI) formato da Readers Theatre, Story Mapping e Video Self-Modeling.\nNel Readers Theatre e Story Mapping sono state proposte strategie che possono migliorare la comprensione semantica di un testo, fornendo pratiche strutturate rispettivamente nell'assunzione di prospettiva, nell'organizzazione visiva e nel collegamento delle informazioni nella storia.\nPi\u00f9 precisamente, nel Readers Theatre si svolge un'attivit\u00e0 interpretativa in cui i partecipanti leggono un copione, in preparazione di una performance di lettura orale. Attraverso l\u2019interpretazione di un personaggio narrativo si aiuta il soggetto a colmare le lacune nella cognizione sociale migliorando la consapevolezza sociale, la comunicazione e la percezione. L\u2019efficacia del pacchetto di intervento \u00e8 stata misurata dal Protocollo di Quiz di Comprensione (CQP) a 10 item, sviluppato da Williamson et al.. Ad ogni fine sessione \u00e8 stata valutata la comprensione degli eventi chiave di ogni capitolo del testo narrativo, attraverso domande inferenziali volte a formulare conclusioni sugli eventi, sulle motivazioni e sui problemi della storia.\nIl Video Self Modeling, invece, \u00e8 una forma di modellazione che consente all\u2019individuo di eseguire comportamenti specifici osservando s\u00e9 stesso mentre esegue un comportamento efficace. In questa fase i partecipanti sono stati registrati mentre recitavano gli eventi dall\u2019estratto narrativo che avevano letto. Una volta assegnati i ruoli e i toni da usare, il loro compito era quello di interpretare una prospettiva diversa mentre recitavano i pensieri, le motivazioni, e gli eventi che accadevano ai personaggi della storia. Infine gli organizzatori grafici hanno facilitato la comprensione degli eventi del testo con il completamento di una tabella. \nIl deficit di ToM nei bambini autistici rende difficile comprendere e anticipare i motivi dei personaggi narrativi in una storia. Tuttavia, gli interventi hanno incrementato le abilit\u00e0 di mentalizzazione attraverso il miglioramento delle competenze emotive e l\u2019allenamento di risposte empatiche appropriate (come dimostrato dalle prestazioni del CQP). Pertanto sarebbe utile formare insegnanti, psicologi scolastici, operatori sanitari e genitori a implementare questo pacchetto di interventi per supportare il successo sociale e accademico nella vita adulta di questi bambini.\nCritiche e ulteriori osservazioni.\nSecondo un modesto corpo di studi, l\u2019affermazione che le persone autistiche mancano di una teoria della mente \u00e8 empiricamente discutibile.\nGernsbacher M. e Yergeau M. hanno portato alla luce alcune prove empiriche che mettono in evidenza come i deficit della ToM non appartengono esclusivamente ai soggetti con ASD e, anche in tali soggetti, c\u2019\u00e8 una certa eterogeneit\u00e0 nei livelli di compromissione. Gli autori sottolineano inoltre alcuni errori di replicabilit\u00e0 dei risultati di alcuni studi sulla ToM.\nPer quasi due decenni, Simon Baron-Cohen e i suoi colleghi hanno affermato che le scarse prestazioni nei compiti di ToM erano una caratteristica univoca delle persone con autismo. Tale affermazione era basata sulle prestazioni dei bambini autistici nel compito di falsa credenza. Pi\u00f9 recentemente, Baron-Cohen ha riconosciuto che una mancanza di ToM potrebbe non essere specifica per le persone autistiche.\nPer quasi 30 anni anche altri ricercatori hanno cercato di correggere questa affermazione ed \u00e8 stato dimostrato che i bambini autistici non sono gli unici a fallire i compiti di falsa credenza; cos\u00ec fanno anche i bambini con impairment linguistico specifico, sindrome di Down, sindrome di Williams e altre patologie. \nInoltre, ad incidere sulle prestazioni possono essere anche altri fattori: bambini con uno status socioeconomico inferiore piuttosto che superiore, o con meno possibilit\u00e0 di contatto con i familiari, hanno maggiori probabilit\u00e0 di fallire i compiti di falsa credenza, cos\u00ec come i bambini che sono ciechi o sordi/ipoudenti.\nLa \u201ccecit\u00e0\u201d mentale non pu\u00f2 essere considerata una caratteristica universale dell\u2019autismo, infatti, molti bambini autistici superano compiti di ToM.\nPoich\u00e9 tali compiti di ToM si basano fortemente sul linguaggio parlato e poich\u00e9 l\u2019autismo, per definizione diagnostica, comporta compromissione della comunicazione, non sorprende che i partecipanti autistici si comportino meno bene dei partecipanti non autistici senza compromissione della comunicazione e che varino nelle loro prestazioni.\nConsapevoli della forte dipendenza della maggior parte dei compiti di ToM dal linguaggio, Baron-Cohen, Leslie e Frith progettarono un compito non verbale, consistente nel disporre 4 immagini in un ordine coerente. Successivamente 4 gruppi di ricerca, usando gli stessi stimoli e le stesse procedure, non sono riusciti a replicare i medesimi risultati ottenuti dagli autori. Si ipotizza che forse il fallimento di replica deriva dalle piccole dimensioni del campione. \nUn ulteriore aspetto importante da prendere in considerazione, per una visione pi\u00f9 completa della ToM nei bambini con ASD, \u00e8 la tendenza all\u2019antropomorfismo, cio\u00e8 ad attribuire stati mentali tipicamente umani a soggetti non umani (es. animali, cartoni animati o addirittura oggetti). \u00c8 stato dimostrato infatti che, quando si tratta di soggetti non umani, i bambini con ASD, attraverso l\u2019antropomorfismo, mostrano abilit\u00e0 di ToM nella norma, se non addirittura superiori a quelle dei bambini normotipici.\nPer comprendere questi meccanismi possiamo basarci sui 3 principi del modello dell\u2019antropomorfismo di Epley:\nPrendere in considerazione questi aspetti comporta una serie di implicazioni sia teoriche che pratiche.\nDa un punto di vista teorico risulta possibile una riconsiderazione della ToM nei soggetti ASD in quanto questa abilit\u00e0 non pu\u00f2 essere considerata totalmente assente o deficitaria: gli individui con ASD possiedono, infatti, abilit\u00e0 di mentalizzazione e di comprensione emotiva che possono addirittura superare quelle dei propri coetanei a sviluppo tipico ma le riescono ad utilizzare solo in particolari circostanze, ovvero quando sono socialmente motivati. Da questo punto di vista, la teoria della Motivazione Sociale assume una rilevanza piuttosto notevole nello studio del disturbo. \nDa un punto di vista pratico invece, la ricerca indica che gli attuali interventi di ToM hanno una scarsa applicazione in contesti di vita reale, perci\u00f2 trovare modi in cui la ToM pu\u00f2 essere intrinsecamente gratificante per le persone con ASD (ad esempio attraverso interventi con gli animali e il contatto con la natura) potrebbe essere uno strumento vitale per i ricercatori e per le comunit\u00e0 interessate al trattamento del disturbo. Si stima che almeno 1 bambino su 4 con ASD abbia partecipato ad interventi di Pet Therapy nella propria vita e due terzi dei genitori riferiscono miglioramenti. \u00c8 stato indicato che il 94% dei bambini con ASD risulta legato ai propri animali domestici e, in particolare, il 26% dei genitori ha riferito che i benefici del contatto con gli animali sui sintomi ha inciso sulla loro decisione di possedere un animale domestico, in particolare i cani."}
{"id": "239557", "revid": "767487", "url": "https://it.wikipedia.org/wiki?curid=239557", "title": "L'agguato (film 1936)", "text": "L'agguato (\"Trail Dust\") \u00e8 un film del 1936 diretto da Nate Watt.\nFa parte della serie di film western incentrati sul personaggio di Hopalong Cassidy (interpretato da Boyd) creato nel 1904 dallo scrittore Clarence E. Mulford.\nTrama.\nRitorna il personaggio di Hopalong Cassidy e si ritrova di fronte una mandria a cui badare fra mille difficolt\u00e0 e l'agguato del titolo. Lo aiuteranno nell'impresa due suoi vecchi amici, Anderson e Wilson.\nCritica.\nWilliam Boyd impersonifica l'eroe che tanto lo ha reso famoso in quegli anni, alcune fonti citano come regista Lesley Selander, mentre Mel Wolf nei titoli viene scritto Mel Wolfe\nIl film non mostra \u00abpregi artistici\u00bb anche se potrebbe piacere agli amanti del genere.\nProduzione.\nIl film \u00e8 stato girato nello stato della California, soprattutto nella citt\u00e0 di Kernville."}
{"id": "239558", "revid": "767487", "url": "https://it.wikipedia.org/wiki?curid=239558", "title": "Colpo di mano a Creta", "text": "Colpo di mano a Creta (\"Ill Met by Moonlight\") \u00e8 un film del 1957 diretto da Michael Powell e Emeric Pressburger. Il film \u00e8 basato sul libro \"Ill Met by Moonlight: The Abduction of General Kreipe\" scritto da Ivan William \"Bill\" Stanley Moss nel 1950, resoconto di un episodio bellico di cui l'autore fu protagonista nell'aprile 1944 durante la seconda guerra mondiale: il rapimento e l'evacuazione dall'isola di Creta del generale tedesco Heinrich Kreipe, comandante dell'isola.\nTrama.\nDurante la seconda guerra mondiale l'isola di Creta \u00e8 occupata dai tedeschi. Nel 1944 due ufficiali inglesi, il maggiore Patrick Leigh Fermor e il capitano Bill Moss dello Special Operations Executive (SOE) in stretta collaborazione con la locale Resistenza cretese rapiscono con una audacissima operazione il generale tedesco Heinrich Kreipe. Sottoposti ad una spietata caccia da parte delle forze tedesche, attraverso varie peripezie i \"commandos\" ed i partigiani riescono ad attraversare l'intera isola finch\u00e9, giunti in una baia isolata, gli inglesi e il prigioniero vengono raccolti da un battello appositamente inviato e trasportati al Cairo, dove hanno la loro base le forze britanniche."}
{"id": "239559", "revid": "1543377", "url": "https://it.wikipedia.org/wiki?curid=239559", "title": "Metacognizione", "text": "Con metacognizione si indica un costrutto teorico utilizzato in ambito psicologico ed educativo. La metacognizione indica un tipo di autoriflessivit\u00e0 sul fenomeno cognitivo, attuabile grazie alla possibilit\u00e0 di distanziarsi, auto-osservare e riflettere sui propri stati mentali. \nL'attivit\u00e0 metacognitiva ci permette, tra l'altro, di controllare i nostri pensieri, e quindi anche di conoscere e dirigere i nostri processi di apprendimento. Il termine metacognizione significa letteralmente \"oltre la cognizione\", ed \u00e8 usato per indicare la cognizione sulla cognizione, o pi\u00f9 informalmente, il pensiero sul pensiero.\nStoria del concetto.\nIl termine fu introdotto dallo psicologo dell'et\u00e0 evolutiva John H. Flavell nel 1976, anche se gli scritti sulla metacognizione possono essere rintracciati almeno fino a \"De anima\" e \"Parva naturalia\" del filosofo greco Aristotele. Flavell ha definito la metacognizione come conoscenza e controllo della cognizione. Ad esempio, una persona si sta impegnando in metacognizione se nota di avere pi\u00f9 problemi nell'apprendere A rispetto a B, o se capisce che dovrebbe ricontrollare C prima di accettarlo come fatto accertato. \nAnche gli psicologi neopiagetiani si sono occupati del tema: la teoria di Andreas Demetriou usa il termine \"ipercognizione\" per riferirsi a processi di auto-monitoraggio, autorappresentazione e autoregolazione, che sono considerati componenti integranti della mente umana. Inoltre, con i suoi colleghi, ha sostenuto che questi processi partecipano all'intelligenza generale, e in particolare a quella componente definita intelligenza fluida.\nLa metacognizione pu\u00f2 essere scomposta nelle singole componenti che riguardano il monitoraggio e il controllo dei singoli processi cognitivi che compongono la cognizione. Quindi esiste la \"metamemoria\", la \"meta-attenzione\", la \"meta-comprensione\", e cos\u00ec via.\nStrategie metacognitive.\nLe principali strategie per promuovere la metacognizione riguardano la selezione, l'organizzazione, l'elaborazione e la ripetizione delle informazioni; altre strategie includono l'auto-interrogazione (ad es. \"Cosa so gi\u00e0 di questo argomento? Come ho risolto problemi come questo prima?\"), pensare ad alta voce mentre si svolge un'attivit\u00e0 e realizzare rappresentazioni grafiche (ad es. mappe concettuali, diagrammi di flusso, reti semantiche) dei propri pensieri e conoscenze. Anche l'atto fisico della scrittura gioca un ruolo importante nello sviluppo delle capacit\u00e0 metacognitive.\nMetacognizione nella lettura.\nNei primi anni di scolarit\u00e0, la lettura \u00e8 finalizzata all'apprendere a saper leggere bene, successivamente l'attenzione si sposta sulla capacit\u00e0 di leggere per apprendere. Le strategie metacognitive permettono al lettore di comprendere, \"attivit\u00e0 complessa che implica una serie di processi che vengono attivati a seconda dei diversi scopi per cui si legge\". I primi processi metacognitivi sono considerati passivi, cio\u00e8 il lettore si limita ad acquisire le informazioni in entrata. I processi del secondo tipo sono attivi, il lettore sulla base delle informazioni estrapolate dal testo produce aspettative e ne controlla la validit\u00e0. Le strategie pi\u00f9 comuni sono: ricostruzione della coerenza locale, interconnessioni dei vari significati; macro-strategie che si dividono in strategie contestuali, rivolte alla valutazione della coerenza globale del testo e strategie testuali, rivolte alla comprensione della sintassi. La promozione delle strategie metacognitive influenza positivamente la capacit\u00e0 di comprensione della lettura, inoltre aiuta chi legge a conoscere la sua identit\u00e0 cognitiva ed emotiva."}
{"id": "239561", "revid": "438678", "url": "https://it.wikipedia.org/wiki?curid=239561", "title": "L'agguato (film 1959)", "text": "L'agguato (\"The Trap\") \u00e8 un film del 1959 diretto da Norman Panama.\nTrama.\nRalph Anderson, avvocato del famigerato boss della malavita Manulescu intenzionato a fuggire dagli Stati Uniti, viene obbligato da questi ad accompagnarlo nel paese natio, piccolo centro nel deserto con una pista attrezzata per aerei da turismo con cui intende raggiungere il Messico. Lloyd Anderson, sceriffo padre di Ralph e del vicesceriffo Rip, viene ucciso dagli scagnozzi del boss mentre tenta di impedirgli la partenza; Ralph con l'aiuto del fratello cattura il boss, ma essendo la cittadina accerchiata dai malviventi, si vede costretto a tentare di trasportarlo alla citt\u00e0 pi\u00f9 vicina. I vecchi dissapori fra i due fratelli riaffioreranno, anche a causa dell'amore che entrambi provano per Linda, un tempo fidanzata di Ralph e ora moglie infelice di Rip che \u00e8 stata coinvolta nella vicenda. Rip, dapprima tentato dalla mazzetta che Manulescu gli offre per lasciarlo fuggire e accecato dalla gelosia che nutre verso il fratello, rinsavisce e salva a proprie spese la vita a Ralph che viene ferito ma prosegue stoicamente la propria rocambolesca corsa nel deserto per impedire a tutti i costi la fuga del boss.\nProduzione.\nIl film fu prodotto dalla Paramount Pictures e dalla Heath Productions.\nDistribuzione.\nDistribuito dalla Paramount Pictures, il film usc\u00ec a New York il 28 gennaio 1959 con il titolo originale \"The Trap\". Ebbe una distribuzione internazionale: in Finlandia usc\u00ec con il titolo \"Er\u00e4maan ansa\" il 7 agosto 1959; in Svezia il 2 novembre 1959 con il titolo \"D\u00f6den gillrar f\u00e4llan\". In Austria e Germania, venne chiamato \"Die Falle von Tula\" (usc\u00ec nella Germania Ovest il 28 agosto 1959, in Austria nel dicembre dello stesso anno)."}
{"id": "239563", "revid": "767487", "url": "https://it.wikipedia.org/wiki?curid=239563", "title": "Cantone di Montes de Oca", "text": "Il cantone di Montes de Oca \u00e8 un cantone della Costa Rica facente parte della provincia di San Jos\u00e9.\n\u00c8 fra i cantoni con il pi\u00f9 alto indice di urbanizzazione del Valle Centrale.\nNel territorio del cantone di Montes de Oca sorgono alcuni dei principali centri commerciali dell'area metropolitana di San Jos\u00e9 (\"Mall San Pedro\") e alcune universit\u00e0 (\"Universidad de Costa Rica\").\nUbicato nel Valle Centrale, forma parte del nucleo metropolitano di San Jos\u00e9 e confina a nord con il cantone di Goicoechea, a est con il cantone di Cartago, a sud con quelli di San Jos\u00e9, La Uni\u00f3n e Curridabat, a ovest con il San Jos\u00e9.\nIn epoca precolombiana fu territorio appartenente al \"Regno degli Huetares dell'ovest\". Intorno al 1700 fu fondato un nucleo urbano che inizialmente prese il nome di Santiago de la Granadilla, quindi il nome fu cambiato in San Pedro de Montes de Oca, in onore di Faustino Montes de Oca, famoso uomo politico originario di quella zona.\nIl cantone di Monte de Oca fu istituito con legge il 2 agosto 1915.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "239564", "revid": "438678", "url": "https://it.wikipedia.org/wiki?curid=239564", "title": "L'albergo delle sorprese (film 1929)", "text": "L'albergo delle sorprese (\"Synthetic Sin\") \u00e8 un film del 1929, diretto da William A. Seiter. Interpretato da Colleen Moore, il film fu distribuito dalla First National Pictures il 6 gennaio 1929.\nTrama.\nBetty, un'aspirante attrice, si rende conto che il suo debutto locale \u00e8 stato un enorme flop. Decidendo di non aver avuto abbastanza esperienze nella sua vita per poter essere una buona attrice, si reca nella capitale in cerca di esperienze al cardiopalma...\nProduzione.\nProdotto dalla First National Pictures.\nDistribuzione.\nIl film fu distribuito dalla First National Pictures che lo fece uscire nelle sale statunitensi il 6 gennaio 1929."}
{"id": "239565", "revid": "438678", "url": "https://it.wikipedia.org/wiki?curid=239565", "title": "L'albergo delle sorprese (film 1938)", "text": "L'albergo delle sorprese (\"Goodbye Broadway\") \u00e8 un film del 1938, diretto da Ray McCarey.\nTrama.\nDue attori di teatro, proprietari di un albergo che fa pochi affari, riescono a far risalire alle stelle le azioni dell'attivit\u00e0 diffondendo la notizia (inventata) che i mobili appartengono a George Washington."}
{"id": "239568", "revid": "438678", "url": "https://it.wikipedia.org/wiki?curid=239568", "title": "L'allegro cantante (film 1938)", "text": "L'allegro cantante \u00e8 un film italiano del 1938 diretto da Gennaro Righelli."}
{"id": "239570", "revid": "1226", "url": "https://it.wikipedia.org/wiki?curid=239570", "title": "Leonardo Ortolani", "text": ""}
{"id": "239572", "revid": "767487", "url": "https://it.wikipedia.org/wiki?curid=239572", "title": "L'allegro cantante (film 1939)", "text": "L'allegro cantante (\"Das Abenteuer geht weiter\") \u00e8 un film del 1939, diretto da Carmine Gallone.\nProduzione.\nIl film fu prodotto dalla Bavaria Film.\nDistribuzione.\nIn Germania, distribuito dalla Bavaria-Filmkunst Verleih , fu presentato ad Amburgo il 24 febbraio 1939.\nNel 1943, distribuito in Italia dalla I.C.I., ebbe il visto di censura 31857"}
{"id": "239573", "revid": "438678", "url": "https://it.wikipedia.org/wiki?curid=239573", "title": "L'amante (film 1931)", "text": "L'amante (\"Possessed\") \u00e8 un film del 1931, diretto da Clarence Brown. Prodotto dalla MGM, aveva come interpreti Joan Crawford, Clark Gable, Wallace Ford, Richard 'Skeets' Gallagher.\nLa sceneggiatura di Lenore Coffee si basa su un successo teatrale di Broadway, \"The Mirage\", una commedia firmata da Edgar Selwyn che era andata in scena al Times Square Theatre la sera del 30 settembre 1920, rimanendo in cartellone fino al marzo 1921, per un totale di 192 rappresentazioni.\nTrama.\nMarian Martin non \u00e8 contenta del suo lavoro di operaia e del suo modesto fidanzato perch\u00e9 sogna una vita agiata. Una sera incontra casualmente il brillante Wally e sembra che sia arrivata l'occasione per cambiar vita, perch\u00e9 lui la invita a New York. Lei abbandona lavoro e fidanzato e parte per la citt\u00e0. Qui, tramite Wally, conosce Mark, giovane milionario con ambizioni politiche ed i due giovani diventano amanti\nIl loro rapporto prosegue per tre anni e tutto va per il meglio, anche se decidono assieme di non sposarsi. Quando Mark si candida per la carica di Governatore, lei si rende conto che la loro relazione potrebbe metterlo in difficolt\u00e0 e se ne va. Nonostante questo nella \"convention\" di nomina la cosa viene lo stesso rivelata e mette Mark in difficolt\u00e0. Sar\u00e0 Marian a difenderlo di fronte a tutti. Allora lui la raggiunge e, incurante della politica, le chiede di tornare con lui.\nProduzione.\nIl film fu prodotto dalla Metro-Goldwyn-Mayer (MGM). Venne girato dal 2 settembre all'ottobre 1931.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 21 novembre 1931 con il titolo originale \"Possessed\".\nVenne distribuito in tutto il mondo con il titolo tradotto nelle varie lingue: in Austria e in Germania rispettivamente come \"Politik der Liebe\" e \"Alles f\u00fcr dein Gl\u00fcck\" o, in entrambi i paesi, \"Verkaufte Liebe\"; in Portogallo, dove usc\u00ec il 4 gennaio 1933, prese il nome \"Fascina\u00e7\u00e3o\".\nIn Italia venne distribuito dalla \"Cines - Pittaluga\" nella seconda met\u00e0 del 1932 e presentato come \u00abuna parabola di passioni e di sentimenti umani; mondanit\u00e0 ed amore stile '900."}
{"id": "239575", "revid": "2175", "url": "https://it.wikipedia.org/wiki?curid=239575", "title": "Elettrodi", "text": ""}
{"id": "239576", "revid": "124653372", "url": "https://it.wikipedia.org/wiki?curid=239576", "title": "Circo di Nerone", "text": "Il circo di Nerone era un impianto per spettacoli dell'antica Roma lungo 540 metri e largo circa 100, che sorgeva nel luogo dove oggi si trova la basilica di San Pietro in Vaticano, in una valle che correva da dove si trova la parte sinistra della basilica fino quasi ad arrivare al Tevere. L'area dei Carceres, da dove partivano le bighe, era situata nel punto dal quale la Via del Sant'Uffizio lascia piazza Pio XI, mentre quella del lato curvo va rintracciata qualche decina di metri dopo l'abside della basilica di San Pietro.\nStoria.\nL'opera, iniziata da Caligola e completata da Nerone, era stata costruita all'interno della villa di Agrippina Maggiore, villa che alla morte della madre di Caligola pass\u00f2 in eredit\u00e0 a Nerone.\nNel circo privato dell'imperatore si tenevano corse di cavalli, bighe e quadrighe, molto popolari a Roma, tanto che in alcune occasioni l'imperatore, che normalmente vi assisteva solo con la sua corte, fece aprire le porte del circo al popolo romano. \u00c8 probabile che l'impianto non dovesse contenere pi\u00f9 di 20.000 spettatori.\nQui ebbero luogo, forse per la vicinanza all'adiacente necropoli, alcune esecuzioni dei cristiani giudicati colpevoli di aver causato il grande incendio di Roma. Nerone, secondo Tacito, aggiunse \"lo scherno al supplizio. Come avvolgere gli uomini con pelli di animali perch\u00e9 fossero dilaniate dai cani, o inchiodarli alle croci, o destinarli al rogo come fiaccole, che illuminassero l'oscurit\u00e0 al termine del giorno. Nerone aveva offerto i suoi giardini per lo spettacolo, e vi aveva organizzato giochi circensi, mescolandosi alla folla in abito d'auriga o guidando un carro da corsa. In tal modo si aveva piet\u00e0 di quei condannati, bench\u00e9 colpevoli e meritevoli del supplizio, perch\u00e9 venivano sacrificati non per l'utilit\u00e0 pubblica ma per la crudelt\u00e0 di uno solo\".\nIl circo fu abbandonato gi\u00e0 verso la met\u00e0 del II secolo d.C. e l'area fu suddivisa e assegnata in concessione ai privati per la costruzione di tombe appartenenti alla necropoli. Tuttavia pare che fino al 1450 ne sopravvivessero ancora molti resti, distrutti con la costruzione della nuova basilica vaticana.\nL'obelisco, che era posto al centro della spina del circo, era stato per volere di Caligola trasportato fin qui da Eliopoli, dove si trovava nel \"Forum Iulii\". Qui rimase fino a che nel 1586 papa Sisto V lo fece spostare al centro di Piazza San Pietro."}
{"id": "239577", "revid": "438678", "url": "https://it.wikipedia.org/wiki?curid=239577", "title": "L'amante (film 1950)", "text": "L'amante (\"A Lady Without Passport \") \u00e8 un film del 1950, diretto da Joseph H. Lewis.\nTrama.\nDopo la seconda guerra mondiale, molti cercano di entrare illegalmente negli USA con l'aiuto di un trafficante d'esseri umani, Palinov. Un agente viene inviato con la missione di scoprire e arrestare i colpevoli. Durante le indagini conosce una giovane ragazza proveniente dall'Austria, Maria, che vorrebbe entrare negli USA ma non possiede il passaporto. La donna partir\u00e0 con gli organizzatori del traffico clandestino e mentre verranno tutti arrestati l'uomo metter\u00e0 in salvo l'amata.\nProduzione.\nProdotto dalla Metro-Goldwyn-Mayer, girato in esterni in Florida, all'Everglades National Park.\nDistribuzione.\nDistribuito dalla Metro-Goldwyn-Mayer (MGM), il film usc\u00ec in varie nazioni, fra cui:"}
{"id": "239579", "revid": "438678", "url": "https://it.wikipedia.org/wiki?curid=239579", "title": "L'amante sconosciuta (film 1934)", "text": "L'amante sconosciuta (\"Evelyn Prentice\") \u00e8 un film del 1934, diretto da William K. Howard.\nSegna l'esordio sullo schermo di Rosalind Russell e fu anche il primo film in cui lavorarono insieme Myrna Loy e William Powell dopo il grande successo che avevano avuto in coppia interpretando \"L'uomo ombra\".\nTrama.\nMoglie di un famoso avvocato, Evelyn Prentice non ama essere trascurata dal marito che le dedica poco tempo a causa del troppo lavoro. Impegnato nella difesa di Nancy Harrison, un'affascinante dama dell'alta societ\u00e0 sotto processo per omicidio colposo, parte per Boston. Evelyn, che conosce in un locale Kennard, un gigol\u00f2 che la corteggia, \u00e8 spinta dalla sua migliore amica, Amy Drexel, ad accettare un incontro con lui per un t\u00e8, ma non si spinge oltre. Quando, per\u00f2, dopo che John, suo marito, \u00e8 tornato da Boston, Evelyn riceve un pacchetto contenente un orologio che reca la scritta \"A Nancy, da John\", in lei si risveglia la gelosia e accetta un altro appuntamento con Kennard. Anche questa volta, la cosa di ferma l\u00ec, e lei annuncia al suo ammiratore che il loro flirt deve considerarsi chiuso. Intanto Amy ha mostrato a John l'orologio: lui si difende dicendo che \u00e8 stata Nancy a lasciarlo nella sua camera, per distruggere il loro matrimonio.\nSenza parlare pi\u00f9 dell'orologio, Evelyn e John decidono di partire per una lunga vacanza in Europa insieme alla loro bambina, Dorothy. Prima della partenza, per\u00f2, Evelyn viene contattata da Kennard che la riceve a casa sua dove la ricatta, minacciandola di rendere pubbliche tre lettere che lei gli aveva inviato. Bench\u00e9 il tono delle missive sia abbastanza innocente, Evelyn \u00e8 presa dal panico e afferra una pistola che vede in un cassetto aperto della scrivania. Dal retro della casa, intanto, sta entrando Judith, l'ex amante di Kennard, che sente sparare un colpo. Evelyn, senza essere vista, scappa via, tornando a casa, decisa a non dire nulla al marito.\nQuando per\u00f2 scopre che Kennard \u00e8 morto e che del delitto \u00e8 stata accusata Judith, convince il marito ad assumere la difesa della donna. Tra colpi di scena, il processo procede: viene messo agli atti anche il diario di Kennard, che parla della sua relazione con \"una donna di primo piano\". John scoprir\u00e0 che la donna di cui si parla non \u00e8 altri che sua moglie. Evelyn, intanto, tormentata dal rimorso, decide di testimoniare e, interrotto, il procedimento, chiede di essere ascoltata. Confessa cos\u00ec di aver colpito accidentalmente Kennard mentre stava lottando con lui. John, che ha inutilmente cercato di impedire che la moglie testimoniasse, riesce per\u00f2 a far confessare a Judith di essere stata lei ad uccidere in realt\u00e0 Kennard, quando Evelyn se n'era andata. Convince la giuria che si \u00e8 trattato di un'autodifesa, vincendo cos\u00ec anche il processo. Poi, si riconcilia con la moglie, dicendole che ormai tutto \u00e8 perdonato e dimenticato.\nProduzione.\nIl film fu prodotto dalla Metro-Goldwyn-Mayer (MGM) (con la dizione MGM presents A Cosmopolitan Production). Venne girato nei Metro-Goldwyn-Mayer Studios, al 10202 di W. Washington Blvd., a Culver City dal 20 agosto all'inizio ottobre 1934.\nDistribuzione.\nRegistrato con il copyright LP5127, il film - distribuito dalla Metro-Goldwyn-Mayer (MGM) - usc\u00ec nelle sale cinematografiche USA il 9 novembre 1934. Nel 1935, venne distribuito in Finlandia (14 aprile), in Danimarca (15 luglio, come \"Den anden kvinde\"), in Svezia (26 agosto, come \"Ett farligt m\u00f6te\") e in Austria. Nel 1936, usc\u00ec anche in Portogallo (26 febbraio, come \"A Testemunha Imprevista\") e in Turchia.\nSul mercato dell'home video, il film fu distribuito nel 1998 in VHS dalla MGM/UA Home Entertainment e, nel 2007, in DVD dalla Warner Home Video."}
{"id": "239580", "revid": "767487", "url": "https://it.wikipedia.org/wiki?curid=239580", "title": "L'amante sconosciuto", "text": "L'amante sconosciuto (\"Black Widow\") \u00e8 un film del 1954 diretto da Nunnally Johnson.\nIl film \u00e8 l'adattamento del romanzo giallo \"Il segreto della morte\" di Patrick Quentin, con incursioni nel mondo teatrale americano.\nTrama.\nUn detective indaga sulla strana morte di Nancy \u201cNanny\u201d Ordway, una giovane scrittrice di provincia arrivata da poco a Broadway.\nLa ragazza viene trovata impiccata in casa di Peter Denver, un produttore teatrale che, durante l'assenza della moglie Iris, famosa attrice, le aveva prestato le chiavi di casa per consentirle di scrivere senza essere disturbata dalla coinquilina.\nTutti gli indizi fanno pensare ad un omicidio pi\u00f9 che ad un suicidio. I sospetti del tenente Bruce si incentrano sul produttore, soprattutto quando il coroner scopre che la ragazza era incinta. Ma nulla \u00e8 come sembra.\nNanny, che Peter ha incontrato per la prima volta il 6 giugno a un party della sua vicina di casa, l'attrice Carlotta Marin, era giunta a New York tre mesi prima, il 6 marzo, e si era recata subito al Village dove viveva suo zio Gordon Ling, un attore di serie B che lavorava in quel momento in un lavoro teatrale di Peter. In una settimana, Nanny era riuscita a trovare un lavoro al Sylvia's Caf\u00e9, un ritrovo alla moda, dove aveva conosciuto Claire, un'artista di buona famiglia e suo fratello John. Era diventata loro amica fino a diventare la coinquilina di Claire. Dopo aver conosciuto Peter alla festa di Lottie, dieci giorni dopo gli telefona e si fa portare a casa sua: in quell'appartamento elegante e ricco, la ragazza dichiara in maniera drammatica che vuole diventare una grande scrittrice e poi lascia intendere che un ambiente come quello potrebbe aiutarla a scrivere meglio. Peter, che ama aiutare i giovani, come ben sa anche Iris, le permette di usare l'appartamento mentre lui \u00e8 fuori. Due settimane dopo, Peter va a prendere Iris all'aeroporto. Tornato a casa con la moglie, Peter si irrita perch\u00e9 Nanny sta ascoltando un disco e non se n'\u00e8 ancora andata. Con raccapriccio, Iris scopre che la ragazza \u00e8 invece morta, impiccata nella camera da letto.\nLe indagini sono affidate al tenente Bruce che interroga Peter su un disegno trovato sull'impiccata dove viene citata anche la sua opera preferita, \"Salom\u00e8\". Peter, pur ricordando che la ragazza ogni tanto scarabocchiava qualche foglio, non sa dargli altre spiegazioni. Improvvisamente, nell'appartamento irrompe Lottie: con fare drammatico, si rivolge al tenente dicendogli che non deve sospettare che Peter possa mai aver avuto una relazione con quella ragazza.\nIl giorno seguente, Claire afferma di sapere che Nanny aveva una relazione con Peter e che, per questo, aveva rifiutato una proposta di matrimonio di suo fratello John. Quando torna a casa, Peter vi trova anche Lottie, che sta cercando di convincere sua moglie a lasciarlo. Furibondo, la butta fuori. Ma, Iris riceve un altro colpo quando arriva una lettera indirizzata a lei: \u00e8 di Nanny, che le aveva scritto per informarla dei sentimenti che la legavano a Peter.\nUn cerchio sembra stringersi attorno a Peter che non riesce a capacitarsi di ci\u00f2 che gli sta accadendo. Il peggio, per\u00f2, deve ancora arrivare. E arriva con il tenente Bruce, che porta la notizia che la ragazza morta era incinta. Non solo: prima \u00e8 stata soffocata e poi \u00e8 stato inscenato il falso suicidio. Ora tutti i sospetti cadono su Peter che, convinto di venir arrestato, fugge. Si reca da Claire, che gli conferma come Nanny, il 2 giugno, le aveva detto di avere una relazione con il marito di una donna famosa. Anche Gordon, lo zio, gli dice che lei raccontava di avere una storia con lui anche se, all'inizio, non lo aveva mai nominato ma aveva parlato solo di un uomo non identificato, sposato a una donna importante. Tornato a casa, Peter trova conforto nel parlare con Iris: ora \u00e8 sicuro di poter dimostrare la propria innocenza, perch\u00e9 lui, il 2 giugno, non conosceva ancora Nanny. Di pi\u00f9: probabilmente il vero amante di Nanny \u00e8 Brian, il marito di Lottie.\nCon l'aiuto di Iris, fa parlare Brian che confessa di avere avuto una relazione con Nanny, stanco di essere messo in ombra dalla moglie famosa. Quando poi l'amante gli aveva rivelato di aspettare un bambino, lui si era angosciato perch\u00e9 non aveva il denaro per mantenerla. Ma lei aveva progettato di trovare i soldi per vivere insieme ricattando Peter: aveva gi\u00e0 messo in moto la macchina che doveva costringerlo a pagare, raccontando a tutti della loro relazione. E chi gli avrebbe creduto, visto che lei si recava ogni giorno in casa sua? Brian, inorridito dalla rivelazione della rapacit\u00e0 di Nanny, non voleva collaborare ma, poi, minacciato anche lui dalla ragazza, era stato zitto. Il racconto di Brian \u00e8 interrotto dall'arrivo di Lottie che, come una furia, vuole farlo tacere e non vuol sentir parlare di adulterio. Ma, nell'appartamento giunge anche il tenente Bruce, che ha sentito tutto dai microfoni che ha piazzato in casa. Brian insiste a dire di non essere lui l'assassino, mentre pu\u00f2 esserlo Peter, che non voleva essere ricattato. Bruce propone invece la sua ipotesi: Lottie \u00e8 venuta a sapere della relazione del marito ascoltando una sua telefonata. Furiosa, si reca nell'appartamento di Denver per ingiungere alla ragazza di andarsene da New York. Nanny le risponde per le rime e le rinfaccia il disprezzo di Brian. Accecata dalla rabbia, Lottie la strangola e poi, resasi conto di quello che ha fatto, cerca di mascherare l'omicidio inscenando l'impiccagione e spargendo falsi indizi come il foglietto con il disegno.\nPortata via Lottie, Iris e Peter restano finalmente soli. La domanda che Iris si fa \u00e8 cosa potr\u00e0 accadere ora a Lottie. Peter la rassicura: con il suo talento istrionico, Lottie sapr\u00e0 convincere qualsiasi giuria di essere una dolce donna perseguitata e, senza alcun dubbio, innocente.\nProduzione.\nIl film fu prodotto dalla Twentieth Century Fox Film Corporation. Venne girato nei 20th Century Fox Studios, al 10201 di Pico Blvd., Century City, Los Angeles e a New York. Le riprese durarono dal 15 giugno al 15 luglio, ma furono poi integrate da alcune scene aggiunte girate il 2 e il 3 agosto 1954.\nDistribuzione.\nDistribuito dalla Twentieth Century Fox Film Corporation, il film venne presentato in prima a New York il 27 o il 28 ottobre 1954. A Los Angeles, fu proiettato per la prima volta in pubblico il 3 novembre 1954."}
{"id": "239582", "revid": "767487", "url": "https://it.wikipedia.org/wiki?curid=239582", "title": "L'amazzone mascherata (film 1914)", "text": "L'amazzone mascherata \u00e8 un film muto del 1914 diretto da Baldassarre Negroni.\nTrama.\nLa contessa Franca ed il marito Alberto, tenente di cavalleria, organizzano una serata di beneficenza presso un circo, in cui vari dilettanti \u2013 fra cui la contessa stessa, in qualit\u00e0 di cavallerizza - si sarebbero esibiti. La coppia si avvale delle strutture e del savoir-faire del direttore del circo, Jean Sterosky.\nIl tenente Alberto \u00e8 ritenuto un valente stratega, ed il generale, dopo avergli consegnato alcuni documenti top secret gli affida il compito di elaborare un piano di mobilitazione dell'esercito. Alberto si mette all'opera, per poi chiudere in cassaforte il proprio progetto e i documenti relativi.\nSennonch\u00e9 Sterosky si rivela essere una spia della Rugaria, una potenza straniera confinante e potenzialmente nemica, e, con uno stratagemma, riesce ad accedere alla cassaforte e a impadronirsi del plico. Alberto, di conseguenza, avendo perso i documenti, viene condannato a due anni di carcere per tradimento.\nFranca \u00e8 convinta dell'innocenza del marito, e quando il maggiordomo le mostra un gemello spaiato, recante le iniziali J. S., che ha rinvenuto per terra sotto la cassaforte, molto verosimilmente appartenente al ladro, la donna si convince che il colpevole del furto sia proprio Jean Sterosky, e si risolve di recarsi a Rugaria, in compagnia del maggiordomo, per indagare.\nE l'intuizione della contessa Franca si rivela esatta, perch\u00e9 Sterosky ha effettivamente consegnato i documenti rubati al Primo ministro del suo paese, e ne ha ricevuto in cambio una ricca ricompensa. Franca, a Rugaria, si fa assumere come cavallerizza al circo Milano, riscuotendo grande successo: il suo nome d'arte \u00e8 \"L'amazzone mascherata\", dato che non si mostra a nessuno, dentro e fuori dal circo, senza la maschera.\nFranca riesce ad attrarre l'attenzione di Sterosky, e a farsi invitare a casa di lui: in tale occasione si toglie la maschera \u2013 provocando lo stupore dell'uomo \u2013 e, mentre tiene a bada la spia con un revolver, si fa consegnare non tanto i piani (che ormai sono stati consegnati al governo) quanto la corrispondenza che Sterovsky aveva intrattenuto col primo ministro, sufficienti a scagionare il marito. Poi lascia l'appartamento e fugge. Il maggiordomo le d\u00e0 man forte, blocca la spia all'ingresso della casa, e raccoglie per terra un incartamento che la contessa, nella foga della ritirata, aveva fatto cadere.\nFranca prende un treno per rimpatriare. Sterovsky, per un qualche motivo \u2013 forse per non intaccare la propria reputazione di spia, forse per non venir decurtato della propria ricompensa \u2013 si accanisce nel bloccare la contessa Franca, e fa spiccare un mandato di cattura ed un foglio di via nei suoi confronti. Franca viene bloccata alla stazione di frontiera; i documenti le vengono requisiti e lei viene istradata.\nTutto sembrerebbe dunque essere stato invano. Ma il maggiordomo \u2013 che verosimilmente ha preso, in tutta tranquillit\u00e0, il treno successivo -, ritornato in patria, consegna alla contessa Franca quella carta che ella aveva perso durante la sua fuga dalla casa di Sterovsky, e che si rivela essere pi\u00f9 che sufficiente per scagionare Alberto, che, in base ad essa, viene assolto dalle accuse e scarcerato.\nProduzione.\nLe pellicole superstiti del film constano di cinque bobine. L'EYE Film Instituut Nederland ha effettuato un restauro del film a partire da una copia della pellicola con didascalie olandesi; di tale pellicola il Museo Nazionale del Cinema di Torino custodisce una copia, della lunghezza complessiva di 1135 metri; la frequenza dei fotogrammi prevista originariamente \u00e8 di 18 fps.\nDistribuzione.\nIl film \u00e8 uscito nelle sale cinematografiche italiane il 21 febbraio 1914. \u00c8 stato successivamente distribuito in Spagna, dove \u00e8 uscito il 6 maggio dello stesso anno, in Francia (31 luglio 1914), nei Paesi Bassi (25 settembre 1914) e negli Stati Uniti (14 marzo 1915, col titolo \"The Woman Who Dared\").\nIn tempi recenti, il film \u00e8 stato presentato alle Giornate del cinema muto di Pordenone del 1987, organizzate dalla Cineteca del Friuli.\nSono rintracciabili edizioni in DVD del film.\nAccoglienza.\nDopo l'uscita del film negli Stati Uniti, James S. McQuade, nel \"The Moving Picture World\" del 20 marzo 1915, affermava \"Sono stato molto positivamente colpito dopo aver assistito a due proiezioni private di \"The Woman Who Dared\". (\u2026) La trama \u00e8 avvincente, ed \u00e8 cos\u00ec ben costruita che l'interesse non viene meno fino alla dissolvenza finale. La realizzazione \u00e8 caratterizzata da recitazione, costumi, scenografia e fotografia tutti di buon livello. (\u2026) La prova di Francesca Bertini \u00e8, come sempre, ammirevole.\"\nIl redattore di Variety del 15 marzo 1915, dopo aver lodato la prestazione della Bertini, si esprimeva, per il resto, in maniera meno entusiastica: \"Gli attori maschi non sono stati scelti con particolare cura. Alcuni di essi sono individui dall'aspetto decisamente spiacevole. Il giovane che interpreta la spia ha un trucco di tipo farsesco che sarebbe adatto in un contesto comico.\""}
{"id": "239583", "revid": "1573940", "url": "https://it.wikipedia.org/wiki?curid=239583", "title": "JETRO", "text": "La Japan External Trade Organization (\u65e5\u672c\u8cbf\u6613\u632f\u8208\u4f1a, \"nihon b\u014deki shink\u014d kai\", acronimo \u30b8\u30a7\u30c8\u30edJETRO) fu fondata dal MITI nel 1958 per consolidare gli sforzi del Giappone nella promozione delle esportazioni. Il governo ha fornito pi\u00f9 della met\u00e0 del budget operativo annuale. Al 1989, la JETRO manteneva 78 uffici in 57 paesi, cos\u00ec come 30 uffici in Giappone, con un totale di 1.200 impiegati.\nInizialmente le attivit\u00e0 della JETRO si concentravano prevalentemente sulla promozione delle esportazioni verso altri paesi. Come gli esportatori si collocarono essi stessi nei mercati mondiali e la bilancia commerciale pass\u00f2 dal deficit al surplus, per\u00f2, il ruolo della JETRO mut\u00f2 per comprendere attivit\u00e0 pi\u00f9 diversificate. Queste includevano il supporto alla mutua comprensione fra partner commerciali, la promozione delle importazioni, collegamenti fra le piccole imprese in Giappone e le loro controparti oltremare e la divulgazione dati. I servizi di promozione dell'importazione includevano pubblicazioni, promozione di fiere commerciali, seminari e missioni commerciali."}
{"id": "239584", "revid": "767487", "url": "https://it.wikipedia.org/wiki?curid=239584", "title": "L'amazzone mascherata (film 1931)", "text": "L'amazzone mascherata (\"Riders of the Purple Sage\") \u00e8 un film del 1931 diretto da Hamilton MacFadden.\nIl soggetto del film \u00e8 tratto dal romanzo \"La valle delle sorprese\" (\"Riders of the Purple Sage\") di Zane Grey, pubblicato a puntate nel 1912. Il romanzo fu il primo e pi\u00f9 grande successo del popolare scrittore del Midwest.\nTrama.\nLa famiglia del protagonista viene uccisa da un uomo. Egli parte alla ricerca dell'assassino, preparato alla vendetta all'incontro, nel corso del viaggio incontrer\u00e0 molte persone con altre storie di vendetta e uccisioni.\nProduzione.\nIl film venne girato a Sedona, nello stato dell'Arizona, prodotto dalla Fox Film Corporation. La lavorazione del film - che, inizialmente, avrebbe dovuto intitolarsi \"Zane Grey's Riders of the Purple Sage\" - dur\u00f2 dal 13 luglio a met\u00e0 agosto 1931.\nCitazioni e riferimenti.\nDallo stesso romanzo erano stati tratti in precedenza due film: uno nel 1918 e uno nel 1925, \"Riders of the Purple Sage\" con Tom Mix. Successivamente ne venne tratto un nuovo film per il cinema nel 1941 con George Montgomery, ed un film per la TV nel 1996 con Ed Harris, \"Il cavaliere della vendetta\" (\"Riders of the Purple Sage\").\nDistribuzione.\nDistribuito dalla Fox Film Corporation e presentato da William Fox, il film usc\u00ec nelle sale cinematografiche USA il 28 ottobre 1931 dopo essere stato presentato su grande schermo in prima al Roxy Theatre di New York il 25 settembre. Nello stesso anno, il 26 dicembre venne distribuito anche in Svezia con il titolo \"Den maskerade ryttaren\". In Finlandia usc\u00ec il 28 febbraio 1932, in Portogallo il 26 giugno 1933.\nEdizione Italiana.\nDoppiaggio.\nIl film \u00e8 noto per il doppiaggio e l'adattamento particolare, in quanto alcuni protagonisti del film mostrano un accento napoletano e romano, mentre lo sceriffo viene chiamato \"maresciallo\"."}
{"id": "239585", "revid": "438678", "url": "https://it.wikipedia.org/wiki?curid=239585", "title": "L'ambasciatore (film 1936)", "text": "L'ambasciatore \u00e8 un film del 1936, diretto dal regista Baldassarre Negroni e tratto dalla commedia musicale di Francesco Pasinetti e Roberto Zerboni, a sua volta basata sulla commedia teatrale \"Le Diplomate\" di Eug\u00e8ne Scribe e Germain Delavigne.\nTrama.\nXVIII secolo. Il Granduca di Modena, per combinare il matrimonio tra l'Infanta Cristina e il Duca Paolo, suo nipote ed erede al trono, invita a corte l'ambasciatore di Spagna. Si presenta contemporaneamente l'ambasciatore del re di Sassonia per cercare di concludere le nozze tra il giovane Duca e la Principessa di Sassonia. I due ambasciatori indugiano in combattimenti verbali per portare a buon fine i loro propositi, nel frattempo la figlia dell'ambasciatore spagnolo ama riamata il cavaliere Lelio di Sant'Elmo, non ha per\u00f2 l'approvazione del genitore. La serie degli equivoci e delle schermaglie \u00e8 infinita finch\u00e9 il giovane Lelio risolve tutti i problemi diplomatici convincendo l'ambasciatore di Spagna, del quale si \u00e8 guadagnato la fiducia, a concedergli in sposa la figlia, dopo avere rivelato che il Duca Paolo \u00e8 gi\u00e0 sposato.\nProduzione.\nVenne girato negli stabilimenti di produzione SAFA. Del film non esiste una copia nemmeno presso la Cineteca Nazionale."}
{"id": "239586", "revid": "438678", "url": "https://it.wikipedia.org/wiki?curid=239586", "title": "L'ambasciatrice", "text": "L'ambasciatrice (\"Die Botschafterin\") \u00e8 un film del 1960, diretto da Harald Braun.\nProduzione.\nIl film fu prodotto dalla Filmaufbau.\nDistribuzione.\nDistribuito in Germania Ovest dalla Neue Filmverleih, usc\u00ec in sala il 16 settembre 1960. L'anno seguente, fu distribuito anche in Danimarca (10 luglio, con il titolo \"En kvinde med fortid\") e in Finlandia (1\u00ba settembre, con il titolo \"Maine ja menneisyys\"). In Spagna, venne presentato in prima a Madrid il 7 maggio 1962."}
{"id": "239587", "revid": "767487", "url": "https://it.wikipedia.org/wiki?curid=239587", "title": "L'amica (film 1920)", "text": "L'amica \u00e8 un film del 1920 diretto da Mario Bonnard."}
{"id": "239588", "revid": "438678", "url": "https://it.wikipedia.org/wiki?curid=239588", "title": "L'amica (film 1943)", "text": "\"L'amica (Old Acquaintance)\" \u00e8 un film del 1943, diretto da Vincent Sherman. Scritta da John Van Druten, la commedia originale da cui \u00e8 tratto il film debutt\u00f2 a Broadway il 23 dicembre 1940 interpretata da Jane Cowl e da Peggy Wood. Rest\u00f2 in scena per un totale di 170 recite.\nNel 1981 \u00e8 stato realizzato un \"remake\" del film, intitolato \"Ricche e famose\". Interpretato da Jackie Bisset e da Candice Bergen, fu l'ultimo film diretto da George Cukor.\nTrama.\nNel 1924, dopo qualche anno di assenza, la nota scrittrice Kit Marlowe ritorna nella citt\u00e0 natale dove vive ancora la sua vecchia amica Millie Drake che, nel frattempo si \u00e8 sposata ed \u00e8 in attesa del primo figlio. Dapprima, Millie si sente scossa dal fatto che Kit non sembri tanto ansiosa di vederla; poi, quando l'amica si \u00e8 scusata, le confessa di aver scritto anche lei un romanzo. Mentre Kit \u00e8 una scrittrice molto osannata dalla critica, Millie dimostra di non avere la stessa ambizione: per lei, la scrittura non \u00e8 una questione di stile, ma semplicemente un mezzo per arrivare al successo.\nOtto anni dopo, il nome di Millie \u00e8 garanzia di successo per il suo editore: i suoi libri sono best seller della narrativa popolare e lei ha raggiunto fama e ricchezza. Insieme a suo marito Preston e a Deirdre, la loro bambina, \u00e8 venuta a New York per la prima della commedia di Kit. Preston, che ha bevuto, confessa a Kit di essere innamorato di lei e che il suo matrimonio ormai non esiste pi\u00f9. Kit tenta di rimettere insieme i cocci di quell'unione dicendogli anche che il loro amore \u00e8 impossibile perch\u00e9 Millie sarebbe sempre tra loro due. Preston, per\u00f2, decide di lasciare comunque la moglie e chiede a Kit di tenere d'occhio Deirdre anche per lui.\nSono passati dieci anni. I giapponesi hanno bombardato Pearl Harbor e gli Stati Uniti sono in guerra. Kit, dai microfoni della radio, lancia un appello per una sottoscrizione a favore della Croce Rossa. Preston, che l'ha sentita alla radio, telefona a Kit, chiedendole di incontrarsi per un drink. Lei, per fargli una sorpresa, manda Rudd, il suo giovane fidanzato, a prendere Deirdre cos\u00ec da farla incontrare con il padre. Intanto Rudd, che \u00e8 innamorato di Kit, la implora di sposarlo: ma lei rifiuta, adducendo come motivo la loro differenza di et\u00e0. Il giovane, deluso, passa la giornata con Deirdre e va a finire che i due ragazzi si innamorano l'uno dell'altra.\nPresto Kit si pente della sua decisione e rivela a Millie che ha deciso di sposare Rudd. Le due cominciano a litigare quando Millie, gelosa di lei, accusa l'amica di averle rubato il marito. Quando Rudd le annuncia che sposer\u00e0 Deirdre, Kit resta sconvolta, ma cerca di nascondere i suoi sentimenti, fingendo di essere felice per lui.\nPi\u00f9 tardi, Millie rivede Kit nel suo appartamento: le due amiche di riconciliano, Millie si scusa, Kit la perdona. Poi, Millie le descrive il suo nuovo libro, Old Acquaintance. Le due brindano al romanzo, che racconta la storia di due donne, amiche di vecchia data...\nProduzione.\nIl film fu prodotto dalla Warner Bros.-First National Pictures. Venne girato nei Warner Brothers Burbank Studios, al 4000 di Warner Boulevard, a Burbank.\nDistribuzione.\nDistribuito dalla Warner Bros., il film usc\u00ec nelle sale cinematografiche degli Stati Uniti il 27 novembre 1943. In Svezia, fu distribuito come \"V\u00e4ninnor\" il 13 novembre 1944. In Finlandia, il 1\u00ba marzo (con il titolo \"Yst\u00e4v\u00e4tt\u00e4ri\u00e4\") e in Francia, il 2 ottobre 1946. Nel 1947, usc\u00ec anche in Portogallo (5 maggio, come \"Velha Amizade\") e in Turchia, come \"Eski dost\". Venne trasmesso per la prima volta in tv il 9 febbraio 1965 nella Germania Federale."}
{"id": "239589", "revid": "438678", "url": "https://it.wikipedia.org/wiki?curid=239589", "title": "L'amica (film 1969)", "text": "L'amica \u00e8 un film del 1969, diretto dal regista Alberto Lattuada.\nTrama.\nLisa, alto-borghese lombarda moglie di Paolo, disegnatore industriale, scopre che il marito la tradisce. Per ristabilire il proprio prestigio nell'ambiente, inventa di essere l'amante del giovane ingegnere Franco Raimondi, raccontando puntualmente i particolari - inventati - di questo adulterio immaginario ad una amica, Carla, moglie del chirurgo estetico Guido, che \u00e8 in realt\u00e0 sia l'amante di Raimondi, sia del marito di Lisa. I racconti di quest'ultima, che Carla sa fantastici, la divertono, tanto da non resistere alla voglia di diffonderli, coprendo l'amica di ridicolo. Ferita, Lisa si vendica di Carla, facendo innamorare di s\u00e9 uno dopo l'altro l'amante, il marito e il figlio di Carla per poi abbandonarli. Carla la affronta. Lisa le risponde che ha provato ad essere come lei ma che \u00e8 stato uno sbaglio. Torna poi a casa dove si sofferma a guardare il marito mentre le affiorano alla memoria alcuni episodi delle sue avventure."}
{"id": "239591", "revid": "438678", "url": "https://it.wikipedia.org/wiki?curid=239591", "title": "L'angelo azzurro (film 1930)", "text": "L'angelo azzurro (\"Der blaue Engel\") \u00e8 un film del 1930 diretto da Josef von Sternberg, tratto dal romanzo \"Professor Unrat\" di Heinrich Mann, romanzo che si segnala per la sua aspra e immediata efficacia narrativa ed espressiva e che ha suscitato l'interesse di sociologi e studiosi, oltre che degli psicoanalisti.\nProiettato per la prima volta a Berlino il 1\u00ba aprile 1930, il film narra la tragica storia del professor Rath, rispettabile insegnante di un ginnasio di provincia, che si innamora di una cantante di variet\u00e0, impersonata da Marlene Dietrich, attrice che con questa opera trover\u00e0 la sua consacrazione, riscattando cos\u00ec una gi\u00e0 lunga, ma poco brillante, carriera svolta in precedenza.\nTrama.\nImmanuel (It: Emanuele) Rath, attempato professore di ginnasio in una cittadina tedesca (gli studenti con un gioco di parole lo chiamano Professor Unrat, \"professor Sporcizia\"), \u00e8 votato ad un'onorevole carriera nell'insegnamento. Un giorno, a lezione, scopre ai suoi alunni una cartolina che raffigura la bella e provocante cantante Lola Lola, che si esibisce nel locale cittadino \"Der Blaue Engel\" (\"L'angelo azzurro\").\nL'insegnante, mosso da intenti pedagogici, decide di indagare e vi si reca. Non appena i suoi studenti lo vedono arrivare vengono nascosti da Lola, con cui stanno facendo i galanti. Il professore conosce cos\u00ec Lola: i suoi modi e un certo fascino di artista lo fanno innamorare di lei. Una sottoveste della donna che gli alunni infilano a sua insaputa nel suo pastrano e l'intrigante direttore della compagnia Kiepert conducono Rath ad assistere visibilmente compiaciuto allo spettacolo della cantante e a passare la notte con lei.\nDa questo momento in poi nulla sar\u00e0 pi\u00f9 come prima: il docente, ridicolizzato in classe dai suoi allievi e richiamato dal preside del liceo in cui lavora, sceglie di abbandonare l'insegnamento per sposare Lola. Rath segue la moglie nelle sue tourn\u00e9e ma, dopo gli entusiasmi iniziali, \u00e8 sempre pi\u00f9 deluso da questa vita e vorrebbe ritornare a quello che era prima, anche se \u00e8 incapace di compiere il suo proposito.\nEsaurite nel giro di qualche tempo le sue disponibilit\u00e0 economiche, Rath \u00e8 costretto a diventare clown nella compagnia, che dopo qualche anno riapproda nella citt\u00e0 natale del protagonista, proprio all\"'Angelo azzurro\". Kiepert, che \u00e8 anche prestigiatore, ben conoscendo la curiosit\u00e0 della gente, non si lascia sfuggire l'occasione di riempire il locale grazie all'attrazione del professore-pagliaccio Immanuel Rath, che viene costretto a subire l'umiliazione di esibirsi in un numero davanti ai suoi concittadini.\nAllo stesso tempo Rath si accorge che un altro artista, Mazeppa, ha gioco facile con la moglie Lola e nel mezzo del numero li scopre appartati: sopraffatto dall'ira, cerca di strangolare la showgirl ma viene fermato e rinchiuso in una camicia di forza. Dopo esserne stato liberato, il professor Rath fugge dall\"'Angelo azzurro\" e si rifugia nella sua vecchia scuola, dove muore aggrappato alla cattedra della sua classe.\nEdizioni home video.\nAl momento esiste una sola edizione italiana Home-Video del film in Dvd, distribuita da DNA Srl (in doppio formato video: originale 1.33:1 ed anamorfico 1.78:1). Questo dvd contiene anche il film di Phil Jutzi: \"Berlin Alexanderplatz\" (1931), in versione originale con sottotitoli in italiano."}
{"id": "239592", "revid": "438678", "url": "https://it.wikipedia.org/wiki?curid=239592", "title": "L'angelo azzurro (film 1959)", "text": "L'angelo azzurro \u00e8 un film del 1959 diretto da Edward Dmytryk, remake del film \"Der Blaue Engel\" del 1930 di Josef von Sternberg."}
{"id": "239593", "revid": "438678", "url": "https://it.wikipedia.org/wiki?curid=239593", "title": "L'angelo bianco (film 1931)", "text": "L'angelo bianco (\"Night Nurse\") \u00e8 un film del 1931 diretto da William A. Wellman.\nTrama.\nLora Hart, infermiera tirocinante, assunta per badare a due bambine malate di una ricca famiglia scopre un complotto per eliminarle. Grazie all'aiuto di un contrabbandiere innamorato di lei riesce a sventarlo.\nProduzione.\nIl film fu prodotto dalla Warner Bros. (come Warner Bros. Pictures, Inc.) e dalla Vitaphone Corporation. Venne girato a Los Angeles e nei Warner Brothers Burbank Studios, al 4000 di Warner Boulevard, a Burbank.\nPer la scena in cui la protagonista compare in lingerie veniva considerato scandaloso. Compare anche Clark Gable senza i suoi famosi baffi in un ruolo negativo.\nDistribuzione.\nDistribuito dalla Warner Bros., il film usc\u00ec nelle sale cinematografiche USA l'8 agosto 1931 dopo essere stato presentato in prima a New York il 16 luglio 1931."}
{"id": "239594", "revid": "438678", "url": "https://it.wikipedia.org/wiki?curid=239594", "title": "L'angelo bianco (film 1936)", "text": "L'angelo bianco (\"The White Angel\") \u00e8 un film del 1936, diretto da William Dieterle.\nIl film venne presentato in concorso alla 4\u00aa Mostra del Cinema di Venezia.\nProduzione.\nIl film fu prodotto dalla Warner Bros. Pictures (con il nome Warner Bros.-First National Pictures Inc.). Venne girato nei Warner Brothers Burbank Studios, al 4000 Warner Boulevard di Burbank.\nDistribuzione.\nDistribuito dalla Warner Bros. Pictures, il film fu presentato in anteprima a New York il 25 giugno. Nelle sale cinematografiche statunitensi, usc\u00ec il 4 luglio 1936 con il titolo originale \"The White Angel\".\nAltre versioni.\nIl personaggio di Florence Nightingale \u00e8 stato portato diverse volte sullo schermo:"}
{"id": "239595", "revid": "438678", "url": "https://it.wikipedia.org/wiki?curid=239595", "title": "L'angelo bianco (film 1943)", "text": "L'angelo bianco \u00e8 un film del 1943, diretto dai registi Giulio Antamoro (al suo ultimo film), Federico Sinibaldi ed Ettore Giannini, tratto dal dramma teatrale \"I figli di nessuno\" di Ruggero Rindi e Vittorio Salvoni.\nProduzione.\nIl film venne realizzato negli studi della Titanus alla Farnesina a Roma.\nDistribuzione.\nLa pellicola fu distribuita nel circuito cinematografico italiano l'8 marzo del 1943.\nOpere correlate.\nIl film \u00e8 un remake della pellicola muta \"I figli di nessuno\", diretta ed interpretata da Ubaldo Maria Del Colle con Leda Gys nel 1921.\nIn seguito furono realizzati altri due rifacimenti del film, entrambi intitolati \"I figli di nessuno\": il primo nel 1951, diretto da Raffaello Matarazzo, che ebbe grande successo commerciale, ed il secondo nel 1974 diretto da Bruno Gaburro, che invece ebbe scarsi riscontri di pubblico.\nQuesto film non deve essere confuso con l'omonima pellicola del 1955, diretta anch'essa da Raffaello Matarazzo, che rappresenta invece il sequel del rifacimento realizzato da quest'ultimo nel 1951."}
{"id": "239596", "revid": "767487", "url": "https://it.wikipedia.org/wiki?curid=239596", "title": "L'angelo bianco (film 1955)", "text": "L'angelo bianco \u00e8 un film del 1955 diretto da Raffaello Matarazzo.\n\u00c8 il seguito di \"I figli di nessuno\" (1951).\nTrama.\nMorto Bruno, il figlio avuto da Luisa Fanti, ormai diventata Suor Addolorata, Guido decide di separarsi dalla moglie Elena chiedendo ed ottenendo l'affidamento della loro figlia Anna. Elena, disperata, fugge assieme alla figlia su un motoscafo durante un temporale; durante la fuga le due rimangono vittime di un incidente, venendo ritrovate senza vita la mattina dopo.\nGuido, per riprendersi dal dolore causato da questo ennesimo lutto, si butta a capofitto sul lavoro rimettendo miracolosamente in sesto la cava di marmo di sua propriet\u00e0 (rimasta chiusa a seguito della tragica esplosione che aveva causato la morte di Bruno) salvando cos\u00ec i posti di lavoro dei propri dipendenti; durante un viaggio d'affari, Guido conosce Lina Marcolin, ballerina di una compagnia di avanspettacolo incredibilmente somigliante a Luisa ed inizia a frequentarla. Lina, poco a poco, inizia a provare un sentimento nei confronti di Guido ma non riesce ad innamorarsene pienamente in quanto teme che l'interesse dell'uomo nei suoi confronti sia dovuto solo alla sua incredibile somiglianza con la sua amata ormai perduta.\nIn seguito Lina, incastrata dal suo disonesto impresario in un giro di banconote false, finisce in prigione dove scopre di aspettare un bambino da Guido. Prima di morire per le percosse ingiustamente subite dalle sue compagne di cella, che la credono una delatrice del direttore del penitenziario, grazie all'intervento di Suor Addolorata, Lina riesce a sposare Guido in modo che il figlio che ha in grembo sia riconosciuto come legittimo. Subito dopo la cerimonia la donna partorisce il bambino e muore nell'infermeria del carcere.\nSubito dopo un gruppo di carcerate (le stesse che hanno causato la morte di Lina) prende in ostaggio il piccolo per poter evadere, ma il provvidenziale intervento di Suor Addolorata le fa desistere; riconsegnando il neonato tra le braccia di Guido, la suora chiede all'uomo di chiamarlo Bruno, ad eterno ricordo del loro sfortunato figlioletto defunto.\nProduzione.\nIl film venne girato per gli interni negli studi romani della Titanus e per esterni a Carrara, tra la fine del 1954 e l'inizio del 1955.\nDistribuzione.\nIl film venne distribuito nelle sale cinematografiche italiane il 18 aprile del 1955.\nAccoglienza.\nIl film fu accolto positivamente dal pubblico, anche se non raggiunse i livelli de \"I figli di nessuno\": risult\u00f2 il 50\u00b0 maggior incasso della stagione cinematografica 1954-55 in Italia (\"I figli di nessuno\" era risultato il secondo maggior introito nella sua annata, preceduto solo da un analogo film di Alberto Lattuada, \"Anna\").\nOpere correlate.\nQuesto film non va confuso con l'omonima pellicola del 1943 diretta da Giulio Antamoro, Federico Sinibaldi ed Ettore Giannini, che invece era una versione precedente del film \"I figli di nessuno\", di cui questa pellicola rappresenta il sequel."}
{"id": "239597", "revid": "438678", "url": "https://it.wikipedia.org/wiki?curid=239597", "title": "L'angelo custode (film 1957)", "text": "L'angelo custode \u00e8 un film del 1957, diretto dal regista Giuliano Tomei."}
{"id": "239598", "revid": "767487", "url": "https://it.wikipedia.org/wiki?curid=239598", "title": "L'angelo custode (film 1984)", "text": "L'angelo custode \u00e8 un film del 1984 diretto da Mario Gariazzo.\nTrama.\nUna banda di ladri scalcinati progetta l'ennesimo furto ma, a intralciarne il piano ci pensa un bambino che si fa trovare in casa d'uno di loro, presentandosi come il suo angelo custode. Il ladro trasecola e, trovandosi ad accudire il piccolo, deve rinunciare al colpo.\nCon una trovata estemporanea, i ladri sequestrano l'angelo e chiedono il riscatto a Dio con una lettera affidata a un palloncino che, sgonfiatosi, cade nel cortile del commissariato. Il commissario si traveste da Dio e, accompagnato da due poliziotti con sembianze angeliche, arresta i malfattori.\nL'angelo, soddisfatto di avere compiuto una buona azione e accertatosi che d'ora in poi i ladri righeranno dritto, torna da dov'era venuto.\nDistribuzione.\nIl film \u00e8 stato distribuito in Italia il 1\u00ba gennaio 1984, e in Francia col titolo di \"Cet emmerdeur d'ange gardien\"."}
{"id": "239599", "revid": "438678", "url": "https://it.wikipedia.org/wiki?curid=239599", "title": "L'angelo e il diavolo (film 1946)", "text": "L'angelo e il diavolo \u00e8 un film diretto da Mario Camerini proiettato per la prima volta in pubblico il 2 settembre 1946.\nTrama.\nDue sposini fanno conoscenza con due strani vicini di casa, i quali non sono altro che l'incarnazione del Male e del Bene. Il primo esercita le sue arti per distruggere l'amore dei coniugi, inducendo l'uomo al perdere somme alle corse e stimolando la vanit\u00e0 della donna; l'altro spirito invece opera per far tornare la pace nell'equilibrio turbato della coppia."}
{"id": "239601", "revid": "767487", "url": "https://it.wikipedia.org/wiki?curid=239601", "title": "L'angelo e il diavolo (film 1985)", "text": "L'angelo e il diavolo (\"Death of an Angel\") \u00e8 un film del 1985, diretto dal regista Petru Popescu."}
{"id": "239602", "revid": "767487", "url": "https://it.wikipedia.org/wiki?curid=239602", "title": "L'angelo nero (film 1946)", "text": "L'angelo nero (\"Black Angel\") \u00e8 un film noir del 1946 diretto da Roy William Neill. \u00c8 ispirato all'omonimo romanzo di Cornell Woolrich (1943).\nTrama.\nUn autore di canzoni alcolista aiuta la moglie dell'uomo che \u00e8 stato condannato a morte per l'omicidio della consorte a scoprire il vero assassino. Gli indizi sembrano indicare il colpevole nel proprietario di un locale notturno, dove l'uomo e la donna cominciano a esibirsi come duo musicale per recuperare una spilla misteriosamente sparita dall'appartamento dell'assassinata. La pista che i due hanno seguito \u00e8 per\u00f2 quella sbagliata e solamente il fortuito ritrovamento della spilla li porter\u00e0 a scoprire la vera identit\u00e0 dell'omicida.\nProduzione.\nIl film fu prodotto dall'Universal Pictures. Venne girato a Hollywood negli Universal Studios, al 100 Universal City Plaza di Universal City. Le riprese del film iniziarono il 9 aprile del 1946.\nDistribuzione.\nDistribuito dall'Universal Pictures, il film usc\u00ec nelle sale cinematografiche USA il 2 agosto, presentato poi a New York il 26 settembre 1946."}
{"id": "239603", "revid": "767487", "url": "https://it.wikipedia.org/wiki?curid=239603", "title": "L'angelo nero (film 1994)", "text": "L'angelo nero (\"L'ange noir\") \u00e8 un film del 1994 diretto da Jean-Claude Brisseau.\nTrama.\nUna donna ha ucciso un uomo in casa. Lei \u00e8 la moglie di un uomo importante dell'alta societ\u00e0 di Bordeaux e si organizza per far credere ad un tentativo di stupro, e quindi legittimare il suo crimine."}
{"id": "239605", "revid": "438678", "url": "https://it.wikipedia.org/wiki?curid=239605", "title": "L'anniversario (film 1968)", "text": "L'anniversario (\"The Anniversary\") \u00e8 un film del 1968, diretto da Roy Ward Baker.\nTrama.\nLa perfida Mrs. Taggart festeggia ogni anno il suo anniversario di matrimonio, nonostante suo marito sia morto da 10 anni. Per l'occasione riunisce i suoi tre figli: il primogenito Henry, timido e feticista, il secondo, Terry, sposato e con cinque figli, e il terzo, Tom, irrequieto e testardo. Lei si diverte sadicamente a tenerli legati alle proprie sottane e a seminare il panico tra di loro quando se li sente portar via. Alla fine quello sposato e il pi\u00f9 giovane con la fidanzata, decidono di lasciare la madre e vivere finalmente la loro vita. Ma la diabolica donna ha sempre un asso nella manica..."}
{"id": "239606", "revid": "438678", "url": "https://it.wikipedia.org/wiki?curid=239606", "title": "L'anniversario (film 1999)", "text": "L'anniversario \u00e8 un film del 1999 diretto dal regista Mario Orfini."}
{"id": "239607", "revid": "767487", "url": "https://it.wikipedia.org/wiki?curid=239607", "title": "L'appuntamento (film 1977)", "text": "L'appuntamento \u00e8 un film comico del 1977 diretto da Giuliano Biagetti con Renzo Montagnani e Barbara Bouchet\nIl titolo completo del film \u00e8 Dove, come, quando?... L'appuntamento.\nTrama.\nAdelmo \u00e8 un impiegato fiorentino che ha un appuntamento con Adelaide, la pi\u00f9 ambita tra le sue colleghe. Inizia cos\u00ec a muoversi in auto dal centro di Firenze per raggiungere la donna. Sul percorso incontra per\u00f2 numerosi ostacoli: un vigile che gli fa una multa, un tamponamento tra due auto, fino ad avere un attacco di colite che lo costringe a cercare una toilette in un albergo dove incontra il suo capo in galante compagnia. Uscito dall'hotel, scopre che gli \u00e8 stata portata via la macchina con il carro attrezzi; quindi va in una bar per chiamare un taxi, ma nell'attesa incontra un collega che lo porta in casa sua a conoscere la propria famiglia. Inaspettatamente, la moglie del collega inizia a fare delle avances ad Adelmo. Finalmente sul taxi, Adelmo incontra una giovane e bella turista straniera, che in realt\u00e0 \u00e8 la moglie del console svedese fuggita da casa e che lo metter\u00e0 ulteriormente nei guai."}
{"id": "239608", "revid": "767487", "url": "https://it.wikipedia.org/wiki?curid=239608", "title": "L'appuntamento (film 2000)", "text": "L'appuntamento \u00e8 un film del 2000, diretto dal regista Veronica Bilbao La Vieja. Prodotto da Caro Film\nTrama.\nLa storia si svolge nell'arco di una giornata, dall'alba alla notte, nella Roma odierna. In uno dei tanti centri sociali, nato in un vecchio stabile demaniale, s'incontrano personaggi di varie etnie. Rosa, una giovane poco pi\u00f9 che adolescente, suona uno strumento africano, la \u201ckora\u201d, con il suo gruppo musicale. Linda, una quarantenne, insegna danza classica a delle bambine. La vita del centro sembra procedere tranquilla nei preparativi di una festa per la sera stessa, per\u00f2 una minaccia incombe. Romano, un trentenne arrogante porta una lettera di sfratto firmata da un certo avvocato Parisi. A sentire questo nome Linda trasalisce e gli dice che lo conosce e lo vuole incontrare. Inizia cos\u00ec uno strano viaggio in automobile di Linda e Romano, che non potrebbero essere pi\u00f9 diversi, nella citt\u00e0 caotica sconvolta dai costanti cantieri sparsi che sembrano inghiottire la marea di auto e di storie. Per Linda quella insolita situazione e il fatto di rivedere certi luoghi diventa un viaggio a ritroso dove i suoi fantasmi riaffiorano. Parallelamente Rosa, costantemente arrabbiata, affronta come ogni giorno la citt\u00e0 e cerca rifugio nella musica. Nell'arco della giornata Linda e Rosa in diversi momenti s'incrociano senza incontrarsi. Dietro di loro c'e un fantasma comune. Nella citt\u00e0 violenta accadano piccole e grandi tragedie: una prostituta di colore viene violentata, il cane di Rosa e l'amica vengono uccisi da dei balordi, una bambina curda \u00e8 merce di scambio dell'avvocato Parisi per appropriarsi del centro sociale... Queste vicende che sfiorano i protagonisti ridefiniscono i rapporti tra di loro, e fanno emergere i fantasmi. Si scopre che Rosa \u00e8 figlia di Linda, le divide un passato da terrorista della madre e la morte del padre in quegli anni di piombo. L'inferno della citt\u00e0 spinge le due protagoniste ad avvicinarsi: Rosa si presenta fuori dal carcere al ritorno serale di Linda e le regala una cassetta musicale incisa da lei. Il loro rapporto ricomincia dalla musica, dove si era interrotto tanti anni prima quando Linda insegnava le prime note alla figlia."}
{"id": "239609", "revid": "438678", "url": "https://it.wikipedia.org/wiki?curid=239609", "title": "L'arcidiavolo (film 1940)", "text": "L'arcidiavolo \u00e8 un film del 1940, diretto dal regista Tony Frenguelli.\nTrama.\nIl diavolo in persona prende il posto di capitano su di un panfilo dove a bordo ci sono alcune coppie di ricconi, i quali hanno deciso di intraprendere una crociera senza meta ne limite di tempo. il diavolo, che li conosce tutti peccatori, legati come sono da illeciti rapporti tra loro, li vuole spingere a macchiarsi ancora di colpa per poi affondare la nave e condurre le loro anime all'inferno. Ma la meschinit\u00e0 delle vittime che Satana ha prescelto \u00e8 tale che, pur colpevoli non osano di infrangere apertamente quella prevenza di onest\u00e0 mondana che vela le loro brutture. Il demonio, allora, non li ritiene neanche degni dell'inferno e li abbandona a vagare in eterno sul loro panfilo rifiutati dal cielo, dalla terra e da Satana.\nProduzione.\nRiprese.\nGirato a Roma, negli stabilimenti di Cinecitt\u00e0.\nPromozione.\nViene presentato pubblicitariamente dalla frase \"Di tanto in tanto, l'arcidiavolo lascia il suo inferno e va nel mondo in mezzo agli uomini a seminare le tentazioni\".\nAccoglienza.\nCritica.\nFilippo Sacchi in Il Corriere della Sera del 20 novembre 1940 \" La regia di Frenguelli mi parve da novizio, cio\u00e8 proprio la meno adatta per un soggetto che vorrebbe essere di ironica ed elegante immaginazione. La faccetta di Luisella Beghi mi diede gli unici momenti buoni \"."}
{"id": "239611", "revid": "767487", "url": "https://it.wikipedia.org/wiki?curid=239611", "title": "L'arcidiavolo (film 1966)", "text": "L'arcidiavolo \u00e8 un film italiano del 1966, diretto da Ettore Scola e liberamente ispirato al personaggio \"Belfagor arcidiavolo\" del Machiavelli, di genere storico-fantastico: innesta infatti vicende soprannaturali e di pura fantasia in un contesto reale, tra personaggi realmente esistiti.\nTrama.\n1486. Papa Innocenzo VIII e Lorenzo de' Medici decidono di firmare la pace dopo otto anni di ostilit\u00e0 che li aveva visti contrapporsi nella prima fase delle Guerre d'Italia. L'inferno, con a capo Belzeb\u00f9, ne \u00e8 scosso e teme per la propria sorte: per questo viene deciso di inviare sulla Terra l'arcidiavolo Belfagor, facendogli assumere sembianze umane, e dandogli dieci giorni di tempo per riportare i due Stati in guerra.\nGiunto in Italia, Belfagor uccide Franceschetto Cybo, il figlio del Papa, destinato a sposare la figlia di Lorenzo de' Medici, e ne prende l'identit\u00e0. Cos\u00ec facendo si presenta alla corte medicea e, al momento di celebrare le nozze con Maddalena de' Medici, provoca un nuovo stato di guerra rifiutando di unirsi in matrimonio con la figlia del \"Magnifico\".\nFin dall'inizio Belfagor \u00e8 accompagnato da Adramalek, un diavoletto pestifero e dispettoso che solo lui \u00e8 in grado di vedere. A differenza di Belfagor, il diavoletto \u00e8 incapace d'amare, e fin dall'inizio nell'antica Firenze sente freddo. Per il suo spirito diabolico, Belfagor arriva perfino a minacciare la verginit\u00e0 di Maddalena, la quale per tutta risposta lo consegna alla guardie del padre che lo imprigionano.\nFuggito dalle carceri, l'arcidiavolo costringe Maddalena con un inganno a mostrarsi nuda al popolo fiorentino accorso sotto il palazzo, ma la ragazza nuovamente riesce a giocarlo e imprigionarlo. Belzeb\u00f9 \u00e8 irritato per la lentezza con la quale Belfagor sta portando a compimento il suo compito e per l'amore sincero che prova per Maddalena, e decide quindi di privarlo dei suoi poteri demoniaci proprio quando viene condannato al rogo.\nSolo l'intervento provvidenziale di Maddalena e di Lorenzo de' Medici, convintosi dell'innocenza del giovane, lo salva da morte certa e gli consente una vita terrena felice e piena di onori. Adramalek torna all'inferno, mentre Belfagor resta in terra con Maddalena.\nIl cast.\nScola, alla quarta regia, aveva gi\u00e0 lavorato con Vittorio Gassman nelle prime due, oltre ad aver scritto e sceneggiato moltissimi film interpretati dal \"Mattatore\", fra i quali \"Il sorpasso\", \"I mostri\" e \"Il gaucho\", tanto che qualcuno lo defin\u00ec suo \u00ab sceneggiatore personale \u00bb; attorno a Gassman, fresco del successo di \"L'Armata Brancaleone\", ruota un cast internazionale, dove spiccano il divo hollywoodiano Mickey Rooney e l'ultima (all'epoca) bond girl Claudine Auger. La bellissima attrice francese godeva in quel momento di particolare popolarit\u00e0 in Italia: un anno prima era stata appunto Domino in \"007 Operazione Tuono\", e da un mese era sugli schermi nostrani nel divertente \"Operazione San Gennaro\", di Dino Risi, al fianco di Nino Manfredi.\nAltra presenza francese \u00e8 H\u00e9l\u00e8ne Chanel, qui accreditata come Sherill Mogan (uno dei suoi pseudonimi).\nPer il resto, Scola mise insieme un gruppo di validi attori italiani \u2013 molti provenienti dal teatro \u2013 quali Ferzetti e Manni, Vannucchi e Fangareggi, e alcune italiche bellezze del tempo, come Liana Orfei, Annabella Incontrera e Giorgia Moll.\nFra i ruoli minori, un giovanissimo Paolo Bonacelli (il cliente della locanda che per uno scherzo di Adramalek va a letto non con la cameriera ma con la moglie del nobile geloso), Milena Vukotic e la futura Sora Lella, alla prima collaborazione con Scola, che la diriger\u00e0 poi in \"C'eravamo tanto amati\" e \"La terrazza\".\nLa lavorazione.\nRealizzato dagli stessi produttori di \"L'Armata Brancaleone\" e distribuito nel mondo dalla Warner, il film \u00e8 recitato in inglese.\nAlla vigilia, Scola lo defin\u00ec \u00ab una favola che, in chiave ironica, spiega come tutte le guerre sono macchinazioni infernali \u00bb, perch\u00e9 \u00ab a farle scoppiare c'\u00e8 sempre qualche diavolo \u00bb, precisando che \u00ab l'azione si svolge nel 1486 \u00bb; fu inoltre annunciato che le riprese sarebbero durate 12 settimane a partire dal 25 aprile 1966\nDurante la lavorazione, i giornali diedero conto, con un certo risalto, delle varie fasi: per esempio l'arrivo di Rooney a Fiumicino (il 18 aprile 1966), sua prima volta in Italia, e la sua movimentata conferenza-stampa l'indomani; o la partecipazione dello stesso Gassman, i primi di maggio, ai sopralluoghi per le molte scene in esterni, poi girate in suggestive localit\u00e0, toscane ma non solo.\nIn particolare, l'arrivo di Belfagor alla locanda, l'ultima partita a tarocchi con Franceschetto Cybo dell'Anguillara, e l'arrivo dell'emissario da Roma sono stati filmati alla Torre Astura di Nettuno, mentre il matrimonio con Maddalena de' Medici \u00e8 stato girato nella Basilica di San Miniato al Monte di Firenze. Altri set fiorentini furono la Torre di Bellosguardo (incontro con Maddalena e partita a palla) e l'esterno del Duomo; nel Palazzo Piccolomini di Pienza, anzich\u00e9 nel vero Palazzo Medici-Riccardi di Firenze, \u00e8 invece stata realizzata la scena in cui Maddalena viene denudata alla finestra. \nIl rogo finale \u00e8 stato allestito nella piazza di Montepulciano.\nUlteriori luoghi di riprese, non in Toscana, sono stati le gole dell'Alcantara (l'Inferno nel prologo), Torresanti vicino a Colleferro (l'arrivo dei due diavoli sulla Terra e il duello fra Belfagor e Maddalena) e il refettorio dell'abbazia di Fossanova (il \u201claboratorio\u201d di Leonardo da Vinci).\nGli interni furono infine girati negli studi Safa Palatino di Roma.\nColonna sonora.\nFirmata da Armando Trovaioli (qui accreditato senza la j), che aveva gi\u00e0 musicato l'esordio registico di Scola e che da questo film ne diverr\u00e0 assiduo collaboratore, la colonna sonora \u00e8 moderna, decisamente pop, senza alcuna inserzione o imitazione di musiche rinascimentali \u2013 mentre in alcuni casi i testi usati sono versi di Lorenzo de' Medici. \nL'effetto \u00e8 straniante: una storia in costume, ambientata in pieno Quattrocento, commentata solo con brani contemporanei e strumenti elettronici, brani che anticipano \u2013 per stile e orchestrazione \u2013 alcune commedie musicali del compositore romano, come \"Aggiungi un posto a tavola\" e altre di pari successo.\nLa critica.\nLa pellicola, a fronte di un buon gradimento di pubblico, riscontr\u00f2 una certa tiepidezza critica, quando non vere e proprie stroncature: come \"L'Unit\u00e0\", che lo liquid\u00f2 con un colonnino, affidato al \u201cvice\u201d, parlando di \u00ab notevole mancanza di umorismo, di ritmo e di fantasia creativa, nonostante si sia tentato di girare un Machiavelli (requiescat in pace) a ritmo di \"shake\" \u00bb\nAnche \"La Stampa\" se la sbrig\u00f2 in poche righe, affidate al \u201cvice\u201d: il quale, dopo aver citato tre recenti titoli tutti prodotti da Cecchi Gori e interpretati da Gassman \u2013 \"L'armata Brancaleone\", \"Le piacevoli notti\" e \"Una vergine per il principe\" \u2013 scrive che \u00ab anche in questa nuova farsa rinascimentale e grassoccia, \u00e8 avvertibile un certo scompenso fra la mal\u00eca degli esterni (Firenze, Pienza, Montepulciano) e una qualit\u00e0 di racconto e di dialogo alquanto corriva a effetti goliardici. \u00bb\nSecondo Roberto Ellero invece gli autori \u00ab puntano al film \"in\" costume nella cifra del film \"di\" costume. Massima perizia nell'ambientazione, grande cura per gli allestimenti scenografici, (\u2026) una ricostruzione storica \u201cattendibile\u201d \u00bb. Quanto al cast, \u00ab \u00e8 una garanzia, con Gassman gigionescamente a suo agio nei panni di Belfagor, il comicissimo Mickey Rooney in quelli di Adramalek, la stupenda Claudine Auger a reggere i combattimenti e i disappunti di Maddalena e uno stuolo di bravi interpreti nei ruoli secondari \u00bb. Lo stesso critico aggiunge poi \u00ab le indubbie qualit\u00e0 formali del prodotto \u00bb, riferendosi alla fotografia a colori di Tonti, alle \u00ab invenzioni \u00bb scenografiche di Friggeri, \u00ab specie quelle iniziali, con un Inferno alle M\u00e9li\u00e8s \u00bb, e alle \u00ab accattivanti soluzioni musicali \u00bb di Trovaioli. Quanto ai limiti, \u00ab pur divertendo, il film manca di passione. Inoltre appare debole nel messaggio \u00bb che vuol lanciare, cio\u00e8 che \u00ab tutte le guerre, anche quelle organizzate dai diavoli, possono essere evitate \u00bb, in questo caso con l'amore: \u00ab ingenuo, insomma, e sicuramente meno graffiante de \"Il vittimista\" o di \"Se permettete parliamo di donne\" \u00bb\nDecenni dopo l'uscita, gli autori di famosi dizionari cinematografici gli dedicano poche, lapidarie parole: Leonard Maltin \u2013 peraltro dopo averlo classificato in \u00ab B/N \u00bb e ambientato \u00ab durante la Rivoluzione francese \u00bb... \u2013 definisce il film \u00ab una commedia maldestra e poco divertente. \u00bb\nAnche Paolo Mereghetti non \u00e8 molto entusiasta: \u00ab una farsa in costume di grana molto grossa (la scena migliore \u00e8 quella della partita a palla) con battute che strizzano l'occhio all'oggi (\u201cci lasciano sole per correre dietro a una palla\u201d)..\nPositivo invece il parere di Morando Morandini, che dopo aver sottolineato l'efficacia della collaborazione fra Gassman e Scola (\u00ab era il terzo film insieme, gi\u00e0 si vedeva come il connubio funzionasse \u00bb), scrive: \u00ab pi\u00f9 farsesca che satirica, a tratti di facile comicit\u00e0, \u00e8 una commedia divertente, fracassona e vitale. \u00bb"}
{"id": "239612", "revid": "767487", "url": "https://it.wikipedia.org/wiki?curid=239612", "title": "L'assalto (film 1948)", "text": "L'assalto (\"Fury at Furnace Creek\") \u00e8 un film del 1948 diretto da H. Bruce Humberstone.\nDistribuzione.\nDistribuito dalla Twentieth Century Fox, il film fu presentato in prima a Los Angeles il 30 aprile 1948."}
{"id": "239613", "revid": "174925", "url": "https://it.wikipedia.org/wiki?curid=239613", "title": "L'assalto (film 1986)", "text": ""}
{"id": "239616", "revid": "767487", "url": "https://it.wikipedia.org/wiki?curid=239616", "title": "L'attrice (film 1928)", "text": "L'attrice (\"The Actress\") \u00e8 un film muto del 1928, diretto da Sidney Franklin.\nTrama.\nRose Trelawney, una famosa attrice, sposa un aristocratico, Arthur Gower. Nella casa avita, per\u00f2, i parenti del marito insultano i suoi compagni teatranti e Rose, offesa, se ne va via. Ancora innamorata di Gower, per\u00f2, non ritorna a recitare e preferisce vivere in povert\u00e0. Sir Arthur cerca di aiutarla mettendo in scena una sua commedia. A sua insaputa, recita anche lui: la commedia riscuote un grande successo e in famiglia ritorna l'armonia.\nProduzione.\nIl film fu prodotto dalla Metro-Goldwyn-Mayer (MGM)\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale USA il 28 aprile 1928. Nello stesso anno, fu distribuito anche in Germania dalla Paramount-Ufa-Metro-Verleihbetriebe GmbH (Parufamet).\nConosciuto anche sotto il nome di \"Trelawney of the Wells\", il film viene considerato presumibilmente perduto."}
{"id": "239617", "revid": "767487", "url": "https://it.wikipedia.org/wiki?curid=239617", "title": "L'attrice (film 1953)", "text": "L'attrice (\"The Actress \") \u00e8 un film del 1953, diretto da George Cukor. La sceneggiatura si basa sul lavoro teatrale \"Years Ago\" di Ruth Gordon. La commedia, diretta da Garson Kanin, era andata in scena a Broadway dal 3 dicembre 1946 al 31 maggio 1947 per un totale di 206 recite. Il ruolo del padre, che nel film fu di Spencer Tracy, sul palcoscenico fu interpretato da Fredric March.\nTrama.\n1917, New England: Ruth Jones \u00e8 una ragazzina della piccola borghesia, figlia di un ex marinaio che ha dovuto rinunciare ai suoi progetti per un posto sicuro, e di una casalinga ancor giovane, che vorrebbe assecondare le aspirazioni artistiche di Ruth. A teatro Ruth segue le sue attrici preferite, compra riviste di teatro di nascosto dal padre ma spera in un aiuto finanziario da parte di quest'ultimo per poter andare a New York e tentare la carriera di attrice. Il padre perde il posto di lavoro e le aspirazioni di Ruth sembrano spezzate per sempre, ma grazie alla vendita di un prezioso binocolo, la ragazza potr\u00e0 realizzare il suo sogno.\nProduzione.\nIl film fu tratto dalla commedia \"Years Ago\" scritta da Ruth Gordon sulla base di ricordi autobiografici. Rispetto alla commedia, il personaggio di Ruth fu reso meno duro e meno determinato nel film dopo le insistenze del produttore Weingarten. La vera Ruth, autrice del soggetto e della sceneggiatura, fu molto contrariata da questo intervento ma dovette accettare alcuni tagli di montaggio. Per rendere pi\u00f9 intimo e sereno il ritratto di una famiglia del 1917, nel teatro di posa fu ricostruita una piccola cucina in cui si svolge gran parte delle scene familiari del film.\nIl ruolo di protagonista doveva essere interpretato da Margaret O'Brien, ma alla fine fu scelta l'inglese Jean Simmons, l'unica attrice britannica secondo Cukor in grado di simulare un accento americano con naturalezza. Per il ruolo della madre era prevista Katharine Hepburn, ma l'attrice rinunci\u00f2. Anthony Perkins, nella sua prima interpretazione cinematografica, recitava la parte del fidanzato della protagonista. Questa parte era stata sua anche in teatro, e proprio per questo Cukor si convinse a farlo debuttare.\nMusica.\nLa musica di Bronislau Kaper fu orchestrata da Robert Franklyn. La coreografia \u00e8 firmata da Hermes Pan.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 25 settembre 1953. In Australia, fu distribuito il 23 ottobre 1953, in Portogallo il 7 ottobre 1954, in Finlandia l'8 luglio 1955, in Argentina il 6 marzo 1956, in Svezia il 5 ottobre 1959.\nIn Italia, il film ottenne il visto di censura nel 1954."}
{"id": "239618", "revid": "438678", "url": "https://it.wikipedia.org/wiki?curid=239618", "title": "L'avventuriera (film 1928)", "text": "L'avventuriera (\"A Lady of Chance\") \u00e8 un film del 1928, diretto da Robert Z. Leonard.\nProduzione.\nIl film fu prodotto da Robert Z. Leonard per la Metro-Goldwyn-Mayer (MGM) (controlled by Loew's Inc.). Venne girato muto per essere in seguito sonorizzato con il sistema Western Electric Sound System.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 1\u00ba dicembre 1928."}
{"id": "239619", "revid": "767487", "url": "https://it.wikipedia.org/wiki?curid=239619", "title": "L'avventuriera (film 1951)", "text": "L'avventuriera (\"The Law and the Lady\") \u00e8 un film del 1951 diretto da Edwin H. Knopf.\nDifferenti versioni.\nDalla pi\u00e8ce teatrale di Frederick Lonsdale vennero tratti diversi adattamenti cinematografici:"}
{"id": "239620", "revid": "122246", "url": "https://it.wikipedia.org/wiki?curid=239620", "title": "Andrea Giani", "text": "Considerato tra i pi\u00f9 grandi pallavolisti di tutti i tempi oltrech\u00e9 uno dei simboli della generazione di fenomeni, \u00e8 stato un esempio pi\u00f9 unico che raro di giocatore universale: inizi\u00f2 infatti la carriera schierato come centrale mentre, nella seconda parte, gioc\u00f2 spesso sia nel ruolo di opposto che in quello di schiacciatore-laterale con eccellenti risultati.\nDal canottaggio alla pallavolo.\nIl padre Dario Giani, prima voga dell'otto italiano alle Olimpiadi di Tokyo e allenatore dei canottieri delle Forze Armate, port\u00f2 spesso con s\u00e9 il figlio durante gli allenamenti, trasmettendogli la passione per questo sport in cui ottenne ottimi risultati: 79 vittorie su 80 gare disputate.\nI primi approcci con la pallavolo avvennero nella palestra della scuola media di Sabaudia: furono Claudio Di Coste e Saverio Baio, allenatore e palleggiatore del Sabaudia Pallavolo a entusiasmare il giovane e a indirizzarlo verso quello sport. Dal minivolley pass\u00f2 in Serie D e, all'et\u00e0 di 14 anni, esord\u00ec in Serie A2.\nCarriera.\nPallavolista.\nNel 1985, richiesto dal , Giani si trasfer\u00ec nella citt\u00e0 ducale, dove cominci\u00f2 la sua importante carriera di professionista. Finito ormai il ciclo della Santal, la societ\u00e0 opt\u00f2 per un ringiovanimento di tutto il settore; quindicenne, a Parma Giani conobbe altri futuri campioni, come Andrea Zorzi. Inserito nell'Under-18 sponsorizzata Colser, prese poi parte al campionato di Serie C. Allenato da Gian Paolo Montali, fu presto richiesto dall'allenatore della prima squadra, Aleksander Skiba, che lo aggreg\u00f2 al gruppo. La stagione successiva, 1986-87, vide l'esordio di Montali come allenatore della prima squadra; quello che doveva essere un anno interlocutorio culmin\u00f2 con la vittoria della Coppa Italia e il primo posto in \"regular season\". Nella finale \"play-off\" il giovane \"team\" parmense fu sconfitto dalla di Velasco, Bernardi e Cantagalli, in gara-5.\nNella stagione 1987-88 la squadra venne ulteriormente rinnovata: entrati nel gruppo Marco Bracci (laterale) e Claudio Galli (centrale), sulle maglie biancoazzurre fece la sua comparsa il marchio Maxicono. Il 21 febbraio 1988 Giani ottenne il suo primo successo internazionale, con la Coppa delle Coppe vinta a Bologna. In campionato, la squadra ducale fu nuovamente sconfitta da Modena. Negli anni successivi vinse a livello nazionale tre scudetti (1989-90, 1991-92 e 1992-93), oltre a due Coppe Italia mentre, a livello internazionale, conquist\u00f2 due Coppa CEV / Challenge Cup, due volte la Coppa delle Coppe / Coppa CEV, due Supercoppa europea e un Campionato mondiale per club FIVB.\nRimase a Parma fino al 1996, quando la squadra rinunci\u00f2 al titolo di Serie A1; si trasfer\u00ec quindi a Modena, vincendo subito con la lo scudetto 1996-97, la Coppa Italia e la Coppa dei Campioni. La stagione successiva biss\u00f2 il successo nella massima manifestazione continentale e fino al 2007, anno del suo ritiro, aggiunse in bacheca un altro scudetto, due coppe Italia, una supercoppa italiana e una Challenge Cup.\nIn nazionale Giani vinse tre titoli mondiali consecutivi (1990 e 1994 con allenatore Velasco, 1998 con allenatore Bebeto), quattro campionati europei (nel 1993, 1995, 1999 e 2003) e ben sette World League. Il suo record di presenze in maglia azzurra (474) \u00e8 stato anche il record assoluto di partite con la nazionale italiana nei principali sport di squadra, prima di essere superato dalla collega Eleonora Lo Bianco. Alle Olimpiadi non \u00e8 mai riuscito a conquistare l'oro, aggiudicandosi due argenti (nel 1996 e nel 2004) e un bronzo (nel 2000).\nOltre al gi\u00e0 citato primato di presenze in azzurro, \u00e8 con Andrea Gardini e Lorenzo Bernardi fra i pallavolisti italiani inclusi nella Volleyball Hall of Fame.\nAllenatore.\nTra il 2007-08 e il 2008-09 ha allenato Modena, vincendo una Challenge Cup e venendo poi esonerato nel dicembre 2008. All'inizio della stagione 2009-10 \u00e8 stato ingaggiato dalla , in Serie A2 con cui il 31 gennaio 2010 vince a Montecatini Terme (Pistoia) la Coppa Italia di categoria battendo in finale la per 3-0 davanti a 4\u00a0700 spettatori.\nNella stagione 2013-2014 passa ad allenare il , militante nel massimo campionato italiano.\nIl 16 marzo 2015 firma per la nazionale maschile slovena. In occasione del Campionato europeo di pallavolo maschile 2015 in Bulgaria, supera il girone grazie alla vittoria per 3-0 contro la Bielorussia classificandosi cos\u00ec al terzo posto dietro e . Agli ottavi di finale incontra i che liquida con un secco 3-0. Ai quarti ritrova i campioni del mondo in carica della Polonia, che contro ogni pronostico supera in 5 set al tie-break per 14-16. Raggiunge cos\u00ec l', squadra con cui ha vinto numerosi premi e titoli, battendo gli azzurri per 3-1 e conquistando una storica finale europea, la prima nella storia della nazionale slava, persa poi contro la per 3-0.\nIl 14 dicembre 2016 Verona perde per 3-0 in casa contro la neopromossa e viene eliminata dalla Coppa Italia. Subito dopo la partita, Giani rassegna le sue dimissioni da allenatore, le quali vengono accettate il giorno seguente.\nIl 9 febbraio 2017 viene nominato nuovo allenatore della nazionale maschile tedesca.\nIl 30 marzo 2017 viene presentato alla stampa e ai tifosi quale nuovo allenatore della per la stagione 2017-18.\nNegli europei di pallavolo 2017 in Polonia ritrova ancora come rivale l'Italia, questa volta ai gironi, che la batte in un'accesa sfida terminata al quinto set. Giani riesce poi nell'impresa di portare anche la nazionale tedesca a una storica prima finale europea, questa volta persa per 3-2 contro la .\nDopo un biennio alla Powervolley Milano, il 14 maggio 2019 viene ufficializzato come nuovo allenatore per la stagione 2019-20 di , dopo il ritiro di Julio Velasco.\nPalmar\u00e8s.\nGiocatore.\nNazionale.\n1993, 1995, 1999, \n2003\n1991, 1992, 1994, 1995, 1997, 1999, 2000\n1995\n1993\n1994\n1996\nVita privata.\nDal matrimonio con Emanuela ha avuto due figli: Davide, il primogenito, e Lisa. \nDivorziato, da qualche anno ha una nuova compagna: Alessandra, dalla quale a giugno 2021 ha avuto 2 gemelli: Anna ed Edoardo."}
{"id": "239621", "revid": "767487", "url": "https://it.wikipedia.org/wiki?curid=239621", "title": "Le avventure di Huck Finn (film 1960)", "text": "Le avventure di Huck Finn (\"The Adventures of Huckleberry Finn\") \u00e8 un film americano del 1960, diretto da Michael Curtiz.\nBasato sul romanzo omonimo (Le avventure di Huckleberry Finn) del 1884 di Mark Twain, \u00e8 stata la terza versione del film sonoro della storia, dopo quelle del 1931 e quella del 1939 (quest'ultima sempre prodotta dalla Metro-Goldwyn-Mayer (MGM). Il film \u00e8 stato il primo adattamento di Huckleberry Finn ad essere girato in CinemaScope e Technicolor.\nRispetto alla versione del 1939, in cui la parte di Huck era stata data al diciannovenne Mickie Rooney, qui la MGM si affida ad un dodicenne, Eddie Hodges, nel suo primo film da protagonista). L'ex pugile Archie Moore (anch'egli al primo film da protagonista) riveste i panni dello schiavo fuggitivo Jim. Anche Tony Randall \u00e8 parte del cast principale (e ha ricevuto la migliore fatturazione) e Buster Keaton ha avuto un ruolo in quello che \u00e8 risultato essere il suo film finale per Metro-Goldwyn-Mayer (MGM), il suo ex studio. Neville Brand interpretava Pap Finn, il padre alcolizzato di Huck.\nTrama.\nLa storia di due amici nell'America dell'800. Huck Finn scappa di casa con un suo amico di colore di nome Jim. Mentre Finn vuole attraversare il Mississippi, Jim desidera trasferirsi nei paesi del nord, dove la gente \u00e8 libera. Le loro avventure iniziano quando si mettono in viaggio a bordo di una zattera: Huck e Jim finiranno in una piccola citt\u00e0 dove sgominano due rapinatori e poi s'imbarcheranno in un battello a vapore dove incontreranno sempre i due farabutti che li faranno andare in galera con un astuto stratagemma. Ma alla fine Huck e Jim scappano e le loro strade si divideranno per sempre: l'afroamericano si trasferir\u00e0 nella terra dove ha sempre sognato di vivere e il piccolo Huck torner\u00e0 a casa.\nCuriosit\u00e0.\nNei ruoli di supporto come cacciatore di schiavi si trovano John Carradine e Harry Dean Stanton. Carradine ha recitato nell'adattamento cinematografico del 1955 del Duca."}
{"id": "239622", "revid": "767487", "url": "https://it.wikipedia.org/wiki?curid=239622", "title": "Le avventure di Huck Finn (film 1993)", "text": "Le avventure di Huck Finn (\"The Adventures of Huck Finn\") \u00e8 un film del 1993 diretto da Stephen Sommers, ispirato dal romanzo per ragazzi Le avventure di Huckleberry Finn di Mark Twain del 1884.\nTrama.\nNell\u2019immaginaria cittadina di St. Petersburg di met\u00e0 Ottocento il giovane Huck Finn, pur essendo stato affidato alla ricca e benevola vedova Douglas, non \u00e8 contento della vita civile che gli viene imposta: vestirsi bene, lavarsi, essere educato e andare a scuola non fa per lui e preferisce gozzovigliare.\nUna notte suo padre, un ubriacone violento, rapisce Huck dalla casa della vedova e lo rinchiude in una stamberga nei boschi, vicino alle rive del Mississippi. Il padre vuole infatti impossessarsi di una cospicua somma che la madre gli ha lasciato prima di morire, ma che il ragazzo potr\u00e0 riscuotere dalla banca solo al raggiungimento della maggiore et\u00e0. Dopo una notte in cui il padre cerca addirittura di ucciderlo, Huck riesce a fuggire, inscenando una sua morte per assassinio e a raggiungere la vicina isola di Jackson. Qui incontra Jim, lo schiavo nero di Miss Watson (sorella della vedova Douglas) e grande amico di Huck. Jim gli confessa di esser scappato perch\u00e9 rischiava di essere venduto e mostra a Huck il suo piano. L\u2019intento \u00e8 quello di raggiungere con una zattera il villaggio di Cairo, dove il fiume Ohio sfocia nel Mississippi; da qui potr\u00e0 poi risalire il fiume fino agli Stati liberi. Sebbene riluttante ad aiutare uno schiavo fuggiasco, Huck accetta di accompagnare Jim, per sfuggire a suo padre.\nIl giorno dopo, travestito da ragazza, Huck si reca al villaggio per cercare di racimolare provviste per il viaggio. In questa occasione scopre che la messa in scena della sua morte \u00e8 andata buon fine, ma mentre dell\u2019omicidio era stato inizialmente incolpato suo padre, dopo la scoperta della fuga di Jim si ritiene che l\u2019assassino sia invece lo schiavo nero, su cui \u00e8 anche stata messa una grossa taglia. Huck ritorna allora freneticamente all\u2019isola e i due amici salpano con la zattera, decidendo di viaggiare solo di notte per non farsi vedere. Una notte, durante un temporale si imbattono in un'imbarcazione che sta per affondare; spinti dalla curiosit\u00e0 di Huck, i due vi salgono. Qui Huck assiste a un confronto tra alcuni criminali, da cui riesce a stento a fuggire. Prima che il barcone vada a picco, Jim scopre che tra i furfanti vi era anche il padre di Huck, che \u00e8 stato ucciso, ma non riesce a dirlo a Huck, temendo di venirne abbandonato.\nRipreso il viaggio, in una notte di nebbia la zattera viene travolta da un battello e i due sono gettati in acqua. Ritrovato sulla riva, Huck viene ospitato dall'aristocratica famiglia Grangerford, dove fa amicizia con Billy, un ragazzino della sua et\u00e0. Scopre che anche Jim \u00e8 stato recuperato dai Grangerford, che ne hanno fatto un loro schiavo. Huck \u00e8 per\u00f2 riluttante ad andarsene, visti gli agi che pu\u00f2 avere vivendo l\u00ec. Un giorno la sorella maggiore di Billy, Sophia, scappa per sposare un membro della famiglia Shepherdsons, con cui i Grangerford sono impegnati in una faida da 30 anni. Nel conflitto a fuoco che segue tra le due famiglie, Huck vede morire Billy davanti ai suoi occhi. Si ricongiunge allora con Jim, che ha nel frattempo riparato la zattera e decide finalmente di proseguire il viaggio. I due scoprono per\u00f2 di aver superato Cairo in quella notte di nebbia e risalire il fiume in zattera \u00e8 impossibile. Decidono allora di proseguire verso sud per prendere un battello con cui tornare indietro. Poco dopo sono per\u00f2 costretti a prendere a bordo della loro imbarcazione due imbroglioni che si presentano come il \u201cDuca\u201d e il \u201cRe\u201d. Il Duca e il Re, dopo aver scoperto della taglia su Jim, decidono di non denunciarli alle autorit\u00e0, costringendoli per\u00f2 in cambio a collaborare con loro.\nGiunti in una cittadina dove Huck e Jim potrebbero prendere il battello due giorni dopo, il Duca e il Re decidono di impossessarsi dell'eredit\u00e0 d'un ricco possidente appena morto, Peter Wilks, spacciandosi per i suoi due fratelli inglesi con il loro seguito, che il defunto non vedeva da vent\u2019anni. La truffa sembra riuscire bene. I due imbroglioni, per non destare sospetti, fingono di non essere interessati alla loro parte di eredit\u00e0 e affermano di voler condurre le tre nipoti di Wilks in Inghilterra, ma in realt\u00e0 vogliono impossessarsi dell\u2019intera somma. Huck per\u00f2 decide di aiutare le sorelle, che l\u2019hanno trattato gentilmente. A complicare le cose, Huck scopre che Jim \u00e8 stato catturato e si trova in prigione. Riesce a parlare con lui dalla finestra della cella, assicurandogli che lo liberer\u00e0 rubando le chiavi allo sceriffo, ma quando Jim gli confessa di avergli nascosto la morte di suo padre per proprio tornaconto, lo abbandona, deluso. Alla notte Huck si trova costretto a nascondere il denaro dell\u2019eredit\u00e0 dentro la bara di Wilks, che viene poi seppellita il mattino seguente, prima che possa recuperarlo. Huck confessa allora la verit\u00e0 a Mary Jane, una delle sorelle, dicendole di mettersi al sicuro per un po\u2019. Poco dopo giungono al villaggio i veri fratelli di Wilks, che riescono a incastrare gli impostori davanti al pubblico, chiedendo loro quale figura portasse tatuata sul ventre il corpo del fratello defunto. Il Re d\u00e0 ovviamente una risposta errata, ma per scoprire la verit\u00e0, gli abitanti decidono di dissotterrare il corpo. Nella confusione Huck riesce a fuggire rubando le chiavi allo sceriffo e decide di liberare comunque Jim. Al cimitero, la bara viene aperta, rivelando il denaro che Huck vi aveva nascosto. Il Duca e il Re vengono quindi condannati e ricoperti di catrame. Huck libera Jim, ma la folla li scorge e li insegue. Huck viene ferito da un colpo di pistola, mentre Jim viene raggiunto e sta per essere impiccato. Solo l\u2019arrivo di Mary Jane, che rivela a tutti come stanno le cose, salva loro la vita.\nHuck, guarito, si risveglia in casa delle sorelle Wilks, dove \u00e8 giunta nel frattempo anche la vedova Douglas. Jim \u00e8 finalmente un uomo libero, poich\u00e9 Miss Watson \u00e8 morta e prima di morire gli ha concesso la libert\u00e0. Huck non \u00e8 per\u00f2 contento dell\u2019idea di venire civilizzato e fugge, verso nuove avventure."}
{"id": "239623", "revid": "30610", "url": "https://it.wikipedia.org/wiki?curid=239623", "title": "Marra (cognome)", "text": "Marra \u00e8 un cognome italiano molto diffuso in particolare nelle regioni del Sud, con una particolare concentrazione in Sardegna, Calabria, Campania, Molise e Puglia.\nVarianti.\nVarianti o composti del cognome Marra sono La Marra, Della Marra, e sembrano essere anche: Marras, Scoccimarra, Marraudino, Marramao, Marro.\nMarras \u00e8 in prevalenza presente in Sardegna.\nEtimologia.\nLa spiegazione pi\u00f9 semplicistica della derivazione sembrerebbe essere quella dal lemma italiano: marra (nome femminile singolare: \"la marra\") \u00e8 una sorta di zappa, con ferro pi\u00f9 corto e pi\u00f9 leggero, per lavorare superficialmente il terreno o per rimestare la calcina. Diminutivi: marretta, marrettina: estremit\u00e0 appuntita dei bracci di un'ancora.\nIn effetti, in Sardo la parola zappa si dice \"Marra\". Inoltre, nei dialetti dell'Italia meridionale la parola \"marra\" indica un mucchio di sassi, collegabile comunque ad un'estensione del significato precedente. \nMolte parole dei dialetti del sud italia hanno un etimo non latino, lascito delle varie dominazioni straniere succedutesi nei secoli. \nEsiste anche la nobile casata della Marra, di origine Normanna, costituitasi originariamente in Campania (Napoli Ravello, Serino) e poi diffusasi in Puglia (Barletta, Racale) in Basilicata (Stigliano), Calabria e Sicilia.\nDiffusione nel mondo.\nIl cognome Marra si trova frequentemente nelle regioni del mondo dove vasta \u00e8 stata l'emigrazione delle popolazioni del Meridione d'Italia (Stati Uniti, Argentina, Australia, Germania) ma le forme \"O'Mara\", \"McMarra\" e \"Marrah\" sembrerebbero essere autoctone.\nNella forma Marra e Marrah \u00e8 curiosamente frequente anche nei paesi africani e asiatici mediorientali.\nPrendiamo per esempio il cognome Marras portato da ebrei sefarditi marocchini con il nome Marrash\nNel comune di Boscoreale (NA) esiste una frazione di nome \"Marra\", dove gran parte degli abitanti ha Marra come cognome.\nAnche nel comune di Corniglio (PR) esiste una frazione di nome \"Marra\"."}
{"id": "239624", "revid": "295921", "url": "https://it.wikipedia.org/wiki?curid=239624", "title": "Le avventure di Pinocchio (film incompiuto)", "text": "Le avventure di Pinocchio \u00e8 un film incompiuto che avrebbe dovuto essere il primo film d'animazione italiano. Basato sul celebre romanzo \"Le avventure di Pinocchio. Storia di un burattino\" di Carlo Collodi, il lungometraggio venne messo in produzione dalla CAIR (Cartoni Animati Italiani Roma) nel 1935 ed era previsto per la distribuzione da parte della De Vecchi l'anno successivo, ma non fu mai completato per difficolt\u00e0 produttive e mancanza di finanziamenti.\nProduzione.\nNel gennaio del 1935 il politico Alfredo Rocco, per contrastare lo strapotere di Walt Disney nel campo dell'animazione, decise di commissionare alla neonata CAIR il primo film d'animazione italiano. Lo studio scelse di adattare fedelmente il romanzo di Collodi e, dopo averne acquistato i diritti dalla casa editrice R. Bemporad &amp; figlio, si mise al lavoro. A oggi non \u00e8 chiaro chi fossero i registi del film. Alcune fonti citano Umberto Spano e Raoul Verdini, mentre altre Romolo Bacchini e il figlio Carlo, anche autori della fotografia.\nVi \u00e8 invece accordo sulla triade di animatori principali, ovvero i disegnatori del \"Marc'Aurelio\" Verdini, Gioacchino Colizzi e Mameli Barbara, assunti a tale scopo dalla CAIR in cui rimasero un anno (Verdini e Barbara si occupavano anche del character design). Romolo Bacchini era anche produttore e compositore del film, nonch\u00e9 direttore artistico insieme con Verdini, mentre come compositore viene a volte citato Umberto Giordano. Tra gli addetti all'inchiostrazione, oltre a Carlo Bacchini, vanno segnalati Ettore Ranalli, Ennio Zedda e Amerigo Tot. Sfondi e layout erano affidati a Mario Pompei insieme con Franco Fiorenzi e Colizzi. Era prevista la realizzazione di circa 110.000 disegni per un anno di lavoro, con un budget preventivato di un milione di lire, e la distribuzione in tutto il mondo era prevista per l'autunno del 1936. Tuttavia la produzione del film fu molto travagliata a causa di svariati problemi tecnici, come ricord\u00f2 lo stesso Barbara nel giugno 1992:\nA fine anno la CAIR, avendo esaurito i finanziamenti, cess\u00f2 l'attivit\u00e0, e il materiale rimase inutilizzato. Il film comprendeva circa 150.000 disegni e 2.500 metri di pellicola (il \"Dizionario del cinema italiano\" riporta una durata di circa 105 minuti). L'anno dopo Raoul Verdini tent\u00f2 di terminare da solo il film, cercando di convertirlo a colori con il sistema Catalucci per poterlo distribuire in inverno. Tuttavia Verdini non riusc\u00ec nell'intento, e il film rimase quindi incompiuto. Casualmente, in quello stesso anno Disney acquist\u00f2 i diritti del libro per realizzare il suo secondo lungometraggio animato, \"Pinocchio\"."}
{"id": "239625", "revid": "767487", "url": "https://it.wikipedia.org/wiki?curid=239625", "title": "Le avventure di Pinocchio (film 1947)", "text": "Le avventure di Pinocchio \u00e8 un film italiano del 1947, diretto dal regista Giannetto Guardone. Seconda versione cinematografica italiana del racconto di Carlo Collodi, dopo il \"Pinocchio\" di Giulio Antamoro (1911). Per la prima volta Pinocchio \u00e8 interpretato da un attore bambino, Alessandro Tomei, \"in costume da burattino\". Girato a Viareggio si avvale del contributo di grandi attori, tecnici e di semplici amatori del cinema. Nel film troviamo nella piccola parte del \"Pescatore verde\" un poco riconoscibile, per il trucco, Vittorio Gassman, alla sua quarta esperienza cinematografica. Il doppiaggio venne effettuato dagli attori della CDC a Roma.\nTrama.\nSoggetto e sceneggiatura ricalcano il racconto di Collodi.\nProduzione.\nIl film \u00e8 prodotto da Giuseppe Pagliarini per la Fiaba Film e la Excelsa Film.\nCritica.\nSu la \"Rivista del cinematografo\" del 4 aprile 1948: \nIncassi.\nIncasso accertato a tutto il 31 dicembre 1952: lire dell'epoca."}
{"id": "239626", "revid": "438678", "url": "https://it.wikipedia.org/wiki?curid=239626", "title": "Le colonne della societ\u00e0 (film 1916)", "text": "Le colonne della societ\u00e0 (\"Pillars of Society \") \u00e8 un film muto del 1916 diretto da Raoul Walsh.\nIl lavoro teatrale di Henrik Ibsen (da cui \u00e8 tratta la sceneggiatura del film) era gi\u00e0 stato portato sullo schermo nel 1911 dalla casa di produzione Thanhouser con la pellicola \"The Pillars of Society\" del 1911.\nTrama.\nKarsten Bernick, un grande armatore, considerato un pilastro della societ\u00e0 norvegese, ha costruito la sua carriera su atti disonesti e menzogne. Molti anni prima, era stato l'amante della signora Dorf. Dalla relazione, era nata una bambina e lui, per proteggere il proprio nome, aveva chiesto al cognato Johan - che stava per partire per l'estero - di prendersene la responsabilit\u00e0. Quando poi la signora Dorf era morta, lui aveva adottato quella che tutti credono sua nipote. Ora per\u00f2 Johan sta tornando in Norvegia, deciso a ridare onorabilit\u00e0 al suo nome. Karsten, nel panico, progetta di ucciderlo, facendolo imbarcare su una nave poco sicura. Ma Johan cambia nave, mentre invece vi sale Olaf, il figlio del cognato. I soccorritori riescono a salvare il giovane e Karsten, incapace di mentire ancora, confessa la verit\u00e0 e ammette di essere lui il vero padre della ragazza.\nProduzione.\nIl film fu prodotto dalla Fine Arts Film Company.\nDistribuzione.\nDistribuito dalla Triangle Distributing, il film usc\u00ec nelle sale statunitensi il 27 agosto 1916."}
{"id": "239627", "revid": "767487", "url": "https://it.wikipedia.org/wiki?curid=239627", "title": "Le colonne della societ\u00e0 (film 1935)", "text": "Le colonne della societ\u00e0 (\"St\u00fctzen der Gesellschaft\") \u00e8 un film del 1935 diretto da Detlef Sierck (Douglas Sirk).\nIl film \u00e8 tratto dall'omonimo dramma di Henrik Ibsen, che Sirk aveva gi\u00e0 rappresentato a teatro nel 1923."}
{"id": "239636", "revid": "767487", "url": "https://it.wikipedia.org/wiki?curid=239636", "title": "Le due orfanelle (film 1919)", "text": "Le due orfanelle \u00e8 un film del 1919 diretto da Edoardo Bencivenga."}
{"id": "239644", "revid": "2063435", "url": "https://it.wikipedia.org/wiki?curid=239644", "title": "Ermanno Olmi", "text": "Biografia.\nLe origini e i documentari.\nErmanno Olmi nacque a Bergamo, ma la famiglia, padre ferroviere e madre operaia, si trasfer\u00ec a Treviglio quando lui era ancora piccolo, ed \u00e8 l\u00ec che il futuro regista \u00e8 cresciuto. Il suo luogo di nascita \u00e8 stato spesso riportato erroneamente come Treviglio da pi\u00f9 fonti, ma Olmi stesso ha fatto chiarezza su questo punto in un'intervista rilasciata a Charlie Owens, autore di una monografia dedicata al regista: Owens: \u00abAlcuni scrivono che tu sei nato a Bergamo, altri scrivono Treviglio. Dove sei nato esattamente?\u00bb. Olmi: \u00abA Bergamo, in un quartiere chiamato Malpensata. Io spero che quando sono venuto al mondo mia madre l'abbia pensata in modo diverso, ovvero che sia stata una bella pensata l'avermi messo al mondo!\u00bb Di famiglia profondamente cattolica, Olmi rimane da giovane orfano di padre, morto durante la seconda guerra mondiale; frequenta prima il liceo scientifico e poi il liceo artistico, ma non porta a termine gli studi.\nSi trasferisce a Milano per seguire i corsi di recitazione dell'Accademia di Arte Drammatica; contemporaneamente, allo scopo di mantenersi, trova anche un lavoro da fattorino presso la \"Edison-Volta\", dove gi\u00e0 lavorava la madre, che gli affida l'organizzazione delle attivit\u00e0 ricreative per i dipendenti, in particolare quelle relative al servizio cinematografico, e gli viene richiesto di documentare le produzioni industriali attraverso filmati. Olmi sfrutta l'occasione per dimostrare la sua intraprendenza e il suo talento con la macchina da presa; pur non avendo praticamente nessuna esperienza alle spalle, tra il 1953 e il 1961 realizza decine di documentari, tra i quali \"La diga del ghiacciaio\" (che documenta la costruzione delle Diga del Sabbione), \"Tre fili fino a Milano\" (1958) e \"Un metro \u00e8 lungo cinque\". In tutti gli oltre quaranta documentari realizzati negli otto anni di lavoro si nota l'attenzione alla condizione degli uomini che lavorano nelle strutture aziendali, un modello interpretativo della realt\u00e0 che anticipa le caratteristiche peculiari delle future pellicole di Olmi.\nIl debutto e i primi lavori.\nFinalmente nel 1959 Olmi debutta sul grande schermo con il lungometraggio \"Il tempo si \u00e8 fermato\", storia imperniata sull'amicizia fra uno studente e il guardiano di una diga e ambientato nell'isolamento e nella solitudine dell'alta montagna. Gi\u00e0 in questo esordio si evidenziano i temi tipici della sua attivit\u00e0 cinematografica e dispiegati nella fase del regista maturo, fedele alla propria cifra stilistica. Profondamente legato alle proprie origini rurali e modeste, privilegia i sentimenti delle persone semplici, il rapporto con la natura, e spesso offre uno sguardo sulla solitudine e sulle sue conseguenze, da qui la scelta di lavorare con attori non professionisti.\nDue anni dopo grazie a \"Il posto\" (prodotto dalla casa di produzione \"22 dicembre\", fondata dallo stesso Olmi con un gruppo di amici) ottiene ottime recensioni da parte della critica. Il film ruota intorno alle aspirazioni di due giovani alle prese con il loro primo impiego. La pellicola si aggiudica il premio della critica alla Mostra del cinema di Venezia del 1961. Nel successivo film, \"I fidanzati\" (1963) si ritrovano ancora l'attenzione al quotidiano, alle cose semplici della vita, alle vicende del mondo operaio; il tutto intessuto da una vena intimista. Gira in seguito \"E venne un uomo\" (1965); un'attenta e partecipe biografia di papa Giovanni XXIII, nella quale non si lascia trascinare da scontati agiografismi.\nIl grande successo.\nDopo un periodo contrassegnato da lavori non del tutto riusciti come \"Un certo giorno\" (1968), \"I recuperanti\" (1969), \"Durante l'estate\" (1971) e \"La circostanza\" (1974), nel 1977 Olmi ritrova l'ispirazione e d\u00e0 alla luce quello che molti considerano il suo capolavoro assoluto, \"L'albero degli zoccoli\" (1978), che si aggiudica la Palma d'oro al Festival di Cannes e il Premio C\u00e9sar per il miglior film straniero. Il film getta uno sguardo poetico, ma allo stesso tempo realistico, privo di sentimentalismi, al mondo contadino, l'ambiente nel quale Olmi \u00e8 nato e cresciuto e al quale \u00e8 sempre rimasto legato. Si trasferisce da Milano ad Asiago, dove da quel momento risieder\u00e0. Nel 1982 a Bassano del Grappa fonda la scuola di cinema \"Ipotesi Cinema\". Sempre nel 1982 dirige \"Camminacammina\", allegoria sulla favola dei Re Magi. Torna a girare documentari per la Rai, oltre ad alcuni spot televisivi.\nGli ultimi decenni.\nNel 1987 Olmi torna a dirigere una pellicola con il claustrofobico \"Lunga vita alla signora!\", premiato al Festival di Venezia con il Leone d'argento. L'anno seguente si aggiudica, invece, il Leone d'oro grazie a \"La leggenda del santo bevitore\", basata sull'omonimo racconto scritto da Joseph Roth adattato da Tullio Kezich e dal regista stesso. A differenza delle altre, si tratta di una pellicola per il mercato internazionale, girata in inglese e interpretata dall'olandese Rutger Hauer; l'ambientazione, poi, \u00e8 a Parigi. Oltre al premio della rassegna lagunare, il film vince quattro David di Donatello.\nCinque anni dopo, nel 1993, trae \"Il segreto del bosco vecchio\" dall'omonimo romanzo di Dino Buzzati; la pellicola vede come protagonista Paolo Villaggio, un evento piuttosto raro per Olmi, che privilegia attori non professionisti. Nel 1994 dirige un episodio del vasto progetto internazionale \"Le storie della Bibbia\", a cui partecipa anche la Rai, \"\". Nel 2001 dirige \"Il mestiere delle armi\", film storico in costume presentato con successo al Festival di Cannes 2001 e acclamato a livello internazionale. Il film si aggiudica 9 David di Donatello 2002: \"miglior film\", \"miglior regista\", \"migliore sceneggiatura\", \"miglior produttore\", \"miglior fotografia\", \"miglior montaggio\", \"miglior musica\", \"migliori costumi\" e \"migliore scenografia\".\nNel 2003 approda in una Cina senza tempo per raccontare epiche vicende di pirati e di arrembaggi in \"Cantando dietro i paraventi\", anch'esso acclamato dalla critica, che vede Bud Spencer come unico attore occidentale, insieme a Camillo Grassi, in un cast interamente orientale. Nel 2005 collabora con altri due grandi registi, Abbas Kiarostami e Ken Loach, nel film \"Tickets\". Nel 2007 esce \"Centochiodi\", che Olmi annuncia come il suo ultimo film di finzione, avendo deciso d'ora in poi di tornare a dirigere solo documentari. Nel 2008 riceve il Leone d'oro alla carriera alla Mostra del cinema di Venezia. Nel 2013 l'Universit\u00e0 di Padova gli conferisce la laurea honoris causa in Scienze Umane e Pedagogiche per \"la sua azione di valorizzazione delle radici culturali, della memoria, delle tradizioni, della grande storia e dell'esperienza quotidiana e delle piccole cose.\"\nErmanno Olmi \u00e8 morto, all'et\u00e0 di 86 anni, il 7 maggio 2018 all'ospedale di Asiago, dove si trovava ricoverato da qualche giorno. Era affetto dalla sindrome di Guillain-Barr\u00e9, diagnosticatagli a cinquant'anni, malattia invalidante che l'avrebbe poi tenuto spesso lontano dai riflettori.\nVita privata.\nRelazioni.\nSposato con Loredana Detto (con cui ha avuto tre figli) che fu la protagonista femminile de \"Il posto\", il suo secondo film. \nFigli.\nIl figlio Fabio Olmi opera anch'egli nel mondo del cinema come direttore della fotografia (ha lavorato con lui in diversi film come \"Lungo il fiume\", \"Il mestiere delle armi\", \"Cantando dietro i paraventi\", \"Tickets\", \"Centochiodi\" e \"Torneranno i prati\")."}
{"id": "239645", "revid": "767487", "url": "https://it.wikipedia.org/wiki?curid=239645", "title": "Le due orfanelle (film 1921)", "text": "Le due orfanelle (\"Orphans of the Storm\") \u00e8 un film del 1921 diretto da David W. Griffith che dirige per l'ultima volta le sorelle Dorothy e Lillian Gish. Viene considerato l'ultimo dei grandi successi commerciali di Griffith.\nLa storia \u00e8 ambientata in Francia al tempo della Rivoluzione francese.\nNel 1907, in Francia, era stato girato un cortometraggio dallo stesso soggetto dalla Path\u00e9 Fr\u00e8res e un altro ne era stato girato anche nel Regno Unito.Nel 1911, Otis Turner e Francis Boggs girarono per la Selig Polyscope Company, \"The Two Orphans\" interpretato da Kathlyn Williams e Winifred Greenwood.Nel 1915, Herbert Brenon aveva girato \"The Two Orphans\", seconda versione USA della storia delle due orfanelle, interpretate da Theda Bara e Jean Sothern.\nUna parodia del film, I due orfanelli, venne diretta nel 1947 da Mario Mattoli.\nTrama.\nGirard trova sui gradini della chiesa una neonata che accoglie e alleva insieme alla sua. Le due bambine, Henriette e Louise, crescono insieme. Ma Louise, la trovatella, diventa cieca. Dopo la morte del padre, Henriette decide di partire verso Parigi per cercare di curare la cecit\u00e0 della sorella. Siamo ai tempi in cui in Francia e a Parigi sta montando la rivoluzione. Il Terrore non \u00e8 lontano. Ma i nobili, per il momento, abusano ancora del loro potere senza alcun freno.\nDurante il viaggio verso Parigi, Henriette \u00e8 concupita dal marchese de Praille che, in citt\u00e0, riesce a rapire la ragazza. La povera Louise, rimasta sola, cerca aiuto. Ma colei che glielo offre \u00e8 una vecchia mendicante che sfrutta la cecit\u00e0 della ragazza mandandola per le strade a chiedere la carit\u00e0. L'unico che cerca di aiutare Louise \u00e8 il figlio zoppo della Frochard, ma anche lui \u00e8 succube della madre e del fratello, un bruto violento. Intanto Henriette si trova nella notte prigioniera nel palazzo del marchese: viene portata come un trofeo davanti agli ospiti dell'aristocratico, che ridono delle richieste di aiuto della sventurata. Solo il Cavaliere di Vaudrey prende le sue difese e la salva. La porta fuori dal palazzo e le trova rifugio in una pensione rispettabile. Un giorno, fuori, sulla strada passa la cieca, cantando una canzone. In camera sua, Henriette all'inizio non la sente. Poi si accorge di quel canto che arriva dalla strada: si affaccia alla finestra e vede Louise. Mentre si precipita dalle scale, viene bloccata da alcuni uomini in divisa che sono venuti per arrestarla. Louise, intanto, viene ripresa dalla Frochard, che la porta via.\nProduzione.\n\"Les Deux orphelines\", il dramma dal quale \u00e8 stato tratto il film, era gi\u00e0 stato in precedenza trasposto due volte per lo schermo. L'attrice Kate Claxton possedeva i diritti del dramma che era stato suo cavallo di battaglia sul palcoscenico e che aveva interpretato centinaia di volte fin dal 1870. Griffith fin\u00ec per litigare con la Claxton che, per ragioni sue, non voleva che se ne facesse una terza trasposizione cinematografica. Un altro problema che Griffith dovette affrontare fu quello di trovarsi di fronte al pericolo di una versione concorrente tedesca distribuita negli USA nello stesso momento in cui lui aveva finito il montaggio del film. Dovette comperare i diritti del film tedesco, impedendo cos\u00ec che entrasse in competizione con il suo.\nDistribuzione.\nIl film, distribuito dalla United Artists, ebbe una prima mondiale il 28 dicembre 1921 a Boston. Poi venne presentato a New York all'Apollo Theatre il 2 gennaio 1922, uscendo nelle sale il 30 aprile. In Italia usc\u00ec nel gennaio 1924. Originariamente, il film era stato concepito con un intermezzo di 5 minuti.\nData di uscita.\ndate di uscita"}
{"id": "239646", "revid": "2175", "url": "https://it.wikipedia.org/wiki?curid=239646", "title": "Carlo Alberto Pisani Dossi", "text": ""}
{"id": "239652", "revid": "767487", "url": "https://it.wikipedia.org/wiki?curid=239652", "title": "Le due orfanelle (film 1933)", "text": "Le due orfanelle (\"Les Deux Orphelines\") \u00e8 un film del 1933 diretto da Maurice Tourneur.\nProduzione.\nIl film fu prodotto dalla Path\u00e9-Natan.\nDistribuzione.\nDistribuito dalla Path\u00e9-Natan, usc\u00ec nelle sale cinematografiche francesi dopo una presentazione in anteprima tenuta a Parigi il 10 marzo 1933. Negli Stati Uniti, il film fu distribuito dalla Blue Ribbon Photoplays in versione sottotitolata con il titolo \"The Two Orphans\", presentato il 6 febbraio 1934. Nel 1991, il film \u00e8 stato riversato in VHS e distribuito in Francia dalle \u00c9ditions Ren\u00e9 Chateau."}
{"id": "239661", "revid": "438678", "url": "https://it.wikipedia.org/wiki?curid=239661", "title": "Le due orfanelle (film 1942)", "text": "Le due orfanelle \u00e8 un film del 1942, diretto dal regista Carmine Gallone, tratto dall'omonimo dramma teatrale di Eug\u00e8ne Cormon ed Adolphe d'Ennery.\nTrama.\nDramma a fosche tinte, le protagoniste sono due giovani fanciulle che arrivano a Parigi nel pieno della rivoluzione per cercare una miglior vita.\nLuisa \u00e8 cieca e cerca la guarigione dalla sua infermit\u00e0, l'altra Enrichetta, viene rapita da un marchese senza scrupoli.\nLuisa rimasta sola, \u00e8 preda di una mendicante, che la costringe ad elemosinare per le strade della citt\u00e0.\nEnrichetta \u00e8 costretta a frequentare ambienti nobiliari, dove conosce l'onesto Ruggero, che l'aiuta invano a ritrovare Luisa.\nLo zio di Ruggero, che non accetta l'amore del nipote per la fanciulla, fa rinchiudere la ragazza in una segreta cella.\nNel frattempo Luisa soffre grandi pene, obbligata a mendicare sotto la neve e ad abitare in un indescrivibile tugurio, aiutata solo da Pietro, che la difende dalle aggressioni del vizioso fratello Giacomo, solo dopo altre drammatiche vicissitudini, le due fanciulle si ritroveranno, Luisa riacquister\u00e0 la vista e ritrover\u00e0 la madre, Enrichetta sposer\u00e0 Ruggero.\nProduzione.\nIl film venne realizzato negli stabilimenti romani di Cinecitt\u00e0 nei primi mesi del 1942.\nDistribuzione.\nIl film venne distribuito nel circuito cinematografico italiano il 16 agosto del 1942.\nVenne in seguito distribuito anche in Francia, il 13 luglio del 1943.\nOpere correlate.\nIl dramma teatrale era gi\u00e0 stato trasposto al cinema diverse volte: in Francia con il cortometraggio muto \"Les Deux Orphelines\" del 1907 e poi con un lungometraggio sonoro realizzato da Maurice Tourneur nel 1933; negli Stati Uniti con l'omonima pellicola muta del 1921 diretta da David W. Griffith ed in Italia con l'omonimo film del 1919 diretto da Edoardo Bencivenga, e di nuovo nel 1923 con la pellicola \"Povere bimbe\" di Giovanni Pastrone.\nQuesta di Gallone fu la prima trasposizione cinematografica realizzata in Italia nell'epoca del sonoro, dove in seguito ne verranno prodotte altre tre versioni: la prima nel 1954 diretta da Giacomo Gentilomo, la seconda nel 1965 con la regia di Riccardo Freda ed infine l'ultima nel 1976 realizzata da Leopoldo Savona"}
{"id": "239669", "revid": "767487", "url": "https://it.wikipedia.org/wiki?curid=239669", "title": "Le due orfanelle (film 1954)", "text": "Le due orfanelle \u00e8 un film del 1954 diretto da Giacomo Gentilomo, tratto dall'omonimo dramma di Eug\u00e8ne Cormon e Adolphe d'Ennery.\nTrama.\nDue giovani ragazze, Luisa ed Enrichetta, arrivano a Parigi nel pieno della rivoluzione, costrette dagli eventi a separarsi si ritroveranno dopo aver affrontato numerose difficolt\u00e0 ed avversit\u00e0.\nProduzione.\nIl film rientra nel filone drammatico-sentimentale comunemente detto \"strappalacrime\" (poi ribattezzato \"neorealismo d'appendice\" dalla critica), tanto in voga tra il pubblico italiano in quegli anni.\nFu realizzato dalla Rizzoli Film in co-produzione con la francese Francinex. Gli interni furono realizzati negli stabilimenti romani di Cinecitt\u00e0, mentre gli esterni furono realizzati a Parigi.\nDistribuzione.\nFu distribuito nel circuito cinematografico italiano dal 16 dicembre del 1954.\nVenne distribuito anche in Francia, paese co-produttore, (13 luglio 1955), Belgio (22 luglio 1955), Portogallo (16 marzo 1956), Germania Ovest (1\u00ba giugno 1956) ed Austria (luglio 1956).\nAccoglienza.\nIl film fu il 55\u00ba maggior incasso della stagione cinematografica italiana 1954-55.\nOpere correlate.\nIl dramma di Eug\u00e8ne Cormon e Adolphe d'Ennery \u00e8 stato trasposto al cinema diverse volte, sia in Italia che in Francia che ad Hollywood; la precedente versione cinematografica italiana era stata realizzata da Carmine Gallone nel 1942 con Alida Valli e Mar\u00eda Denis come protagoniste."}
{"id": "239670", "revid": "438678", "url": "https://it.wikipedia.org/wiki?curid=239670", "title": "Le due orfanelle (film 1976)", "text": "Le due orfanelle \u00e8 un film del 1976, diretto da Leopoldo Savona."}
{"id": "239671", "revid": "767487", "url": "https://it.wikipedia.org/wiki?curid=239671", "title": "Le due sorelle (film 1950)", "text": "Le due sorelle \u00e8 un film del 1950 diretto da Mario Volpe.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", molto popolare tra il pubblico italiano negli anni del secondo dopoguerra (1945-1955), poi ribattezzato dalla critica con il termine \"neorealismo d'appendice\".\nLe scene esterne sono state girate a Matera, dove il film \u00e8 ambientato, mentre gli interni furono realizzati presso gli stabilimenti del S.A.F.A. Palatino a Roma.\nAccoglienza.\nIl film incass\u00f2 110.000.000 di lire dell'epoca."}
{"id": "239674", "revid": "767487", "url": "https://it.wikipedia.org/wiki?curid=239674", "title": "Le due sorelle (film 1973)", "text": "Le due sorelle (\"Sisters\") \u00e8 un film del 1973 diretto da Brian De Palma.\nTrama.\nNew York. La modella Danielle Br\u00e8ton partecipa ad uno spettacolo televisivo basato sulle candid camera ed a fine trasmissione esce con Philip, una delle vittime dello scherzo al quale lei stessa ha partecipato. I due trascorrono la notte a casa di lei ed il giorno dopo \u00e8 il compleanno di lei e di sua sorella, che divide lo stesso appartamento. Philip scende in strada per comperar alcune medicine delle quali Danielle ha bisogno e ne approfitta per comperarle anche una torta. Al suo rientro per\u00f2 la sorella di Danielle lo massacra a colpi di coltello. L'ex marito di Danielle, che li stava pedinando dalla sera precedente, accorre in aiuto di lei facendo sparire il cadavere, ma una giornalista che abita di fronte al loro palazzo, Grace Collier, ha fatto in tempo a vedere l'omicidio. Avvertita la polizia, non viene trovata alcuna traccia del cadavere ed anzi Grace passa per mitomane e non viene creduta.\nLa ragazza decide di indagare da sola. Scopre, avvalendosi di un investigatore privato, che Danielle ha una sorella siamese, Dominique, persa un anno prima durante un'operazione che aveva provato a dividerle. Mentre l'investigatore privato ipotizza che il cadavere di Philip sia stato messo in un divano che viene spedito in Canada, e che decide di seguire, Grace pedina Danielle ed il suo ex marito in una clinica dove per\u00f2 viene scoperta e rinchiusa come se fosse anche lei una paziente. Qui, sotto effetto d'ipnosi, l'ex marito di Danielle, medico responsabile della clinica, la convince che non c'\u00e8 stato alcun omicidio, ma proprio lui viene ucciso da Danielle la quale, da quando \u00e8 morta la sorella, si comporta come se gestisse quella che era l'aggressivit\u00e0 di lei. Chiamata la polizia dai responsabili della clinica, Grace viene tratta in salvo e finalmente la polizia le d\u00e0 retta sull'omicidio di Philip. Quando per\u00f2 la polizia decide di porle alcune domande, la giornalista non ricorda pi\u00f9 niente. In Canada intanto, l'investigatore privato, appeso ad un traliccio, tiene sott'occhio il divano lasciato incustodito."}
{"id": "239675", "revid": "6923", "url": "https://it.wikipedia.org/wiki?curid=239675", "title": "Cecchino", "text": ""}
{"id": "239679", "revid": "438678", "url": "https://it.wikipedia.org/wiki?curid=239679", "title": "Le mille e una notte (film 1940)", "text": "Le mille e una notte (\"G\u00fcl Baba\") \u00e8 un film del 1940, diretto da K\u00e1lm\u00e1n N\u00e1dasdy. Si basa sull'operetta \"G\u00fcl Baba\", composta da Jen\u0151 Huszka su libretto di Ferenc Martos.\nIl titolo originario richiama il tema del film, che racconta la storia del derviscio G\u00fcl Baba, che visse l'ultimo tempo della sua vita e mor\u00ec a Buda nel 1541 appena conquistata dagli eserciti della \"Sublime Porta\".\nTrama.\nUngheria, periodo del dominio turco.\nUno studente entra nel giardino di un suo nemico molto ricco per tentare di rubargli il tesoro.\nMa viene scoperto, catturato e condannato alla pena capitale; tuttavia riesce a fuggire grazie all'aiuto della figlia del nobiluomo, perdutamente innamorata di lui.\nProduzione.\nIl film fu prodotto dalla Magyar \u00cdr\u00f3k Filmje RT.\nLe coreografie del film furono affidate a Anna Misley.\nDistribuzione.\nNel settembre 1940, il film - che era gi\u00e0 uscito nelle sale ungheresi l'11 aprile 1940 - fu presentato in concorso alla Mostra di Venezia.\nVenne poi distribuito anche negli USA (25 ottobre 1940), in Finlandia (con il titolo \"Tuhat ja yksi y\u00f6t\u00e4\" il 5 settembre 1943), in Svezia, dopo la fine della guerra, il 15 marzo 1946, con il titolo \"En natt i harem\"."}
{"id": "239680", "revid": "438678", "url": "https://it.wikipedia.org/wiki?curid=239680", "title": "Le mille e una notte (film 1942)", "text": "Le mille e una notte (\"Arabian Nights\") \u00e8 un film del 1942 diretto da John Rawlins.\nTrama.\nNel magnifico regno di Persia, un vecchio maestro legge a un gruppo di giovani delle storie che hanno come protagonisti il califfo H\u0101r\u016bn al-Rash\u012bd e la sua sposa Shehrezade. La ragazza, di umili origini, lavorava in un circo assieme a due intrepidi viaggiatori: Sindibad ed Aladino, e fu notata proprio dal fratello del califfo che la voleva sposare. Ma Kamar, questo \u00e8 il suo nome, non vuole accontentarsi di cos\u00ec poco, anzi, dato che in quel tempo le persone credevano molto alla profezie, un responso dichiara al principe che avrebbe preso il regno. E cos\u00ec Kamar si mette a capo di un esercito e prende d'assalto il palazzo di Harun che \u00e8 costretto a fuggire. Con l'astuzia scappa anche Shehrezade che si rifugia nel circo, dove giunge anche il califfo: tra i due nasce cos\u00ec l'amore.\nTuttavia i due sono sempre sotto la minaccia di Kamar che ordina di far cercare la ragazza. Allora entra in scena il capitano delle guardie Nadan che mette in atto un brillante intrigo, facendo credere al tiranno che vi \u00e8 stato nel circo un tragico incidente e che i due amanti sono morti. Con questa scusa, Nadan scappa con Harun e Shehrezade verso Oriente, ma vengono raggiunti in una citt\u00e0 e catturati. Ora per Shehrezade non c'\u00e8 pi\u00f9 scelta: sposare il buon partito Kamar e dimenticare il passionale ma bellissimo incontro con Harun. Tuttavia sempre l'ingegno di Nadan pone rimedio a tutto; l'uomo infatti poche sere prima della grande cerimonia, consiglia la ragazza di fingersi contentissima dell'evento, per poi versare di nascosto del veleno nel calice dello sposo. Segretamente fuori dalla citt\u00e0 di Baghdad il califfo Harun si sarebbe accordato con gli acrobati del circo e col capitano per ordire un attacco improvviso a Kamar.\nTutto procede per il meglio finch\u00e9 Shehrezade non viene ingannata dall'astuzia di Kamar e cos\u00ec si passa al piano B: Nadan e Harun prendono d'assedio Baghdad. Il sultano Kamar convoca Nadar, non sapendo del suo tradimento, e gli confida alcune informazione, per poi venire pugnalato alle spalle. Hurun e Shehrezade intanto si sono riuniti ma non sono ancora fuori pericolo, perch\u00e9 Nadan, ucciso Kamar, rivela un lato di s\u00e9 che fino ad allora nessuno conosceva, di essere un segreto spasimante di Shehrezade. Quando egli si scaglia contro Harun, viene per\u00f9 fermato da Aladino, che muore nell'impresa ma riesce a fermare il capitano. Finalmente i due futuri sovrani possono sposarsi e governare felicemente su Baghdad.\nProduzione.\nIl film fu prodotto dalla Walter Wanger Productions per l'Universal Pictures.\nDistribuzione.\nIl copyright del film, che venne richiesto il 29 dicembre 1942 dall'Universal Pictures, fu registrato con il numero LP11786. Il film venne presentato in prima a New York la notte di Natale del 1942.\nFu distribuito in tutto il mondo con grande successo, tanto da indurre l'Universal a prendere spunto dalle \"Mille e una notte\" per altri tre film girati negli anni quaranta: \"Al\u00ec Bab\u00e0 e i 40 ladroni\" del 1944; \"Scheherazade\" del 1947; \"L'aquila del deserto\" del 1950. La casa di produzione riprese il tema dalle Mille e una notte nel 1953, con \"La spada di Damasco\" che aveva come protagonisti Rock Hudson e Piper Laurie.\nPremi e riconoscimenti.\nIl film ricevette quattro candidature all'Oscar; fu candidato per le scenografie di Jack Otterson, Alexander Golitzen, Russell A. Gausman e Ira S. Webb; Milton Krasner, William V. Skall e W. Howard Greene furono candidati per la miglior fotografia a colori; Frank Skinner fu candidato per la miglior colonna sonora nella sezione dramma o commedia e, infine, il direttore del suono Bernard B. Brown e l'Universal Studio Sound Department furono candidati per l'Oscar al miglior sonoro."}
{"id": "239682", "revid": "438678", "url": "https://it.wikipedia.org/wiki?curid=239682", "title": "Le quattro piume (film 1921)", "text": "Le quattro piume (\"The Four Feathers\") \u00e8 un film muto del 1921, diretto da Ren\u00e9 Plaissetty. Dal romanzo di Alfred Edward Woodley Mason, una delle numerose versioni cinematografiche della storia di onore e riscatto che ha il suo climax in Sudan, durante la Guerra Mahdista.\nTra gli attori, anche Roger Livesey, all'epoca ragazzino, che - da adulto - diventer\u00e0 uno degli attori preferiti di Michael Powell.\nProduzione.\nIl film fu prodotto dalla Stoll Picture Productions.\nDistribuzione.\nDistribuito dalla Ideal, il film usc\u00ec nelle sale cinematografiche nel 1921."}
{"id": "239684", "revid": "1226", "url": "https://it.wikipedia.org/wiki?curid=239684", "title": "Trasmigrazione delle anime", "text": ""}
{"id": "239685", "revid": "438678", "url": "https://it.wikipedia.org/wiki?curid=239685", "title": "Le quattro piume (film 1939)", "text": "Le quattro piume (\"The Four Feathers\") \u00e8 un film del 1939, diretto da Zolt\u00e1n Korda. Come in tutti i film delle fine degli anni trenta del ciclo dedicato all'impero britannico prodotti dalla London Films, vi presero parte tutti e tre i fratelli Korda: Zolt\u00e1n regista, Alexander produttore e Vincent scenografo.\nIl film \u00e8 una delle sei trasposizioni su pellicola del romanzo di Mason e, fra queste, rimane la pi\u00f9 famosa. Girata in technicolor con un alto budget e con numerosissime comparse nei luoghi reali in cui si svolge la trama, rimane memorabile per le scene di massa girate in campo lungo con un'impeccabile direzione dei figuranti.\nLa storia del film \u00e8 ambientata nel 1895, dieci anni dopo la caduta di Karthoum. Fu interpretato da John Clements, un attore che aveva gi\u00e0 dato piccole ma memorabili prove in precedenti pellicole di Korda, \"La contessa Alessandra\" e \"La vita futura\".\nI direttori della fotografia Georges Perinal e Osmond Borradaile furono candidati all'Oscar per la fotografia a colori.\nTrama.\nAlla fine del XIX secolo, durante le guerre coloniali sotto il regno della regina Vittoria. Alla vigilia della spedizione militare in Sudan di Kitchener, l'ufficiale Harry Faversham decide di dare le proprie dimissioni dall'esercito. Ciascuno dei suoi tre amici pi\u00f9 cari gli invia allora un biglietto con una piuma bianca, in segno della sua codardia. La quarta piuma gli viene consegnata dalla fidanzata Ethne che, sollecitata da lui a dire qualcosa in sua difesa, ne stacca una dal suo ventaglio dopo che lui si rifiuta di risponderle. L'ufficiale si decide cos\u00ec a dimostrare il suo valore. L'occasione gli si presenta quando i suoi amici vengono a trovarsi in pericolo e lui, travestitosi da indigeno, li porta in salvo.\n Il pi\u00f9 grave \u00e8 l'amico John che, rimasto cieco, non riconosce, in quello che lui crede un indigeno, il vecchio compagno e torna a Londra ignaro di dovergli la salvezza. In Inghilterra, lo aspetta Ethne, che lui aveva corteggiato dopo la sparizione di Harry, e che, nonostante la sua cecit\u00e0, intende rispettare la loro promessa di matrimonio. Quando per\u00f2 John si render\u00e0 conto che il suo salvatore \u00e8 stato proprio Harry, lascer\u00e0 definitivamente libera la ragazza.\nProduzione.\nIl film fu prodotto dalla London Film Productions.\nAlexander Korda aveva voluto sul set alcuni consulenti militari per controllare l'esattezza dei dettagli del mondo militare. Ma il forte gusto estetico di Korda prevalse quando, in una scena di ballo, nonostante le proteste dei suoi consulenti, volle cambiare il colore delle divise da blu in rosso, esclamando \"Ma questo \u00e8 un technicolor!\".\nDistribuzione.\nDistribuito dalla United Artists Corporation, il film fu presentato in prima a Londra il 18 aprile 1939 uscendo poi nelle sale britanniche il 4 settembre.\nSpettacolo epico sulla guerra sudanese, il film fu terminato alla vigilia della seconda guerra mondiale: distribuito in sala cattur\u00f2 subito l'immaginazione del pubblico che ne decret\u00f2 il successo.\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester."}
{"id": "239686", "revid": "438678", "url": "https://it.wikipedia.org/wiki?curid=239686", "title": "Le sedicenni (film 1949)", "text": "Le sedicenni (\"Rendez-vous de juillet\") \u00e8 un film del 1949 diretto da Jacques Becker, presentato in concorso al 3\u00ba Festival di Cannes.\nTrama.\nI problemi amorosi e le aspirazioni professionali di un gruppo di giovani nella Parigi del dopoguerra tra la preparazione di una spedizione africana, le prove in teatro, e le serate nei cabaret di jazz..."}
{"id": "239688", "revid": "767487", "url": "https://it.wikipedia.org/wiki?curid=239688", "title": "Le sedicenni (film 1965)", "text": "Le sedicenni \u00e8 un film del 1965 diretto da Luigi Petrini."}
{"id": "239690", "revid": "767487", "url": "https://it.wikipedia.org/wiki?curid=239690", "title": "Le sorprese del divorzio (film 1923)", "text": "Le sorprese del divorzio \u00e8 un film del 1923 diretto da Guido Brignone.\nTrama.\n\u00ab Un grande romanziere fugge in cerca di quiete in riviera, per non assistere alla rovina di un suo romanzo ridotto per la scena da uno impresario ostinato e col\u00e0 s'incontra e s'innamora, senza saper chi essa sia, della moglie dell'impresario. Costei, scoperta la relazione di suo marito con la prima attrice della compagnia, chiede il divorzio e sposa il grande autore di romanzi, del quale si \u00e8 perdutamente innamorata. Ma il nuovo marito non resta indifferente al fascino della prima attrice e la moglie lo sorprende, nel camerino della rivale, mentre i due si baciano, la sera che la commedia ha ottenuto un grande successo. Delusa, la donna non trova altra via d'uscita che chiedere un secondo divorzio e ritornare a vivere con il primo marito. Non sono ancora\ntrascorse ventiquattr'ore da quest'ultima decisione, che un nuovo divorzio si profila all'orizzonte e l'amore tormentato fra la donna e l'autore trionfa.\u00bb.\nProduzione.\nTratto dalla commedia \"Les surprises du divorce\" (1909) di Alexandre Charles Auguste Bisson (1848-1912) e Antony Mars (1862-1915), il film ottenne il \"visto censura\" n. 18409 il 30 giugno 1923. Presentato al \"Gran concorso internazionale del cinema\" di Torino, svoltosi in quell'anno, fu premiato con medaglia d'oro. Lo stesso regista ne ha girato anche una versione sonora, per conto della \"Scalera Film\" nel 1939.\nCritica.\nElle. Gi. in \"La vita cinematografica\" del 15 dicembre 1923: \u00abLa commedia di A. Bisson non \u00e8 una \"pochade\": \u00e8 una commedia allegra, un po' scapigliata, di quelle che prelusero alle \"pochades\", ma tale ancora da rifuggire da tutte le volgarit\u00e0, le scurrilit\u00e0 e le scempiaggini di esse. Di quelle produzioni, all'ascoltar le quali una donna non \u00e8 costretta ad arrossire, un uomo a trovarsi a disagio di fronte alle signore, ed ambedue a disgustarsi. Non \u00e8 neppure una farsa, dalla quale, anzi, \u00e8 ben lontana, rifuggendo dai lazzi e dalle buffonerie. Ridotta in film, l'inscenatore e forse, pi\u00f9 il direttore artistico dell'Alba, ha voluto, invece, fare una completa farsa, con intonazioni posciadesche. per quanto avrebbe potuto permettere la censura che, cinematograficamente, in questo campo \u00e8 assai esigente. [...] Nel film... forse si \u00e8 troppo pensato che il cinematografo \u00e8 la volgarizzazione dell'arte e della letteratura, e si \u00e8 esagerato nel... volgarizzare, fino a raggiungere, qua e l\u00e0, situazioni completamente fuori posto - diciamo cos\u00ec - nelle scene e nelle diciture. Si \u00e8 voluto strafare in qualche punto, aggiungendo un po' di pepe alla commedia; ma si vede che ii pepe non era di prima qualit\u00e0... [...]\u00bb.\nA. Bruno in \"Il Roma della domenica\" del febbraio 1924: \u00ab[...] Commedia prettamente teatrale, con intrecci e trovate complicate e graziosissime [...] Compito difficilissimo, quindi, era quello della riduzione cinematografica facendone risaltare, come meglio era possibile, le grandi arguzie come le graziose sfumature. Questa meta si prefisse Guido Brignone - direttore del film - e l'ha raggiunta [...]. Abbiamo da rilevare soltanto un difetto originario insopprimibile in simili lavori scritti pel teatro: quello di un po' d'imbroglio generale per le situazioni troppo complicate; situazioni che esigono spesso il concorso di didascalie - spiritose, naturalmente - che se fanno ridere. non sono per questo molto desiderabili. Oreste Bilancia ha impersonato la figura di Duval con la sobriet\u00e0 e buon gusto che sono abituali ad ogni sua interpretazione. Lia Miari, attraente. Niobe Sanguinetti, spigliata. A Leonie Laporte non diamo affatto la nostra approvazione perch\u00e9 le sue interpretazioni sguaiate non ci sono mai piaciute[...]\u00bb."}
{"id": "239691", "revid": "767487", "url": "https://it.wikipedia.org/wiki?curid=239691", "title": "Le sorprese del divorzio (film 1932)", "text": "Le sorprese del divorzio (\"The First Mrs. Fraser\") \u00e8 un film del 1932 diretto da Thorold Dickinson e Sinclair Hill.\nProduzione.\nIl film fu prodotto dalla Sterling Films. Venne girato ai Wembley Studios. La scena musicale, ambientata in un cabaret, provoc\u00f2 non pochi problemi (si era ai primordi del cinema sonoro), poich\u00e9 il film fu girato tutto in presa diretta.\nDistribuzione.\nDistribuito dalla Sterling Films, usc\u00ec nelle sale cinematografiche britanniche nell'aprile 1932."}
{"id": "239693", "revid": "438678", "url": "https://it.wikipedia.org/wiki?curid=239693", "title": "Le sorprese del divorzio (film 1939)", "text": "Le sorprese del divorzio \u00e8 un film del 1939, diretto dal regista Guido Brignone.\nTrama.\nEnrico, un giovane nobiluomo francese, decide di divorziare da sua moglie, donna troppo remissiva, a causa del carattere impossibile della suocera. Qualche tempo dopo, convola a nozze con Gabriella, figlia di Leopoldo, un anziano vedovo che, nonostante l'et\u00e0, non disdegna le conquiste amorose. Durante una delle sue romantiche avventure, Leopoldo si lascia irretire dalle grazie di una donna divorziata e, di nascosto dalla figlia e dal genero, si risposa. Dinanzi all'identit\u00e0 della sua nuova suocera, ad Enrico non rester\u00e0 che correre ai ripari.\nProduzione.\nIl film fu girato per gli interni negli stabilimenti romani della Scalera, mentre gli esterni furono girati effettivamente al Sestriere.\nDistribuzione.\nIl film venne distribuito nelle sale cinematografiche italiane il 31 marzo del 1939.\nOpere correlate.\nLa pellicola \u00e8 un remake sonoro dell'omonimo film muto girato sedici anni prima dallo stesso regista."}
{"id": "239694", "revid": "438678", "url": "https://it.wikipedia.org/wiki?curid=239694", "title": "Le sorprese del divorzio (film 1968)", "text": "Le sorprese del divorzio (\"Imam dvije mame i dva tate\") \u00e8 un film del 1968, diretto da Kresimir Golik (Kre\u0161o Golik).\nTrama.\nDopo aver divorziato, due ex hanno dato vita a una sorta di famiglia allargata: Zoran, il figlio adolescente, vive con il padre e la sua nuova consorte, una bella ragazza giovane che \u00e8 da poco diventata mamma pure lei; il figlio minore, Duro, vive invece con la madre e il suo nuovo marito, un flautista, pap\u00e0 del piccolo Drasko. I due ragazzi, la domenica, si scambiano la famiglia: Zoran va a pranzo dalla madre, Duro si reca invece dal padre. I legami tra i due gruppi familiari si fanno sempre pi\u00f9 intricati e inestricabili...\nProduzione.\nIl film fu prodotto dalla Filmska Radna Zajednica (FRZ) e dalla Jadran Film. Venne girato a Zagabria.\nCritica.\nNel 1999, un gruppo di critici cinematografici croati lo ha definito come uno dei migliori film croati mai prodotti."}
{"id": "239695", "revid": "438678", "url": "https://it.wikipedia.org/wiki?curid=239695", "title": "Le sorprese dell'amore (film 1944)", "text": "Le sorprese dell'amore (\"Bride by Mistake\") \u00e8 un film del 1944 diretto da Richard Wallace. La sceneggiatura si basa su una storia di Norman Krasna che era gi\u00e0 stata adattata per lo schermo nel 1934 con il film \"La ragazza pi\u00f9 ricca del mondo\" che aveva come interpreti principali Miriam Hopkins e Joel McCrea.\nTrama.\nMentre si trova a Santa Barbara insieme ai soldati in attesa di conoscere ognuno la propria destinazione, l'ufficiale Tony Travis si perde in congetture ammirando la vicina e lussuosa residenza di Nora Hunter, una ricca ereditiera. Nella tenuta, Sylvia Lockwood, la volitiva segretaria di Nora, una giovane piuttosto timida, annuncia alla padrona che sta per partire per Washington insieme al nuovo marito, Phil Vernon. Nora per\u00f2 la prega di rimanere finch\u00e9 anche lei non si sar\u00e0 sposata con Donald, il suo fidanzato, appena tornato dal fronte. Ma Donald rompe il fidanzamento, essendosi innamorato nel frattempo di un'altra ragazza. Consiglia anzi l'ex fidanzata di sposare qualcuno che si dimostri non interessato al suo denaro. Sylvia, cercando di tirar su di morale Nora, invita a un party i soldati della vicina base e Nora accetta di partecipare alla festa solo a patto di restare in incognito, lasciando a Sylvia il compito di apparire come la padrona di casa. Lei, fingendo di essere la segretaria, conosce Tony, sentendosi subito attratta da lui, anche se Tony pare essere pi\u00f9 interessato a Sylvia. In un gioco di equivoci, Nora - per scoprire i veri sentimenti di Tony nei suoi confronti - lo invita a passare un weekend al mare insieme a lei, a Sylvia, a Phil e a Connors, il suo tutore iperprotettivo. Sempre ignorando la vera identit\u00e0 della ragazza, Tony finisce per innamorarsi di lei, decidendosi di sposarla senza perdere tempo. Dopo la cerimonia, quando i due sposini si trovano soli in una stanza di motel, lei dice al marito di leggere con pi\u00f9 attenzione la licenza matrimoniale: Tony, cos\u00ec, scopre di aver sposato una ricca ereditiera e non una segretaria.\nProduzione.\nLe riprese del film, prodotto dalla RKO Radio Pictures con il titolo di lavorazione \"That Hunter Girl\", durarono da fine marzo a met\u00e0 maggio 1944. Molte delle scene furono girate a Pickfair, la famosa residenza di Mary Pickford a Beverly Hills. Altre riprese furono filmate a Monterey.\nDistribuzione.\nIl copyright del film, richiesto dalla RKO Radio Pictures, Inc., fu registrato il 9 agosto 1944 con il numero LP13005.\nIl film usc\u00ec nelle sale cinematografiche USA il 27 luglio con il titolo originale \"Bride by Mistake\". A New York, venne presentato il 15 settembre 1944.\nFu distribuito anche in Portogallo (29 gennaio 1945, come \"Ela e os Seus Milh\u00f5es\"), Svezia (5 marzo 1945, come \"Brud av misstag\"), Spagna (a Madrid, 28 marzo 1946, come \"Mi ilusi\u00f3n es un marido\").\nIl 1\u00ba gennaio 1945, \"Lux Radio Theatre\" trasmise un adattamento radiofonico del film della durata di un'ora. Il programma aveva come interpreti Marsha Hunt e Laraine Day che riprendevano i ruoli avuti nel film; accanto a loro, come protagonista maschile, l'attore John Hodiak."}
{"id": "239696", "revid": "438678", "url": "https://it.wikipedia.org/wiki?curid=239696", "title": "Le sorprese dell'amore (film 1959)", "text": "Le sorprese dell'amore \u00e8 un film del 1959 diretto da Luigi Comencini."}
{"id": "239697", "revid": "767487", "url": "https://it.wikipedia.org/wiki?curid=239697", "title": "Le vie della citt\u00e0 (film 1931)", "text": "Le vie della citt\u00e0 (\"City Streets\") \u00e8 un film del 1931 diretto da Rouben Mamoulian.\n\u00c8 stato indicato tra i migliori dieci film del 1931 dal National Board of Review of Motion Pictures.\nPer il ruolo di Nan era stata inizialmente scelta Clara Bow.\nTrama.\nNegli anni del proibizionismo, l'odissea giudiziaria di Nan, figlia di un gangster, ingiustamente incolpata dell'omicidio di un certo Blackie. In realt\u00e0 l'omicida \u00e8 Pap Cooley, ma il capobanda Big Fellow Maskal non permette che la verit\u00e0 venga fuori e progetta l'uccisione della ragazza quando questa uscir\u00e0 di prigione. Ma il suo luogotenente The Kid salver\u00e0 la ragazza in un colpo di scena finale, coronando anche il suo sogno d'amore.\nProduzione.\nProdotto dalla Paramount Pictures, il film fu girato a New York, negli studi Astoria della Paramount a Queens.\nDistribuzione.\nDistribuito dalla Paramount Pictures, il film usc\u00ec nelle sale statunitensi il 18 aprile 1931.\nEdizione italiana.\nIl doppiaggio italiano venne eseguito negli stabilimenti di Joinville-le-Pont, nei pressi di Parigi.\nDate di uscita.\nIMDb"}
{"id": "239698", "revid": "438678", "url": "https://it.wikipedia.org/wiki?curid=239698", "title": "Le vie della citt\u00e0 (film 1948)", "text": "Le vie della citt\u00e0 (\"I Walk Alone\") \u00e8 un film del 1948, diretto dal regista Byron Haskin, con Burt Lancaster e Kirk Douglas.\nTrama.\nDurante gli anni del Proibizionismo Frankie Madison e Noll \"Dink\" Turner sono soci nel contrabbando di alcolici. Durante una sparatoria con altri gangster arriva la polizia e i due decidono di separarsi, con l'intesa che chi dei due fosse finito in galera avrebbe affidato all'altro la propria parte di patrimonio, in attesa del rilascio. Frankie \u00e8 arrestato e condannato.\nDopo quasi quindici anni Frankie esce di galera, per scoprire che Noll ha continuato l'attivit\u00e0, aprendo un fortunato night-club. Quando Frankie gli chiede di condividere gli incassi, secondo i patti, Noll gli risponde che quei soldi erano serviti per un'altra attivit\u00e0, poi fallita e che quindi tra loro non c'erano pi\u00f9 conti in sospeso. Furioso, Frankie cerca di ottenere giustizia, ma Noll ha costruito un complesso edificio legale che lo mette al riparo da ogni recriminazione.\nMesso fuori gioco l'ex socio, Noll dice alla sua fidanzata Kay, cantante nel locale, di volerla lasciare: sposer\u00e0 la socialite Alexis Richardson. Kay, a questo punto, si allea con Frankie: entrambi vogliono vendicarsi del subdolo Noll. Dopo una lotta convulsa, Frankie costringe Noll a firmare una piena confessione.\nCuriosit\u00e0.\n\"Le vie della citt\u00e0\" \u00e8 il primo dei sei film (cinque pellicole e un film-tv) girati in coppia da Douglas e Lancaster, amici anche nella vita."}
{"id": "239699", "revid": "767487", "url": "https://it.wikipedia.org/wiki?curid=239699", "title": "Legge di guerra (film 1928)", "text": "Legge di guerra (\"Court Martial\") \u00e8 un film del 1928 diretto da George B. Seitz.\nTrama.\nA James Camden, ufficiale dell'esercito unionista che si \u00e8 distinto in battaglia, viene ordinato dal presidente Lincoln di smembrare una banda di guerriglieri confederati agli ordini di Belle Starr. La donna, una bellissima ragazza del sud che combatte i nordisti per vendicare la morte del padre, affascina Camden che si \u00e8 unito ai ribelli dopo essersi infiltrato nel gruppo. Durante un attacco di cavalleria, Camden salva la vita di Belle che, poco tempo dopo, lo ricambia, salvandolo a sua volta dagli uomini infuriati che, dopo averlo smascherato, tentano di linciarlo. Ritornato tra i suoi, ma senza Belle, Camden viene condannato alla fucilazione. Sar\u00e0 sempre lei a salvarlo dal plotone di esecuzione, consegnandosi volontariamente agli odiati nordisti. Uno ribelli, per vendicare il suo tradimento, le spara, uccidendola.\nProduzione.\nIl film venne prodotto dalla Columbia Pictures Corporation.\nDistribuzione.\nDistribuito dalla Columbia Pictures, il film usc\u00ec nella sale cinematografiche statunitensi il 12 agosto 1928. Venne distribuito anche in Europa e America del Sud: nel Regno Unito, fu presentato dalla Film Booking Offices (FBO), in Italia, dalla Consorzio Cinematografico, in Norvegia, dalla Kamera Film Aktieselskap; in Irlanda, il film usc\u00ec il 23 agosto 1929; in Finlandia, il 24 febbraio 1930; in Portogallo, il 14 gennaio 1931."}
{"id": "239700", "revid": "767487", "url": "https://it.wikipedia.org/wiki?curid=239700", "title": "Legge di guerra (film 1961)", "text": "Legge di guerra \u00e8 un film del 1961 diretto da Bruno Paolinelli."}
{"id": "239701", "revid": "767487", "url": "https://it.wikipedia.org/wiki?curid=239701", "title": "Legione straniera (film 1928)", "text": "Legione straniera (\"The Foreign Legion\") \u00e8 un film del 1928 diretto da Edward Sloman. \u00c8 il secondo adattamento per lo schermo di \"The Red Mirage\", romanzo di Ida Alexa Ross Wylie, dopo la versione del 1915 che aveva come titolo \"The Unknown\".\nTrama.\nRichard Farquhar, falsamente accusato di un crimine, viene costretto a lasciare l'esercito. L'uomo non si difende, per proteggere Arnaud, il marito della sua ex fidanzata, Sylvia. Farquhar si arruola nella Legione Straniera, dove si trova come comandante suo padre, che lui non vede da quando era bambino. Quando Richard rivede tempo dopo Sylvia con Arnaud, Destinn, il comandante, \u00e8 costretto a condannare a morte Richard. Ma, venuto a sapere che quello \u00e8 suo figlio, si sacrifica per farlo fuggire insieme alla nuova fidanzata Gabrielle.\nProduzione.\nIl film fu prodotto dall'Universal Pictures con il titolo di lavorazione \"The Red Mirage\", stesso titolo del romanzo - pubblicato a Londra nel 1913 - su cui si basa la sceneggiatura di Charles Kenyon.\nDistribuzione.\nIl copyright del film, richiesto dalla Universal Pictures Corp., fu registrato il 18 marzo 1928 con il numero LP25168. Distribuito dall'Universal, il film fu presentato in prima a New York il 23 giugno, uscendo in seguito nelle sale il 1\u00ba luglio o il 23 settembre dello stesso anno. Una copia del film, un positivo in 16\u00a0mm, dovrebbe esistere ancora\nDate di uscita.\nIMDb\nAlias"}
{"id": "239702", "revid": "767487", "url": "https://it.wikipedia.org/wiki?curid=239702", "title": "Legione straniera (film 1952)", "text": "Legione straniera \u00e8 un film del 1952 diretto da Basilio Franchina."}
{"id": "239704", "revid": "767487", "url": "https://it.wikipedia.org/wiki?curid=239704", "title": "Legittima difesa (film 1947)", "text": "Legittima difesa (\"Quai des Orf\u00e8vres\") \u00e8 un film del 1947 diretto da Henri-Georges Clouzot e tratto da un romanzo di Stanislas-Andr\u00e9 Steeman.\nHa vinto il Premio internazionale per la regia al Festival di Venezia 1947.\nTrama.\nJenny \u00e8 una cantante di variet\u00e0 che accetta un invito di Brignon, un vecchio libertino che potrebbe aiutarla nella carriera. Maurice, marito di Jenny, roso dalla gelosia si reca nell'appartamento dove trova Brignon ormai cadavere. L'ispettore incaricato delle indagini lo crede colpevole e lo arresta nonostante la testimonianza a suo favore della moglie e dell'amica Dora. Dopo una serie di confronti drammatici e rivelazioni inaspettate il vero responsabile del delitto verr\u00e0 scoperto e assicurato alla giustizia mentre la coppia esce da questa tragica esperienza pi\u00f9 fortificata di prima.\nCuriosit\u00e0.\nSi tratta del primo film realizzato dal regista Henri-Georges Clouzot dal 1943. Dopo aver realizzato il film \"Il corvo\", prima a causa di motivi finanziari ed ideologici, poi dopo la liberazione per sospetto collaborazionismo, il regista infatti non aveva avuto modo di lavorare. Grazie a questo film il regista conosce l'attrice Vera Clouzot che diverr\u00e0 sua moglie."}
{"id": "239705", "revid": "81103", "url": "https://it.wikipedia.org/wiki?curid=239705", "title": "Piccole Dolomiti", "text": "Le Piccole Dolomiti (dette anche Piccole Dolomiti vicentine) sono un breve gruppo montuoso della sottosezione Prealpi Vicentine, situate al confine fra le province di Vicenza, Trento e Verona.\nDefinizione e delimitazioni.\nCon il termine Piccole Dolomiti, secondo la SOIUSA, si intende il Massiccio del Pasubio, la Catena del Sengio Alto, il Gruppo della Carega e la Catena delle Tre Croci. Talvolta il Massiccio del Pasubio viene visto come estraneo alle Piccole Dolomiti.\nRuotando in senso orario i limiti geografici sono: Passo della Borcola, Valle Posina, Val d'Astico, piana di Schio, colline vicentine, colline veronesi, Valle di Revolto, Passo Pertica, Val di Ronchi, fiume Adige, Valle di Terragnolo, Vallarsa,Trambileno, Passo della Borcola.\nCaratteristiche.\nSono formate da un arco di montagne che si sviluppano da sudest a nordovest nel senso della lunghezza per circa una trentina di km e che culmina in Cima Carega (2259\u00a0m), tutte dal carattere prettamente dolomitico, caratterizzato dalla presenza di guglie, pareti scoscese e gole ripide.\nIl loro nome richiama le loro sorelle maggiori, le Dolomiti, a causa della dolomia che le costituisce e a cui si aggiunge l'aggettivo \"piccole\" per la loro altitudine inferiore. Il termine \u00e8 stato coniato da Francesco Meneghello nel 1925 trattando le montagne della zona in un articolo comparso nella rivista edita dal CAI.\nOffrono scorci molto suggestivi e hanno la particolarit\u00e0 di poter essere facilmente raggiunte anche dall'escursionista non molto allenato. Essendo i primi rilievi che si incontrano salendo dalla pianura veneta, nelle giornate pi\u00f9 serene permettono meravigliosi panorami sui paesi sottostanti, sul mare Adriatico e addirittura agli Appennini.\nAlpinismo.\nNonostante la loro altitudine superi di poco i 2000 metri, sono montagne molto interessanti dal punto di vista alpinistico, offrendo pareti rocciose interessanti per gli scalatori come quelle sul Baffelan. Sono presenti vie in roccia di ogni difficolt\u00e0 e grado; il sesto grado venne superato per la prima volta dall'alpinista recoarese Gino Sold\u00e0.\nDi particolare interesse alpinistico sono i \"vaj\", stretti ed impervi solchi scavati dall'erosione dell'acqua e particolarmente suggestivi, trattandosi a volte di profonde incisioni con pareti rocciose verticali.\nL'escursionismo e il trekking sono molto praticati, dal momento che le Piccole Dolomiti offrono una grande variet\u00e0 di itinerari e di ogni tipo di difficolt\u00e0: ci\u00f2 \u00e8 dovuto al fatto che durante la Prima guerra mondiale furono fortificate dall'esercito italiano. Questo fatto permise di ampliare la preesistente rete di sentieri che le solcano: ne \u00e8 un esempio la strada delle 52 gallerie, opera straordinaria di ingegneria militare che conduce dalla Bocchetta Campiglia alle Porte del Pasubio.\nNella trattazione dei singoli settori del Gruppo del Carega, del Sengio Alto e del Pasubio sono approfonditi maggiormente gli aspetti alpinistici della zona, molto varia ed estesa.\nSono presenti alcuni rifugi, alcuni dei quali, di carattere prettamente alpino sono raggiungibili a piedi o mediante strade sterrate utilizzabili solo dai gestori, mentre altri, che sono punti di partenza di itinerari escursionistici, sorgono al termine di strade asfaltate:\nSuddivisione.\nLe Piccole Dolomiti possono essere suddivise in quattro gruppi dalle caratteristiche morfologiche ben definite e diverse fra loro:"}
{"id": "239706", "revid": "2153076", "url": "https://it.wikipedia.org/wiki?curid=239706", "title": "Never Gone", "text": "Never Gone \u00e8 il quinto album in studio della band statunitense Backstreet Boys; inizialmente programmato per essere pubblicato nel 2004, usc\u00ec il 14 giugno 2005, dopo il periodo di silenzio che interess\u00f2 il gruppo per circa 3 anni.\nDescrizione.\nCon \"Never Gone\" i Backstreet Boys fecero un drastico cambio di stile: dal teen pop e il R&amp;B con cui si affermarono nei lavori in studio precedenti, il gruppo ritorn\u00f2 con un album dalle inedite influenze adult contemporary, pop, e pop rock con un maggiore utilizzo di chitarre e percussioni, segnando dunque la loro evoluzione da boyband a band. Pur non attirando giudizi particolarmente favorevoli dalla critica, l'album riscosse un buon successo internazionale: raggiunse infatti le Top 3 delle classifiche di Stati Uniti, Canada, Italia, Germania, Paesi Bassi ed \u00e8 stato certificato Disco di Platino negli Stati Uniti, in Canada, doppio Disco di Platino in Giappone e Disco d'Oro in 8 paesi. \"Never Gone\" vendette 293.000 copie durante la sua prima settimana, e debutt\u00f2 alla numero 3 nella classifica Billboard 200, diventando il secondo album di Platino e il quinto album consecutivo dei Backstreet Boys in tale classifica dopo \"\". Ad oggi, l'album ha venduto oltre 3 milioni di copie in tutto il mondo.\nPrimo singolo estratto fu \"Incomplete\" che rimase nella classifica \"Billboard Hot 100\" per 20 settimane, seguito dal secondo singolo \"Just Want You to Know\". Come terzi singoli furono estratti \"Crawling Back to You\" per gli Stati Uniti e \"I Still...\" per il mercato internazionale.\n\"Never Gone\" fu messo in commercio anche come DualDisc il 20 dicembre 2005, contenente il video musicale di \"Incomplete\" e un piccolo documentario sul backstage del video. Fu anche messo in commercio in edizione CD + DVD.\n\"Never Gone \"The Videos\"\" includeva i dietro le quinte di \"Incomplete\" e il video, insieme a \"Just Want You To Know\" e il singolo \"I Still...\". Il DVD includeva inoltre uno slideshow con \"Just Want You To Know\" in sottofondo e un'intervista fatta al gruppo in Germania.\nL'album fu promosso col tour mondiale \"The Never Gone Tour\", al termine del quale Kevin Richardson lasci\u00f2 il gruppo per poi far ritorno nel 2012."}
{"id": "239708", "revid": "438678", "url": "https://it.wikipedia.org/wiki?curid=239708", "title": "L'elisir d'amore (film 1941)", "text": "L'elisir d'amore \u00e8 un film del 1941, diretto dal regista Amleto Palermi. \u00c8 ispirato all'omonima opera lirica di Gaetano Donizetti su libretto di Felice Romani. La musica di Donizetti \u00e8 stata adattata e diretta da Alberto Paoletti.\nTrama.\nL'azione si svolge venti anni dopo quella dell'opera lirica, quindi verso il 1852. Il dottore miracoloso, dispensatore dell'elisir d'amore e di lunga vita, si trova a ripassare dopo molti anni negli stessi luoghi in cui si svolsero i fatti del libretto musicale. I personaggi, naturalmente, sono invecchiati e hanno figli i quali su per gi\u00f9 sono impegnati nelle stesse battaglie d'amore dei loro genitori. In una tregua, il film ha modo di raccontarci per filo e per segno, servendosi abbondantemente della musica donizettiana, quelle che furono le avventure dei padri, per concludere poi lietamente le avventure dei figli.\nProduzione.\n\u00c8 stato realizzato a Cinecitt\u00e0 ed \u00e8 uscito nelle sale nel maggio 1941. Nei titoli di testa del film, al posto del nome del costumista appare la scritta \"Costumi Casa d'arte Forzano\". Il nome della casa fornitrice, a volte, appare sui titoli di testa per meriti speciali o per sgravio di costi, ma sempre accompagnati dal nome del costumista. Gian Carlo Sensani annota questo film fra i suoi lavori come costumista. Ad avvalorare la tesi sono gli appunti di Dario Cecchi, suo assistente, che attestano il lavoro grafico del giovane costumista al film di Palermi, e anche il compenso avuto, nel febbraio del 1941.\nIl film alterna parti recitate con le arie pi\u00f9 famose dell'opera, eseguite dal soprano Margherita Carosio (Adina), il tenore Ferruccio Tagliavini (Nemorino) e il basso Vincenzo Bettoni (Dulcamara). Soltanto la Carosio \u00e8 visibile nel film."}
{"id": "239709", "revid": "438678", "url": "https://it.wikipedia.org/wiki?curid=239709", "title": "L'elisir d'amore (film 1946)", "text": "L'elisir d'amore \u00e8 un film italiano del 1946 diretto da Mario Costa, tratto dall'opera lirica omonima di Gaetano Donizetti."}
{"id": "239711", "revid": "56620", "url": "https://it.wikipedia.org/wiki?curid=239711", "title": "L'elisir d'amore (film 2002)", "text": "L'elisir d'amore \u00e8 un film per la televisione del 2002, diretto da Andrea Bevilacqua per la regia televisiva e da Saverio Marconi per la regia teatrale, tratto dall'opera lirica omonima di Gaetano Donizetti."}
{"id": "239712", "revid": "2225", "url": "https://it.wikipedia.org/wiki?curid=239712", "title": "Circo di Caligola e Nerone", "text": ""}
{"id": "239713", "revid": "438678", "url": "https://it.wikipedia.org/wiki?curid=239713", "title": "L'emigrante (film 1915)", "text": "L'emigrante \u00e8 un film del 1915, diretto dal regista Febo Mari.\nTrama.\nLa famiglia di Antonio vende \u2013 sottoprezzo \u2013 ad un robivecchi la mobilia di casa non strettamente indispensabile, per realizzare il denaro necessario al suo viaggio oltreoceano in cerca di fortuna. Antonio fa le sue ultime provviste al mercato - nel quale viene derubato di parte dei soldi -, fra cui una cornice nella quale inserire le fotografie della moglie e della figlia Maria, e, dopo aver fatto l'elemosina ad un mendicante, si imbarca.\nNelle Americhe trova a fatica, e corrompendo un caporale, un lavoro come operaio edile, per pochi pesos. In breve tempo rimane vittima di un infortunio sul lavoro, e finisce all'ospedale. Una lettera di Maria da casa lo informa che la mamma \u00e8 malata, e le medicine sono troppo costose per loro. L'azienda edile lo turlupina facendolo rinunciare ad ogni indennizzo. Esce dalla casa di cura dichiarato guarito, e in realt\u00e0 inabile al lavoro. Gli avvocati a cui Antonio si rivolge non vogliono perdere tempo e denaro con un potenziale cliente che non \u00e8 in grado di pagare le loro salate parcelle.\nAntonio rimpatria."}
{"id": "239714", "revid": "767487", "url": "https://it.wikipedia.org/wiki?curid=239714", "title": "L'eredit\u00e0 della zia d'America (film 1951)", "text": "L'eredit\u00e0 della zia d'America (\"Das Haus in Montevideo\") \u00e8 un film del 1951, diretto da Curt Goetz e Valerie von Martens.\nLa sceneggiatura si basa su \"Das Haus in Montevideo\" un lavoro teatrale firmato dallo stesso Goetz. L'attore, sposato a Valerie von Martens, era stato protagonista della commedia anche a teatro, sempre a fianco della moglie.\nLa storia fu ripresa nel 1963 da Helmut K\u00e4utner che ne fece un remake interpretato da Heinz R\u00fchmann e Ruth Leuwerik.\nTrama.\nLa morigerata vita oltremodo tranquilla e felice del professor N\u00e4gler, di sua moglie Marianne e dei loro numerosi bambini viene scombussolata quando Atlanta, la figlia pi\u00f9 grande, eredita la casa di Montevideo della zia, sorella di N\u00e4gler.\nProduzione.\nIl film fu prodotto dalla Domnick Filmproduktion (DFP).\nDistribuzione.\nDistribuito dalla Herzog-Filmverleih, usc\u00ec nelle sale cinematografiche della Germania Federale l'8 novembre 1951. Il film poi venne distribuito anche nella DDR, ma solo due anni e mezzo pi\u00f9 tardi, il 23 aprile 1954."}
{"id": "239715", "revid": "767487", "url": "https://it.wikipedia.org/wiki?curid=239715", "title": "L'eredit\u00e0 della zia d'America (film 1963)", "text": "L'eredit\u00e0 della zia d'America (\"Das Haus in Montevideo\") \u00e8 un film del 1963, diretto da Helmut K\u00e4utner.\nTratta dal lavoro teatrale \"Das Haus in Montevideo\" di Curt Goetz, la storia era stata portata sullo schermo gi\u00e0 nel 1951, con il film \"L'eredit\u00e0 della zia d'America (film 1951)\", diretto da Curt Goetz e dalla moglie, l'attrice Valerie von Martens."}
{"id": "239716", "revid": "767487", "url": "https://it.wikipedia.org/wiki?curid=239716", "title": "L'eredit\u00e0 dello zio buonanima (film 1934)", "text": "L'eredit\u00e0 dello zio buonanima \u00e8 un film del 1934, diretto dal regista Amleto Palermi.\nTrama.\nLe due famiglie Favazza si contendono alacremente l'eredit\u00e0 di un defunto zio. Colui che, a giudizio di popolo, si ritiene l'erede universale, spende tutti i propri risparmi e si indebita per dare delle solenni onoranze al congiunto. Ma scopre amaramente che, una volta aperto il testamento, egli \u00e8 riconosciuto s\u00ec come erede universale, ma con l'obbligo di tanti legati che coprono quasi tutta la somma ricevuta in eredit\u00e0. La scoperta di un altro testamento posteriore mette le cose a posto con giustizia pi\u00f9 equanime. Ma interviene un altro contrattempo: la banca che ha in deposito l'eredit\u00e0 fallisce, riconducendo il povero Favazza nella pi\u00f9 cupa disperazione. Ancora una volta avviene la salvezza, questa volta sotto forma di tre matrimoni tra le due famiglie."}
{"id": "239717", "revid": "2202614", "url": "https://it.wikipedia.org/wiki?curid=239717", "title": "Pederastia greca", "text": "Con la denominazione di pederastia greca si viene a indicare quel peculiare fenomeno consistente nella relazione altamente ritualizzata e socialmente codificata fra due maschi di et\u00e0 differente; poteva trattarsi di un rapporto anche erotico \u2013 pubblicamente riconosciuto \u2013 tra un uomo adulto detto erast\u00e8s (traducibile come \"amante\") ed un ragazzo pi\u00f9 giovane chiamato er\u00f2menos (traducibile come \"amato\"), solitamente nell'et\u00e0 della prima adolescenza: \u00e8 stato un costume caratteristico dell'antica Grecia sia durante il suo periodo pi\u00f9 arcaico sia nell'et\u00e0 classica.\nAlcuni studiosi hanno individuato la sua origine nel rito di iniziazione \u2013 cui si riferirebbero anche molte storie pederastiche presenti nella mitologia greca come il rapporto tra Achille e Patroclo; in particolare, nel rito di passaggio caratteristico della pederastia cretese, quella vigente all'interno della strutturazione sociale della civilt\u00e0 minoica e dove era associata con l'ingresso nella vita militare (il mondo degli uomini) e al culto religioso nei confronti della divinit\u00e0 celeste: lo Zeus che la stessa tradizione greca voleva fosse stato allevato proprio sul Monte Ida nell'isola di Creta.\nIl costume sociale conosciuto sotto la definizione di \"paiderastia\", parola derivante dalla lingua greca antica \u03c0\u03b1\u03b9\u03b4-\"paid\" (ragazzo) ed \u1f10\u03c1\u03b1\u03c3\u03c4\u03ae\u03c2-\"erast\u00e9s\" (amante), venne nel corso del tempo altamente idealizzato, seppur in certe occasioni non manc\u00f2 d'esser criticato in maniera decisa sia nella letteratura greca sia nell'ambito della filosofia greca da alcuni commentatori, anche molto autorevoli, del tempo.\nNell'antica Grecia s'ipotizza possa essersi sviluppata nel tardo VII secolo a.C. come uno degli aspetti preminenti della cultura Greca, cos\u00ec potentemente intrisa di omosocialit\u00e0 ed omoerotismo, ampliata inoltre da altre pratiche quali la nudit\u00e0 atletica e la rappresentazione della nudit\u00e0 in ambito artistico col nudo eroico; ma anche dalla tradizione del simposio, dall'et\u00e0 relativamente tarda - verso i trent'anni - in cui la classe dell'aristocrazia maschile stipulava un contratto matrimoniale ed infine pure dall'isolamento sociale in cui venivano tenute da un certo periodo in poi le donne nell'antica Grecia.\nL'influenza prodotta dalla pederastia era talmente diffusa e vasta da finire presto con l'essere considerata il modello culturale principale per le relazioni sentimentali - rigorosamente non mercenarie - dei cittadini maschi tra di loro: gli studiosi hanno discusso ampiamente il ruolo e l'estensione del fenomeno pederastico, il quale \u00e8 probabilmente variato a seconda delle usanze locali e delle inclinazioni individuali.\nIl termine nel linguaggio comune odierno potrebbe implicare in alcune giurisdizioni il fenomeno dell'abuso minorile; ma l'antico diritto penale ateniese, per esempio, riconosceva chiaramente il consenso (in opposizione alla violenza sessuale) ma non una specifica - seppur consigliata - et\u00e0 del consenso come fattore di regolazione del comportamento sessuale.\nCome lo studioso di antichit\u00e0 classica dell'universit\u00e0 di Cambridge Robin Osborne non ha mancato di sottolineare, la discussione storica concernente la \"paiderastia\" \u00e8 complicata dagli standard morali rappresentati dal sistema di valori prevalente:\nLa pederastia greca va in definitiva inserita in un quadro generale nel quale desideri e comportamenti sessuali non erano classificati sulla base della diversit\u00e0 sessuale o dell'identit\u00e0 di genere dei partner, bens\u00ec in base al ruolo attivo e passivo nel sesso e alle conformit\u00e0 alle norme concernenti et\u00e0 e condizione sociale delle persone coinvolte.\nTerminologia.\nIl termine greco \"paiderastia\"-\u03c0\u03b1\u03b9\u03b4\u03b5\u03c1\u03b1\u03c3\u03c4\u03af\u03b1 \u00e8 un sostantivo astratto di genere grammaticale femminile; \"paiderast\u00eas\" \u00e8 una parola composta da pais-fanciullo/ragazzo (plurale paides, da cui deriva anche paideia) ed erastes. Anche se con \"pais\" si pu\u00f2 far riferimento ad una persona molto giovane di entrambi i sessi, essa \u00e8 definita dai filologi Henry Liddell e Robert Scott nel loro \"A Greek-English Lexicon\" risalente al 1819 come l'amore provato nei confronti del ragazzi e il verbo \"paiderasteuein\" indicante l'esser un amante dei ragazzi.\nA seguito soprattutto della pubblicazione dell'opera di Kenneth Dover intitolata \"L'omosessualit\u00e0 nella Grecia antica\" nel 1978 i due termini di Erast\u00e8s ed eromenos sono divenute le parole standard per definire i due ruoli della relazione pederastica. Entrambe derivano dal verbo \"er\u00f2, er\u00e0n\" col significato di amare (da cui discende pure il nome del dio Eros).\nSia l'arte della ceramica greca che gli altri riferimenti letterari dimostrano che l'eromenos era almeno un adolescente, con stime di et\u00e0 moderne variabili dai tredici ai vent'anni all'incirca, ma con alcuni casi che sembrano arrivare anche fino ai trent'anni. La maggior evidenza indica che, per essere ammissibili nel ruolo di eromenos, il giovane si sarebbe dovuto trovare all'interno dell'et\u00e0 in cui un cittadino della classe aristocratica iniziava il proprio addestramento militare formale, pertanto tra i quindici e i diciassette anni.\nA dimostrazione dell'avvenuta maturit\u00e0 fisica l'eromenos giungeva ad essere a volte della stessa altezza del pi\u00f9 anziano erastes, quando addirittura non pi\u00f9 alto e con i segni incipienti dello spuntar della prima barba. Un altro termine utilizzato dai greci per definire il partner pi\u00f9 giovane era paidika, un aggettivo neutro plurale (\"le cose che hanno a che fare con i bambini\") ma trattato sintatticamente come singolare maschile.\nNella poesia della lirica greca e nella letteratura filosofica, l'eromenos assurge spesso ad incarnazione della giovinezza idealizzata; una rappresentazione artistica ideale correlata all'et\u00e0 giovanile era, nella cultura arcaica, quella del kouros, prima raffigurazione nella scultura greca arcaica di nudo artistico, ossia del corpo umano maschile nudo in posizione eretta e staticamente immobile.\nLa filosofa statunitense Martha Nussbaum in \"The Fragility of Goodness\", seguendo la lezione di Dover, definisce nel modo seguente l'idealit\u00e0 dell'eromenos:\nDover ha molto insistito sul fatto che il ruolo attivo dell'erastes e la passivit\u00e0 dell'eromenos fossero una distinzione della massima importanza, mentre le successiva ricerche hanno cercato di presentare un quadro maggiormente variegato dei comportamenti e dei valori associati alla \"paiderastia\": sebbene gli antichi scrittori greci usino la dualit\u00e0 tra erastes ed eromenos all'interno di un contesto pederastico, le due parole non sono termini tecnici indicanti i ruoli sociali e possono pertanto fare riferimento all'amante e all'amato anche in altri tipi di coppie, da quella omosessuale (tra due adulti quindi) a quella eterosessuale (con la giovane donna che assurge in quest'occasione al ruolo di eromenos).\nStoria.\nPossibili origini.\nGli antichi Greci furono i primi a descrivere, studiare, sistematizzare e stabilire la pederastia come istituzione. Molteplici sono le teorie che cercano di spiegare l'origine di questa tradizione. Una scuola di pensiero, rappresentata da Bernard Sergent, sostiene che il modello della pederastia greca si \u00e8 evoluto dai riti di passaggio all'et\u00e0 adulta presenti tra i popoli indoeuropei, ma che a loro volta avevano le sue radici ancestrali nelle tradizioni dello sciamanismo durante il Neolitico.\nI primi testi letterari greci, i poemi omerici, non paiono menzionare esplicitamente pratiche pederastiche. Diverse teorie cercano di spiegare questo silenzio; una tra le pi\u00f9 diffuse \u00e8 quella dell'ipotesi dorica stabilita in primo luogo Karl Otfried M\u00fcller: secondo questa teoria, la pederastia sarebbe stata introdotta dalle trib\u00f9 guerriere che conquistarono la Grecia intorno al 1200 a.C. Questi popoli denominati Dori si sono poi velocemente stabiliti nella maggior parte della penisola del Peloponneso, oltre che nelle isole di Creta, a Santorini e Rodi, espellendovi con la forza gli Ioni che vi erano precedentemente insediati; molti dei quali hanno dovuto cos\u00ec lasciare le proprie patrie originarie per dirigersi verso l'Asia Minore, anche se continuarono ad esservi enclave di Ioni nelle principali citt\u00e0 in Attica e nell'isola di Eubea.\nSecondo questa stessa ipotesi, essendo Omero un poeta ionico non \u00e8 sorprendente la constatazione del fatto che nelle proprie opere non compaia questa pratica di origine eminentemente dorica, che non sembra abbia avuto esistenza formale durante la civilt\u00e0 micenea. Ci\u00f2 almeno sulla base della testimonianza lasciataci da Omero, che forse vi si avvicina soltanto per gli sparuti accenni riferentisi allo strettissimo legame di amicizia romantica esistente tra l'eroe degli Achei Achille e il suo amante Patroclo nel poema epico \"Iliade\" e all'episodio riguardante Telemaco all'inizio dellOdissea\".\nUn'altra ipotesi \u00e8 che lo stile stesso del poema epico venga per principio ad escludere alcune questioni, tra cui appunto quella dei rapporti pederastici. Tuttavia le opere omeriche alludono seppur indirettamente a rapporti omoerotici, come quando si cita il mito di Zeus e Ganimede nell\"Iliade\" e in uno degli \"Inni omerici\", quello rivolto alla Dea Afrodite. D'altra parte, anche se l'Iliade non chiarisce l'esatta natura del rapporto intercorrente tra il giovane eroe degli Achei Achille ed il suo amante Patroclo, lascia comunque aperta la possibilit\u00e0 di una lettura anche omoerotica della loro relazione.\nAlcuni ritrovamenti archeologici indicherebbero per\u00f2 che la pederastia fosse abbastanza comunemente praticata a Creta gi\u00e0 durante il periodo storico inerente alla civilt\u00e0 minoica tra il 1650-1500 a.C. e che i Dori sopraggiunti qualche secolo dopo potrebbero aver adottato l\u00ec la pratica ed averla estesa poi a Sparta e nel resto della Grecia. Gi\u00e0 gli antichi ne situavano l'origine ai tempi mitologici, Aristotele dice che fu il re Minosse a stabilire la pederastia come mezzo di controllo delle nascite per la comunit\u00e0 dell'isola. Si riteneva inoltre che si fosse trovato proprio qui il luogo in cui venne introdotto per la prima volta il mito del \"ratto di Ganimede\", in cui Zeus ha dovuto porgere innumerevoli e costosi regali per ingraziarsi il padre del ragazzo dopo averlo rapito e condotto con s\u00e9 in mezzo agli Olimpi.\nL'epoca minoica ci offre pertanto il modello pi\u00f9 antico di pederastia codificata: come istituzione sociale formale la pederastia a Creta sembra quindi essersi inizialmente realizzata tramite un atto di iniziazione comprendente il ratto rituale detto \"arpagh\u00e8\"(-rapimento), che ci \u00e8 stato tramandato dallo storico Eforo di Cuma. Dopo averne dato l'annuncio ed ottenuto la preventiva approvazione del padre, l'uomo procedeva al rapimento rituale del ragazzo prescelto.\nVarianti.\nLa pederastia non \u00e8 stata praticata allo stesso modo in tutta la Grecia antica, in quanto vi era una gran variet\u00e0 di forme sia per il luogo che per il periodo di tempo in cui si svilupparono. In alcune regioni, come ad esempio la Beozia, l'uomo e il ragazzo sono stati formalmente uniti e vivevano insieme come una coppia. In altre invece, come ad Elis e nell'antica Atene, il giovane era convinto con vari doni a mantenere un relazione, mentre in alcune altre, come la Ionia, questi rapporti paiono esser stati completamente o quasi vietati. D'altra parte, nonostante tutte le voci che circolavano nei confronti degli Spartani, sembra che praticassero la pederastia in una forma per lo pi\u00f9 casta.\nIn genere un uomo libero poteva innamorarsi di un adolescente del suo stesso sesso, proclamarlo pubblicamente e dare il via ad un'opera anche serrata di corteggiamento, fino a quando egli non lo avesse accettato come un compagno. Tutte le varianti hanno avuto tuttavia delle caratteristiche comuni: l'erastes diveniva sempre una sorta di tutore con compiti di mentoring e amico del ragazzo; essi differiscono nei loro rituali a seconda della forma di coesistenza scelta e del grado di riservatezza o meno che voleva mantenere la coppia.\nAlcuni poeti, come Teognide e Anacreonte, si autodefiniscono apertamente degli \"amanti dei fanciulli\"; quando vengono presentati in questo modo cercano di incarnare i loro propri ideali nell'alveo della tradizione. Nel caso di Teognide, la pederastia era politica e pedagogica, una forma attraverso cui l'\u00e9lite maschile trasferiva la propria saggezza e valori ai loro cari. Invece, le idee di Anacreonte sono indirizzate ad un maggior edonismo, sia erotico che spirituale; ma non per questo risultano essere meno idealiste di quelle di Teognide, potendo innalzare a virt\u00f9 la moderazione dei giovani amanti.\nPolemiche.\nMichel Foucault ha avuto occasione di affermare nella sua \"Storia della sessualit\u00e0\" che nella cultura greca la questione concernente la liceit\u00e0 della pratica pederastica fosse gi\u00e0 discussa come un problema e che \u00e8 stato \"oggetto di una speciale ed intensa preoccupazione morale\"; essa si sarebbe poi concentrata principalmente sulla castit\u00e0 e la moderazione in connessione con la figura dell'eromenos. Tuttavia, queste conclusioni potrebbero essere con sicurezza appartenute solamente al periodo in cui si riferiscono i testi e i documenti, ossia l'epoca classica ateniese, in quanto in tempo pi\u00f9 arcaico lungi dall'essere un problema, la pederastia \u00e8 stata associata generalmente ai pi\u00f9 alti ideali.\nJeremy Bentham offre un punto di vista diverso in un saggio scritto nel 1785 e pubblicato postumo nel 1978. Secondo Bentham, ci\u00f2 che hanno condannato i greci classici non era la relazione omosessuale in s\u00e9 stessa, ma la mancanza di moderazione che poteva esservi in essa, preoccupazione d'altronde espressa anche in relazione alle donne: \"Dovevano vergognarsi di quello che era considerato eccessivo e pertanto un'espressione formale di debolezza, vergogna causata da una consuetudine che tende a distrarre gli uomini da occupazioni ben pi\u00f9 preziose e importanti, dovevano vergognarsi dei loro eccessi e della loro debolezza con le donne\".\nInoltre, lo studio della pederastia greca \u00e8 complicata perch\u00e9 i documenti che ne trattano sono stati sottoposti alla distruzione sistematica fin dall'antichit\u00e0. Di tutte le opere greche il cui tema principale era l'amore tra persone dello stesso sesso, nessuno \u00e8 sopravvissuto; almeno uno storico ha suggerito che \"le opere pi\u00f9 apertamente omosessuali sono state con deliberazione soppresse o distrutte o semplicemente andate perdute nel corso del tempo\". In realt\u00e0, solo una piccola percentuale di letteratura antica \u00e8 sopravvissuta fino ad oggi. Tuttavia, ci sono alcune eccezioni a questo quadro generale, come i testi poetici di Stratone di Sardi e \"Gli amori\" attribuiti a Luciano di Samosata.\nEvoluzione ed estinzione.\nLa pederastia greca ha attraversato una serie di cambiamenti nel corso del millennio in cui \u00e8 esistita fino al momento della sua scomparsa come istituzione ufficiale. Nel caso di Atene, sembra che queste relazioni fossero caratterizzate da una grande modestia nel periodo arcaico per trasformarsi in una pratica assai pi\u00f9 carnale e senza restrizioni in epoca classica, con un ritorno ad una forma pi\u00f9 spirituale nelle ultime fasi del mondo classico, simile a com'era nei suoi inizi.\nIl suo termine come pratica ufficiale \u00e8 avvenuto tramite un decreto dell'imperatore Giustiniano I: lo stesso ha anche fatto chiudere altre istituzioni che avevano largamente contribuito all'accrescimento della cultura classica, come i Giochi olimpici antichi e l'Accademia di Atene istituita da Platone.\nDibattiti filosofici.\nSocrate, Platone e Senofonte hanno accuratamente descritto i poteri ispiratori donati dall'amore tra gli uomini-amici, anche se pare che poi ne disprezzassero la sua espressione fisica. Dopo la morte di Platone, la direzione dell'Accademia da lui fondata \u00e8 passata di mano da amante a amante, da erastes ad eromenos. I maestri dello Stoicismo Crisippo di Soli, Cleante e Zenone di Cizio si innamorarono ripetutamente di giovani uomini. Il tema della pederastia \u00e8 stato oggetto di un'analisi filosofica approfondita. Alcuni dei principali dilemmi discussi sono stati:\nSocrate, o almeno come si riflette il personaggio socratico negli scritti del discepolo Platone, sembra essere stato a favore della relazione pederastica casta, indicando la positivit\u00e0 di un equilibrio sussistente tra il desiderio e l'autocontrollo. Lasciando da parte la consumazione del rapporto, Socrate sottolinea l'amicizia e l'amore tra i partner. Sottopone a critica mordace le infatuazioni puramente fisiche; ad esempio, prende in giro l'ex discepolo Crizia per la passione tutta fisica che provava nei confronti del giovane e bello Eutidemo, confrontando il suo comportamento con quello di un \"maiale che graffia contro una roccia\". Anche l'amore del maestro nei confronti del \"bell'Alcibiade\", il quale era pi\u00f9 che ricambiato, si sviluppa come un esempio, a detta del discepolo, di pederastia casta. Tuttavia, ci\u00f2 non sembra avergli impedito la frequentazione dei bordelli in cui i ragazzi praticavano la prostituzione maschile, dove ha acquistato, per liberarlo dalla condizione di schiavit\u00f9 in cui era costretto, il suo futuro amico e allievo Fedone di Elide, quindi descrivere la propria eccitazione sessuale quando intravedere il bel corpo nudo di C\u00e1rmide sotto la tunica aperta.\nPlutarco e Senofonte nelle loro descrizioni della pederastia spartana affermano che, nonostante la pi\u00f9 che notevole bellezza dei loro ragazzi le coppie pederastiche rimanevano generalmente caste; questo in contrasto con la tradizione della pederastia cretese. Le relazioni tra maschi sono state rappresentate - a seconda della polis d'origine - per lo pi\u00f9 entro modalit\u00e0 complesse, a volte come onorevoli ed altre come disonorevoli. Ma per la stragrande maggioranza degli storici antichi, se un uomo non avesse avuto un ragazzo come amante, ci\u00f2 veniva indicato come essere un difetto o una mancanza di carattere.\nPlatone nei suoi primi lavori (come i succitati \"Simposio\" e \"Fedro\") non mette in alcun modo in discussione i principi della pederastia, affermando:\nNelle \"Leggi\" invece mette sulla bocca di uno straniero parole molto pi\u00f9 dure, incolpando la pederastia di promuovere la guerra civile e di condurre molti al termine del proprio ingegno; raccomandando pertanto il divieto di rapporto sessuale con i ragazzi, stabilendo anche un percorso attraverso cui ci\u00f2 pu\u00f2 esser ottenuto.\nAltri scrittori, attraverso variegati dibattiti tra gli amanti di ragazzi e gli amanti delle donne, hanno lasciato testimonianze di altri argomenti a favore e contro la pederastia. I critici si qualificano per giudicare in parte \"innaturali\" i rapporti amorosi tra uomini e ragazzi, argomentando che non si trovano tra i \"leoni e gli orsi.\" Altri hanno invece sostenuto, come ragione per non praticare la pederastia tradizionale, che essa \u00e8 stato ideata in modo che il pi\u00f9 forte venisse soddisfatto a spese dei deboli. A monte di tali denunce vi era l'uso della castrazione nei confronti dei ragazzi ridotti in schiavit\u00f9. Lo Pseudo-Luciano dice ne \"Gli amori\" che \"la vergognosa e tirannica violenza ha portato a mutilare la naturalezza con un ferro sacrilego, che frantuma la mascolinit\u00e0 dei ragazzi per poterne cos\u00ec prolungare il loro uso a scopo sessuale\".\nAspetti sociali.\nLa relazione erastes-eromenos giocava un ruolo cruciale nel sistema socio-educativo della Grecia classica, aveva un complesso \"galateo\" di corteggiamento amoroso ed \u00e8 stata un'importante istituzione tra le classi superiori.\nLa pederastia \u00e8 stata presto intesa anche come una forma di pedagogia e gli autori antichi, da Aristofane a Pindaro, la intendevano come naturalmente presente nel contesto educativo dell'aristocrazia (vedi paideia). In generale la pederastia, cos\u00ec com'\u00e8 descritta nelle fonti letterarie greche, era un'istituzione riservata ai liberi cittadini, considerata una qual specie di mentoring o tutoraggio regolamentato dalla polis, come ampiamente dimostrano le leggi che la controllavano; ampiamente accettata come parte del percorso formativo e di crescita del cittadino maschio, anche se la sua funzione e qualifica specifica \u00e8 ancora ampiamente dibattuta.\nInoltre fu consacrata dall'establishment religioso, come si pu\u00f2 vedere dai molti miti che descrivono tali rapporti tra un dio e una giovane figura eroica (\nApollo e Giacinto, Zeus e Ganimede, Eracle e Ila e Pan e Dafni o anche tra due eroi: (Achille e Patroclo, Oreste e Pilade tra gli altri). \u00c8 interessante notare che i greci hanno cercato di proiettare l'apparenza della pederastia e le sue maniere di esprimersi anche nella raffigurazione di queste due ultime coppie, nonostante tutte le prove dimostrino che i due miti sono stati originariamente creati per simboleggiare una relazione tra due adulti.\nA Creta, come gi\u00e0 detto, perch\u00e9 il corteggiatore potesse effettuare il sequestro di rito, era necessaria l'approvazione del padre del ragazzo per qualificare il rapitore come degno di onore. Tra gli ateniesi, come afferma Socrate nel \"Simposio\" di Senofonte: niente di ci\u00f2 che riguarda il ragazzo viene tenuto nascosto al padre, compreso un ideale amante. Al fine pertanto d proteggere i loro figli dai tentativi inappropriati di seduzione, i padri designavano degli schiavi chiamati pedagoghi col compito di sorvegliare i loro figli. Tuttavia secondo Eschine i padri ateniesi avrebbero pregato perch\u00e9 i propri figli diventassero assai belli ed attraenti, con la piena consapevolezza che si sarebbero poi attirati l'attenzione degli uomini e sarebbero divenuti oggetto di lotte a causa delle passioni erotiche.\nLa fascia d'et\u00e0 in cui i ragazzi entravano in tali rapporti \u00e8 in sintonia con quella delle ragazze greche concesse in matrimonio, i cui mariti erano molto spesso uomini maturi assai pi\u00f9 anziani. I ragazzi per\u00f2, a differenza di quanto accadeva per le giovani donne, di solito dovevano essere corteggiati ed erano liberi di scegliere il proprio eventuale compagno, laddove invece nei contratti matrimoniali celebrati per le ragazze tutto ci\u00f2 non sussisteva, essendo organizzati nella stragrande maggioranza di casi per ottenere un qualche vantaggio economico o politico a favore delle relative famiglie, a completa discrezione del padre della sposa e del futuro marito.\nIl corteggiamento poteva anche portar un vantaggio al giovane e alla sua famiglia, in quanto il rapporto vissuto con un uomo pi\u00f9 anziano ma assai influente all'interno della comunit\u00e0 avrebbe portato automaticamente anche ad un ampliamento delle conoscenze e quindi della sfera d'influenza economico-politica; cos\u00ec alcuni potevano ritenere desiderabile conservare moti ammiratori e mentori, anche se non necessariamente amanti di per s\u00e9, durante i brevi anni della giovinezza.\nIn genere, a seguito del primo incontro sessuale il rapporto si concludeva col ragazzo preparato e predisposto al suo ingresso nella piena maturit\u00e0; con l'uomo pi\u00f9 anziano che sarebbe rimasto col suo protetto in stretti legami d'affetto ed amicizia per tutto il resto dell'esistenza. Per quegli amanti che avessero continuato nella loro relazione amorosa anche dopo che i propri amati fossero passati a completa maturit\u00e0 si poteva far uno \"strappo alla regola\" dicendo: \u00e8 possibile anche alzare un toro, se si \u00e8 gi\u00e0 trasportato un vitello.\nLa pederastia greca era la forma massimamente idealizzata di un omoerotismo strutturato per classi di et\u00e0, ma che poteva avere anche in certi casi altre manifestazioni meno idealistiche quali la prostituzione maschile o l'utilizzo sessuale dei ragazzi ridotti in uno stato di schiavit\u00f9: pagare giovani cittadini liberi per ottenere in cambio di prestazioni sessuali era difatti altamente proibito; chi vendeva i propri favori veniva non soltanto ridicolizzato ma, raggiunta l'et\u00e0 adulta, gli poteva anche essere precluso l'accesso a determinate funzioni della vita pubblica.\nMa anche quando lecito, non era raro vedere un rapporto fallire sentimentalmente, cos\u00ec come \u00e8 stato detto di molti ragazzi che: non odiavano nessuno tanto quanto l'uomo che era stato il loro amante, frase detta nei riguardi dell'assassino del re Filippo II di Macedonia, il somatofilaca - la sua guardia del corpo - Pausania di Orestide. Allo stesso modo i cretesi richiedevano al ragazzo una dichiarazione in cui affermasse che il rapporto era stato di suo gradimento, offrendo al medesimo la possibilit\u00e0 di rompere definitivamente con l'amante se fosse stato costretto con la forza o avesse dovuto subire una qualche forma di violenza.\nIn epoca classica infine appare una nota di preoccupazione in pi\u00f9 nei riguardi del fatto che l'istituzione pederastica potesse dar luogo ad una certa condizione inappropriata, ossia il proseguimento di rapporti omosessuali in et\u00e0 adulta, o che l'eromenos di oggi avesse la probabilit\u00e0 di diventare domani un kinaidos, definito propriamente come il partner passivo/penetrato.\nRapporti con lo sport.\nLa pratica della pederastia era indissolubilmente legata anche agli sport organizzati. L'occasione principale in cui uomini e ragazzi potevano incontrarsi e trascorrere del tempo insieme, oltre alla possibilit\u00e0 di insegnare le arti della guerra e della filosofia, era durante gli allenamenti sportivi eseguiti in palestra. Il ginnasio era principalmente il campo di addestramento per queste discipline, oltre che luogo di incontro privilegiato per i rapporti pederastici.\nIn particolare la pratica della nudit\u00e0 atletica \u00e8 stata fondamentale per il culto del corpo e dell'erotismo che permeava quelle societ\u00e0. \"Ci\u00f2 che si relaziona maggiormente alla citt\u00e0 \u00e8 lo sport\" \u00e8 la frase che Platone usa per descrivere gli stati in cui i greci amavano prosperare. La parola utilizzata per definire la pratica sportiva, gimnasia, si riferisce non solo alla disciplina atletica in quanto tale, ma innanzi tutto alla sua radice greca \u03b3\u03c5\u03bc\u03bd\u03cc\u03c2-nudo, indicante il fatto che tutti gli esercizi eseguiti da uomini e ragazzi venivano realizzati in stato di nudit\u00e0: il [[ginnasio]] o palestra \u00e8 difatti il luogo ove ci si esercita nudi. Ci\u00f2 ha reso possibile la contemplazione della bellezza fisica giovanile maschile con tutte le sue conseguenze erotiche.\nLa bellezza e la potenza erotica del corpo nudo venivano ulteriormente evidenziati con l'uso di olio spalmato su di esso. La fornitura di oli per questo specifico utilizzo aveva un costo molto oneroso per le strutture e veniva coperto da fondi pubblici e in parte da donazioni private. Il suo uso \u00e8 stato anche variabile nel tempo; inizialmente considerato come una violazione del pudore i ragazzi dovevano evitare l'unzione con olio sotto la vita per non attirare l'attenzione sulla loro sessualit\u00e0. Questa restrizione \u00e8 scomparsa presumibilmente ai tempi di Platone.\nIl rapporto tra l'allenatore e i suoi atleti ha poi avuto anch'esso sovente una dimensione erotica, e nello stesso luogo in cui la formazione fisica aveva luogo serviva ugualmente per i flirt erotici, come si pu\u00f2 vedere in molte scene di seduzione e d'amore in tutti i tipi di decorazioni artistiche ambientati all'interno di palestre, anche per gli oggetti rappresentati del tipo di [[strigile|strigili]] e spugne.\n[[File:Art_gr\u00e8cia.jpg|thumb|Scena pederastica in palestra.]]\nFormazione e aspetti militari.\nSia gli scrittori antichi sia gli storici moderni come Bruce Thornton concordano sul fatto che l'obiettivo della pederastia fosse essenzialmente pedagogico, un canale in cui tramite [[Eros]] si operava per la creazione di cittadini nobili e buoni. Diversi soggetti mitologici suggeriscono il suo impiego sia nella formazione religiosa (vedere le storie di [[Tantalo (mitologia)|Tantalo]], [[Poseidone]] e [[Pelope]]) come nell'addestramento militare ([[Ercole]] e [[Ila (mitologia)|Ila]] tra gli altri).\nIl tema in cui s'insegna a guidare un cocchio appare ripetutamente (oltre che nella storia di Poseidone e Pelope, compare anche in quella riguardante [[Laio]] e [[Crisippo (mitologia)|Crisippo]]). Si dice che [[Apollo]] abbia insegnato ad [[Orfeo]], uno dei suoi prediletti, a suonare l'[[arpa]]; [[Zeus]] ha fatto altrettanto con il suo coppiere [[Ganimede (mitologia)|Ganimede]], un soggetto pederastico con forti connotazioni religiose. Cos\u00ec gli amori degli dei sono reminiscenze atte a simboleggiare quelli dei mortali, e i loro insegnamenti segnalavano cos\u00ec il processo educativo che aveva luogo ed era in atto tra l'amante e l'amato.\n[[File:DSC00272_-_Corteggiamento_di_atleta_nudo_-_Foto_G._Dall%27Orto.jpg|thumb|left|Corteggiamento di atleta nudo.]]\nPrendendo come esempio il rito di Creta, lo storico [[Eforo di Cuma]] ci dice che un uomo noto come \"Philetor\", (-colui che fa amicizia) prendeva con s\u00e9 il ragazzo (conosciuto come \"kleinos\"-glorificato/rinomato) in un luogo isolato dove trascorrevano molti mesi a caccia e festeggiando con gli amici; come prova del fatto che il ragazzo era rimasto soddisfatto del trattamento ricevuto e del comportamento generale del partner, il suo nome veniva cambiato in quello di \"parastates\", cio\u00e8 colui che combatte in battaglia in prima linea assieme al compagno, mantenendo contemporaneamente col philetor rapporti intimi proclamati ed accettati pubblicamente.\nGli aspetti pedagogici della storia di Eforo sono indiscutibili; senza dubbio si tratta di un [[rito di passaggio]] all'et\u00e0 adulta culminato con il ritorno della coppia dalle montagne ed il processo che aveva luogo di inculcare i valori della societ\u00e0 maschile.\nUn buon addestramento militare dei cittadini era essenziale nella formazione della societ\u00e0 greca, inseparabile dalle altre materie che pi\u00f9 la contraddistinguevano. L'[[antica Grecia]] si \u00e8 trovata ad essere costantemente coinvolta in guerre, sia interne che esterne, questo ha fatto s\u00ec che il valore militare venisse in particolar modo apprezzato. Ma le [[polis]] greche non avevano un esercito regolare come lo possiamo intendere oggi, una professione regolarmente retribuita che ha il compito di addestrare le sue reclute. Erano invece gli stessi cittadini comuni che avevano il compito di formarsi militarmente per diventare essenzialmente [[opliti]].\nCome una delle principali funzioni della pederastia era quella di coltivare il coraggio e l'abilit\u00e0 nel combattimento, cos\u00ec l'addestramento militare si convert\u00ec presto ad essa divenendo inseparabile dalle sue tradizioni. L'erastes era il principale responsabile per la formazione militare del proprio er\u00f3menos, dato che a causa della tradizione greca di contrarre matrimoni in et\u00e0 relativamente tarda (questo per gli uomini), quando un ragazzo raggiungeva l'et\u00e0 di leva suo padre era di solito troppo vecchio per poter svolgere questo compito di educazione all'amor di patria.\n[[File:Erotic_scene_MAN_Napoli_Inv27670.jpg|thumb|Scena erotica in [[posizione da dietro]].]]\nAspetti sessuali.\nLa [[pittura vascolare greca]] e i riferimenti alle cosce dell'eromenos nella poesia indicano che quando la coppia pederastica s'impegnava in qualche forma di attivit\u00e0 erotico-sessuale, quella di gran lunga preferita era il [[sesso intercrurale]] (\"diamarizein\"). Per preservare la sua dignit\u00e0 e soprattutto l'onore, l'eromenos pertanto limitava all'uomo che lo desiderava la concessione della penetrazione tra le cosce chiuse da dietro.\nIl [[sesso anale]] viene anch'esso in certe occasioni rappresentato, ma molto pi\u00f9 raramente; la prova non \u00e8 comunque esplicita - anche a causa della simiglianza notevole tra le due azioni - ed \u00e8 suscettibile di interpretazione. Alcuni dei dipinti su [[ceramica greca]], che Percy considera un quarto tipo di scena pederastica oltre alle tre individuate e descritte da Beazley, mostrano l'erastes seduto con una visibile [[erezione]] e l'eromenos che si sta avvicinando od \u00e8 in procinto di salirgli in grembo. La composizione di queste scene \u00e8 la stessa di quella per le raffigurazioni di donne che si stanno sedendo sopra agli uomini, tanto che paiono un'autentica opera di montaggio.\nAll'interno della norma culturale predominante, considerando una cosa a parte le preferenze personali, la penetrazione anale viene assai spesso vista come disonorevole - quando non propriamente vergognosa - ma esclusivamente per il partner che sceglie di assumere il ruolo ricevente o di penetrato. Una favola attribuita a [[Esopo]] (la numero 528) racconta di come la caratteristica umana denominata \"Vergogna\" acconsent\u00ec ad entrare nel corpo umano da dietro e a rimanervici, ma solo fino a quando [[Eros]] non avesse seguito lo stesso percorso: \"Va bene, andr\u00f2 l\u00ec, a condizione che se l'amore giungesse l\u00e0 dopo di me, lascer\u00f2 immediatamente quel luogo\". Il significato morale evidenzierebbe il fatto che le persone che si impegnano in tale atto non hanno alcun senso di vergogna.\nIl [[sesso orale]] non \u00e8 altrettanto raffigurato, o se lo \u00e8 viene indicato solo indirettamente; la penetrazione anale o orale sembra fosse riservata per le prostitute o gli schiavi.\nDover ha sostenuto che l'eromenos non era idealmente tenuto a provare un desiderio considerato come \"poco virile\" nei confronti dell'erastes; David M. Halperin ha altres\u00ec sostenuto che i ragazzi non venissero sottoposti a [[eccitazione sessuale]].\n[[File:Hyakinthos.jpg|thumb|left|[[Zefiro]] e [[Giacinto (mitologia)]], il secondo \u00e8 stato un eroe patrono della [[pederastia spartana]]. Tazza attica a [[figure rosse]] proveniente da [[Tarquinia]], (490 a.C. circa)]]\nAspetti religiosi.\nNell'[[antica Grecia]] la pederastia consisteva in un legame tra un uomo e un adolescente che avesse compiuto almeno i dodici anni di et\u00e0, cio\u00e8 dopo l'avvento della [[pubert\u00e0]]. Questo genere di coppia traeva la sua legittimazione da numerosi equivalenti simbolici o mitologici tra figure divine o eroiche; il [[mito]] greco fornisce decine di esempi in cui giovani uomini divengono amanti di divinit\u00e0 o semidei.\nL'episodio mitologico riguardante il ratto del bellissimo principe dei [[troiani (popolo)|troiani]], l'adolescente [[Ganimede (mitologia)|Ganimede]], \u00e8 stato da pi\u00f9 parti invocato come un precedente per il rapporto di copia a sfondo pederastico, come il poeta megarese [[Teognide]] afferma ad un amico: \"C'\u00e8 un certo piacere nell'amare un ragazzo (paidophilein), dal momento che una volta in realt\u00e0 anche il figlio di Crono (cio\u00e8, Zeus), re degli immortali, si innamor\u00f2 di Ganimede, lo afferr\u00f2, lo port\u00f2 via per condurlo nell'Olimpo e qui lo ha fatto diventare immortale, mantenendo cos\u00ec il bel fiore della sua giovinezza (paideia). Quindi, non essere stupito, Simonide, che anch'io sono stato rivelato come uno che \u00e8 affascinato dall'amore per un bel ragazzo\".\n[[File:Naples_Archaeology_Museum_(5914781576).jpg|thumb|Il dio [[Pan]] col suo giovane amato [[Dafni (mitologia)|Dafni]]. Copia del II secolo d.C. da un originale proveniente da [[Rodi]] del II secolo a.C., conservato [[museo archeologico di Napoli]].]]\nMa amori pederastici sono stati attribuiti praticamente a tutte le figure divine maschili del pantheon greco, da [[Zeus]] a [[Poseidone]], da [[Apollo]] a [[Dioniso]], da [[Ermes]] a [[Pan]], nonch\u00e9 a moltissimi eroi tra cui [[Orfeo]] ed [[Eracle]]; con l'eccezione di [[Ares]] quindi, tutti gli [[Olimpi]] hanno intrapreso questo tipo di relazione: questo fatto viene addotto dagli studiosi per dimostrare che i costumi specifici della paiderastia hanno tratto la loro origine da un qualche arcaico [[rito d'iniziazione]].\nAlcuni indizi hanno fatto supporre che il fenomeno si sia evoluto a partire dal [[rito di passaggio]] inerente alla cultura degli [[Indoeuropei]]. Dover, tuttavia, ritiene che questi miti sono solo versioni letterarie che esprimono o spiegano l'omosessualit\u00e0 \"manifesta\" della cultura arcaica greca, il carattere distintivo di essa rispetto ai contrastanti atteggiamenti presenti in altre societ\u00e0 come quele dell'[[antico Egitto]] o del [[regno d'Israele]].\nAspetti politici.\nTrasgressioni delle regole relative alla corretta espressione dell'omosessualit\u00e0 nei limiti della \"paiderastia\" potevano anche essere utilizzate per danneggiare la reputazione di un personaggio pubblico. Nel suo discorso \"[[Contro Timarco]]\" nel 346 a.C., l'oratore politico ateniese [[Eschine]] argomenta contro il proprio avversario Timarco, un politico di mezza et\u00e0 con esperienza, premettendo che i suoi diritti politici, a causa dell'aver trascorso l'adolescenza in qualit\u00e0 di ragazzo mantenuto di tutta una serie di uomini ricchi, andavano annullati immediatamente.\nEschine ha vinto la causa e gli \u00e8 stata data ragione, Timarco \u00e8 cos\u00ec condannato all'[[atimia]], la limitazione e/o perdita dei [[diritti civili]]. Eschine riconosce l'esistenza dei rapporti di corteggiamento con i bei ragazzi, le poesie erotiche che vengono spesso dedicato a questi giovani, oltre agli impicci e guai che potevano causare, ma sottolinea fermamente che nessuno di questi \u00e8 mai stato mediato dal denaro. Il motivo finanziario \u00e8 quindi inteso come essere una minaccia per lo status di diritto di un uomo nato libero.\nPer contro, come espresso bene in Pausania nel suo discorso al \"Simposio\" platonico, l'amore pederastico \u00e8 stato detto essere favorevole alla nascita della [[democrazia ateniese]] e quindi fosse una specie d'amore assai temuto dal [[tiranno]], questo perch\u00e9 il legame tra l'erastes e il suo eromenos era pi\u00f9 forte di quello richiedente obbedienza ad un sovrano dispotico.\n[[Ateneo di Naucrati]] afferma che \"Hieronymus l'aristotelico dice che l'amore con i ragazzi era di moda perch\u00e9 diverse tirannie erano state rovesciate dai giovani nel fiore degli anni, uniti in ci\u00f2 ai loro compagni in affettuosa e reciproca amicizia.\" Egli d\u00e0 come esempi di queste coppie pederastiche quella degli ateniesi [[Armodio e Aristogitone]], che sono stati accreditati (forse simbolicamente) con il rovesciamento dell'ultimo tiranno dell'[[antica Atene]] [[Ippia (tiranno)|Ippia]] e la seguente istituzione della democrazia, e anche Caritone e Melanippo all'epoca di [[Falaride]].\nAltri, come Aristotele, hanno affermato che i legislatori cretesi avessero incoraggiato la pederastia come mezzo di controllo della popolazione, indirizzando l'amore e il desiderio sessuale in canali non procreativi: \"il legislatore ha messo a punto numerose misure sagge per garantire il beneficio della moderazione a tavola e la segregazione delle donne, in modo che esse non potessero partorire molti bambini, a tal fine egli istitu\u00ec le relazioni sessuali tra maschi in forma di pederastia.\n[[File:Berlin_Painter_Ganymedes_Louvre_G175.jpg|thumb|left|[[Ganimede (mitologia)|Ganimede]] mentre gioca con un [[cerchio (gioco)]] e porta un galletto nella mano, dono simbolico di amore pederastico, presumibilmente da parte di [[Zeus]], che \u00e8 raffigurato nel dall'altra parte di questo [[cratere (vaso)|cratere]] attico a [[figure rosse]] (c. 500 a.C.)]]\nCaratteristiche regionali.\nPer quanto concerneva la pederastia greca si trattava, come gi\u00e0 \u00e8 stato sottolineato, di un modo riconosciuto di formazione delle \"\u00e9lite\" sociali, che traduceva la relazione maestro-allievo. I vocaboli indicanti l'uomo e il ragazzo potevano variare da una citt\u00e0 all'altra: per esempio \"[[Erast\u00e8s]]\" (\"amante\") e \"[[eromenos]]\" (\"amato\") nell'[[antica Atene]], \"eispnelas\" (\"ispiratore\") e \"aites\" (\"auditore\") a [[Sparta]]. Anche le modalit\u00e0 della relazione differivano a seconda delle citt\u00e0 e i rapporti sessuali potevano o meno essere permessi all'interno della relazione. Nelle relazioni erotiche notorie tra adulti e ragazzi, per non minare la dignit\u00e0 di questi ultimi appena diventati adulti, si assumeva che il contatto sessuale avvenisse soltanto tra le cosce, il cosiddetto [[sesso intercrurale]].\n[[File:Cretan hunters Louvre Br93.jpg|thumb|Arciere barbuto saluta un giovane cacciatore che porta un camoscio, un'offerta per Hermes Kedrit\u0113s. Bronzo sbalzato e cesellato, opere d'arte cretese, ca. 670-650 a.C. Dal Tempio di Hermes a Syme Viannou, Creta]]\nCreta.\nLa pratica della pederastia greca \u00e8 venuta improvvisamente alla ribalta verso la fine del periodo arcaico della storia greca: una placca d'[[ottone (lega)|ottone]] proveniente da [[Creta]] e databile al 650-625 a.C. rappresenta la pi\u00f9 antica raffigurazione conservatasi fino a noi concernente il costume pederastico. Tali testimonianze appaiono in tutta la Grecia nel corso del secolo seguente; le fonti letterarie la mostrano come consuetudine consolidata in molte citt\u00e0 a partire dal V scolo a.C..\nI Cretesi, un popolo Dorico descritto da [[Plutarco]], erano famosi per la loro moderazione e la forma conservatrice con cui conducevano la propria esistenza quotidiana. Praticavano un tipo arcaico di pederastia in cui l'erastes doveva ritualmente simulare il rapimento del ragazzo di loro scelta, con l'avviso preventivo al padre del giovinetto e dopo averne ricevuto il suo consenso; poi si dirigevano nei boschi al di fuori dei centri urbani per poter vivere da soli per un certo periodo di tempo.\nAlla fine andavano al tempio dedicato ad [[Ermes]] ed [[Afrodite]] situato nel [[monte Ditte]] e qui compivano un'offerta rituale costituita da una tavoletta con incisi i propri nomi e dal [[sacrificio]] di un animale alle due divinit\u00e0. Al suo ritorno a casa il ragazzo riceveva dei regali molto costosi: un equipaggiamento militare completo, un bue e un calice. A questo punto il ragazzo dichiarava se voleva continuare il rapporto, essendo soddisfatto di come era stato fin qui trattato, oppure concluderlo senza ulteriori sviluppi.\nL'usanza era molto radicata ed era considerata una vergogna per un ragazzo non riuscire ad ottenere un amante e ad esser da questi rapito. Secondo [[Strabone]] era propriamente l'aspetto virile e il valore le qualit\u00e0 che reciprocamente venivano maggiormente apprezzati, non il mero aspetto fisico.\nLa figura dell'[[Erast\u00e8s]] [[Promaco]] \u00e8 associata nella tradizione cretese a quella del suo [[eromenos]] di nome Leucocama (\"dai capelli luminosi\"), in un mito le cui vicende sono ambientate a [[Cnosso]]. La storia \u00e8 attestato unicamente nelle \"Narrationes\" (\u0394\u03b9\u03b7\u03b3\u03ae\u03c3\u03b5\u03b9\u03c2) di [[Conone (grammatico)|Conone di Atene]], andate perdute ma giunte a noi in forma di [[epitome]] molto dettagliatamente attraverso l'opera di [[Fozio I di Costantinopoli]]. Il cretese Promaco, innamorato del poco pi\u00f9 giovane Leucocama, si sottoponeva a prove durissime per riuscire a conquistarsene l'affetto; il ragazzo tuttavia ne proponeva all'amico sempre di nuove e per di pi\u00f9 negandosi ogni volta. Cos\u00ec, dopo aver recuperato con molte difficolt\u00e0 un prezioso elmo Promaco, al cospetto di Leucocama, lo offr\u00ec in dono ad un altro. Leucocama, indispettito dal gesto, allora si suicid\u00f2 trafiggendosi con una spada.\n[[File:Hyacinthus.jpg|thumb|left|L'eromenos Giacinto assieme al suo erastes, il dio Apollo (XVI secolo), di [[Jacopo Caraglio]].]]\nSparta.\n[[Sparta]], [[polis]] dorica, \u00e8 stata la prima citt\u00e0 a praticare la [[nudit\u00e0 atletica]] o ginnica delle [[gimnopedie]] ad esempio, ed una delle prime a formalizzare rigorosamente la pederastia come istituzione. Uno dei principali miti pederastici cittadini era quello che narrava la vicenda del principe spartano [[Giacinto (mitologia)|Giacinto]], uno dei giovinetti amati dal dio solare [[Apollo]], a cui venivano dedicate annualmente le solenni festivit\u00e0 dette [[Giacinzie]].\nQuesto tipo di rapporto era previsto e regolato dalle leggi, instaurate inizialmente attraverso il codice di [[Licurgo]]). L'uomo doveva preliminarmente guadagnarsi l'affetto e la simpatia del ragazzo, questo a differenza che a [[Creta]] o nell'[[antica Atene]], dove un tal consenso - sebbene considerato altamente preferibile - non era tuttavia necessariamente richiesto (almeno nei primi tempi). Era poi considerato in generale del tutto ovvio e normale per un uomo il sentirsi attratto emozionalmente da un ragazzo, se questi possedeva la [[kalokagathia]], cio\u00e8 le due caratteristiche della bellezza e del valore (essere \u03ba\u03b1\u03bb\u03cc\u03c2 \"kalos\", ossia \"bello\" e \u1f00\u03b3\u03b1\u03b8\u03cc\u03c2 \"agathos\", \"buono\", \"coraggioso\", \"onesto\": l'ideale della perfezione umana secondo i Greci, essere belli e al contempo anche buoni e valorosi.\nLa natura di questo tipo di relazione \u00e8 pacifico tra le fonti antiche. [[Senofonte]] tuttavia nella sua \"[[Costituzione di Sparta]]\" specifica per\u00f2 dicendo assai chiaramente che le abitudini e consuetudini spartane rendevano del tutto inadatta la vera e propria \"pederastia fisica\": un uomo poteva pertanto liberamente puntare a cercare un'amicizia idealizzata con un ragazzo, ma un autentico [[rapporto sessuale]] assieme a lui sarebbe stato considerato \"un abominio\" equivalente all'[[incesto]]\n[[Claudio Eliano]] nella \"Storia varia\" racconta che a Sparta per un uomo maturo il non avere un giovane come eromenos-prediletto era considerato un deficit di carattere, e si poteva anche esser puniti per questa mancanza, indicando poi quali erano le responsabilit\u00e0 dell'anziano nei confronti del giovane.\n[[File:Symposium2.jpg|thumb|Scena di [[simposio]].]]\nMegara.\nLa citt\u00e0 di [[Megara (Attica)|Megara]] in [[Attica]], coltiv\u00f2 lungo tutto il corso della propria storia buoni rapporti con Sparta, potrebbe quindi esserne stata culturalmente attratta tanto da emularne le pratiche pederastiche fin dal VII secolo a.C., quando si suppone che la pederastia rituale fosse stata oramai formalizzata in tutte le citt\u00e0 doriche.\nUna delle prime citt\u00e0 dopo Sparta ad assimilare l'usanza della nudit\u00e0 atletica, Megara fu la patria del corridore [[Orsippo]] che era famoso come l'esser stato il primo ad eseguire la sua gara di corsa nudo ai [[Giochi olimpici antichi]] e \"il primo di tutti i greci per essere incoronato vincitore nudo\".\nIn uno dei suoi maggiori poemi il cantore [[Teognide]], originario della [[polis]], descrive quanto \u00e8 bello stare ad osservare il proprio ragazzo nudo mentre si esercita durante le gare di atletica al [[ginnasio]], questo come preludio alla pederastia: \"Beato \u00e8 l'amante che va in palestra, e poi corre a casa a dormire tutto il giorno in compagnia di un bel ragazzo\".\n[[File:Pederastic courtship Louvre CA3096.jpg|thumb|left|Corteggiameno pederastico. 530-470 a.C.]]\nCalcide.\nLa citt\u00e0 di [[Calcide]] era nota per essere il pi\u00f9 grande centro della Grecia centrale in cui vigeva la pederastia istituzionalizzata, tanto che gli ateniesi scherzosamente usavano il verbo chalkidizein per indicare il [[sesso anale]]; affermarono anche che i cittadini di Calcide sostenevano che [[Ganimede (mitologia)|Ganimede]] fu in realt\u00e0 rapito da [[Zeus]] nella loro terra avendone designato l'ubicazione esatta chiamandola Harpagion-luogo del ratto\nSi diceva che in un primo momento la pederastia non sia stato molto ben accolta a Calcide; ma quando venuta a trovarsi in difficolt\u00e0 nella [[guerra lelantina]] combattuta contro i cittadini di [[Eretria]], messa alle strette chiese l'aiuto del valoroso guerriero Cle\u00f3maco; questo port\u00f2 con s\u00e9 il proprio er\u00f3menos. Alla fine i calcidesi, avendo altamente ammirato il comportamento coraggioso del giovane nel guidare la carica contro gli avversari e portarli alla vittoria a costo della sua stessa vita, eressero un monumento in suo onore nel centro dell'[[agor\u00e0]] e cominciarono da quel momento in poi ad onorare la pederastia.\n[[Aristotele]] attribu\u00ec una canzone popolare a questo evento: \"I vostri ragazzi di alto lignaggio dotati di grazia e coraggio. Inevitabilmente gli uomini coraggiosi parlarono anche della vostra bellezza al popolo della citt\u00e0 di Calcide, la cui forma d'amore prospera in stretta collaborazione col valore\"\n[[File:WallPaintingTomb Paestum Italy GreekColony sm.jpg|thumb|Coppie pederastiche ad un [[simposio]], come raffigurato in un [[affresco]] rinvenuto all'interno di una sepoltura nella colonia greca di [[Paestum]] in [[Magna Grecia]].]]\nAtene.\nAd [[Atene]] la pratica sembra aver subito un'evoluzione, trasformandosi da rituale aristocratico e guerriero rivolto alla formazione dei giovani, in uno meno rigoroso, maggiormente centrato sull'estetica e i sensi; questa differente modalit\u00e0 comport\u00f2 deviazioni, spesso criticate gi\u00e0 dagli autori antichi. Degli uomini potevano rivaleggiare in regali nel cercare di conquistarsi le attenzioni di un ragazzo e alcuni giovani ne approfittavano, accordando i propri favori al pi\u00f9 alto offerente.\nContro questa sorta di velata [[prostituzione maschile]] [[Platone]] si dimostr\u00f2 particolarmente critico, trovandosi a contestare per l'appunto prima le deviazioni di questa pratica da tempo istituzionalizzata (soprattutto nei dialoghi del \"[[Simposio (dialogo)|Simposio]]\" e di \"[[Fedro (dialogo)|Fedro]]\") e successivamente arrivando addirittura ad ipotizzarne l'abolizione nel testo delle \" [[Leggi (dialogo)|Leggi]]\".\nLa [[ceramica attica]] \u00e8 una fonte assai importante per gli studiosi moderni che tentano di comprendere l'istituzione della pederastia; l'et\u00e0 della giovinezza raffigurata \u00e8 stata variamente valutata all'incirca dai 12 ai 18 anni: anche un certo numero di leggi ateniesi affrontavano la questione del rapporto pederastico. Il diritto di norma proibiva solamente i rapporti omosessuali mercenari e quelli imposti con la violenza, ed entrambi con una pena pecuniaria.\n[[File:1065_-_Keramikos_Museum,_Alabastron_with_courtship_scene_-_Photo_by_Giovanni_Dall%27Orto,_Nov_12_2009.jpg|thumb|left|[[Alabastron]] a [[figure rosse]] con scena di corteggiamento pederastico.]]\nBeozia.\n[[Tebe (citt\u00e0 greca antica)|Tebe]], polis principale della [[Beozia]], era rinomata per la sua pratica pederastica, la cui tradizione viene sancita proprio dal [[mito di fondazione]] della citt\u00e0, per la precisione quello riguardante [[Laio]] - antenato mitico dei tebani e futuro padre di [[Edipo]] - il quale rapisce per poi usare violenza al giovane [[Crisippo (mitologia)|Crisippo]]. Un altro mito pederastico beota \u00e8 quello concernente il bel [[Narciso (mitologia)|Narciso]] amato ma non corrisposto dal poco pi\u00f9 grande [[Aminia]].\nSecondo [[Plutarco]] la pederastia tebana era stata istituita come dispositivo educativo rivolto ai ragazzi al fine di \"ammorbidirne, mentre erano ancora giovani e malleabili, la naturale ferocia caratteriale, oltre che temprarne i costumi\".\nIl celeberrimo [[battaglione sacro]] degli immortali era costituito da coppie di amanti, vedi a questo proposito l'[[omosessualit\u00e0 militare nell'antica Grecia]].\nOriente greco: Ionia ed Eolia.\nA differenza dei [[Dori]], dove un \"amante\" ha di solito un solo \"amato\", nelle regioni dell'Est (le colonie dell'[[Asia minore]] al di l\u00e0 del [[mare Egeo]]) un uomo poteva permettersi di avere diversi eromenoi nel corso della sua vita: da certi frammenti tratti dalle poesie di [[Alceo]], originario di [[Lesbo]], possiamo difatti intuire che in tali regioni l'erastes invitasse abitualmente il proprio eromenos nel luogo dove abitava per intrattenersi con lui, quantomeno per cenare assieme.\n[[File:Pederastic_gift_Louvre_G121.jpg|thumb|Un giovane con un leprotto, dono pederastico.]]\nEspressione creativa.\nL'influenza avuta dall'istituzione pederastica sulla letteratura e le arti in genere fu ampia, complessa e variegata.\nArti visive.\nLa [[pittura vascolare greca]] \u00e8 una delle fonti pi\u00f9 importanti per gli studiosi che cercano di capire gli atteggiamenti e le pratiche associate alla \"paiderastia\". Centinaia di scene pederastiche sono difatti raffigurate sulla [[ceramica attica]] a [[figure nere]]. Nel XX secolo, John Beazley ha classificato i cosiddetti vasi pederastici in tre peculiari tipologie:\nAlcuni regali tradizionalmente forniti agli eromenos diventano simboli che contribuiscono ad interpretare una determinata scena come pederastica; i regali animali - pi\u00f9 comunemente lepri e galli, ma anche cervi e felini - indicano il passatempo aristocratico per eccellenza, per l'appunto consistente nella [[caccia]], presentandola inoltre come metafora di ricerca sessuale.\nLa natura esplicita di alcune immagini ha portato, in particolare, ad accese discussioni sull'ipotesi fattuale che vuole l'eromenos prendere un piacere attivo nell'atto sessuale. Il giovane amato non viene mai per\u00f2, nelle immagini a nostra disposizione, presentato con un'[[erezione]]; il suo pene \"rimane flaccido, anche in circostanze in cui ci si aspetta che il pene di un adolescente sano risponda immediatamente, volenti o nolenti\".\nLo sfioramento e sottile carezza dei genitali del giovane \u00e8 una delle immagini pi\u00f9 comuni e ricorrenti delle scene di corteggiamento pederastico su vasi, un gesto indicato anche da [[Aristofane]] nella sua commedia intitolata \"[[Gli uccelli (Aristofane)|Gli Uccelli]]\" (linea 142). Certa [[ceramica greca]] infine mostra il partner pi\u00f9 giovane sessualmente reattivo, inducendo uno studioso a chiedersi: \"Cosa pu\u00f2 rappresentare il punto cardine di questo atto? Gli amanti infatti derivano certo piacere dal sentire e guardare la bellezza e la nudit\u00e0 del ragazzo, ma anche al sentirlo rispondere alla loro stimolazione manuale?\".\nLo studio cronologico delle pitture vascolari rivela anche una modifica estetica nella raffigurazione dell'eromenos. Nel VI secolo a.C. egli \u00e8 un giovane imberbe con i capelli lunghi, di altezza adulta e col fisico scolpito e gi\u00e0 abbastanza maturo, di solito presentato nudo. Come inizia il V secolo, invece egli \u00e8 diventato gi\u00e0 pi\u00f9 piccolo e leggero, minuto, \"a malapena pubescente,\" e spesso drappeggiato come lo sarebbe una ragazza; questo elemento delle scene di corteggiamento potrebbe indicare o inferire qualcosa circa il mutamento di abitudini sociali che si basavano sulla consuetudine pederastica.\n[[File:Pederastic_courtship_Louvre_F43.jpg|thumb|left|Scena pederastica]]\nPoesia.\nVi sono innumerevoli riferimenti pederastici nell'opera del poeta megarese Teognide, il cui destinatario \u00e8 un ragazzo chiamato Cyrnus (greco Kyrnos). Alcune parti del corpus teognideo non sono probabilmente originariamente attribuibili all'individuo proveniente da [[Megara (Attica)|Megara]], ma piuttosto rappresentano \"diverse generazioni di poesia sapienziale succedutesi a partire dal VI secolo a.C.\" La serie di versi \u00e8 costituita da \"precetti sociali, politici, etici trasmessi a Cyrnus come parte della sua formazione che lo deve condurre a diventare un buon cittadino adulto della classe aristocratica, cos\u00ec come doveva essere personalmente immaginato proprio da Teognide\".\nIl rapporto tra Teognide e Kyrnos sfugge ad una specifica categorizzazione. Anche se \u00e8 stato assunto come dato di fatto gi\u00e0 nell'antichit\u00e0 che Kyrnos fosse l'eromenos del poeta, le poesie che pi\u00f9 esplicitamente evocano una situazione di acceso [[erotismo]] non sarebbero rivolte a lui; la poesia sulle \"gioie e dolori\" della pederastia sembra pi\u00f9 adatta per la condivisione con un collega erastes, forse nella cornice del [[simposio]]: \"il rapporto, in ogni caso, rimane vago\". In generale, Teognide (e/o la tradizione che appare sotto il suo nome) tratta il rapporto pederastico come fortemente pedagogico.\nLe tradizioni poetiche della [[Ionia]] e dell'[[Eolide]] ci presentano poeti come [[Anacreonte]], [[Mimnermo]] e [[Alceo]], che hanno composto molte delle forme poetiche che dovevano diventare in seguito parte della tradizione continentale. [[Ibico]] proveniva invece dalla [[Magna Grecia]], ma ha anch'egli intrattenuto la corte di [[Policrate]], il [[tiranno]] dell'[[Samo (isola)|isola di Samo]], con versi pederastici. A differenza di Teognide per\u00f2, questi poeti ritraggono una versione di pederastia che \u00e8 pi\u00f9 eminentemente pedagogica, ma che invece sembra concentrata esclusivamente su questioni di amore e seduzione. [[Teocrito]], un poeta del [[periodo ellenistico]], descrive un concorso di baci per i giovani che ha avuto luogo presso la tomba di un certo Diocle, rinomati estimatori di questo tipo di amicizia; egli osserva che l'invocazione rivolta al bel Ganimede era in quest'occasione quantomai appropriata.\nMitologia.\n\"\"Muor giovane colui che \u00e8 caro agli D\u00e8i\" ([[Menandro]], framm. 11)\n[[File:Gan\u00edmedes (Jos\u00e9 \u00c1lvarez Cubero) MRABASF 01.jpg|thumb|left|Ganimede e l'Aquila. [[Jos\u00e9 \u00c1lvarez Cubero]] 1804]]\nI motivi associati all'amore pederastico all'interno dei miti greci sono innumerevoli, alcuni pi\u00f9 ricchi e maggiormente dettagliati di altri, ma tutti riferentesi a un tempo ideale non precedente all'inizio del I millennio a.C. Nel discorso di Pausania presentato nel [[Simposio (dialogo)|Simposio]] di [[Platone]] l'amore degli uomini per i giovani \u00e8 associato alla Dea [[Afrodite]] celeste-Urania.\nL'invenzione dell\"amore tutto al maschile\" \u00e8 attribuita, secondo una delle versioni del mito, a [[Tamiri]], figlio di una ninfa e poeta egli s'innamor\u00f2 del bell'adolescente [[Giacinto (mitologia)|Giacinto]]. Altri invece vogliono sia stato niente meno che il cantore [[Orfeo]], dopo la delusione provata nel non essere riuscito a salvare dalla morte la sua amatissima [[Euridice (ninfa)|Euridice]]: \"fu lui a introdurre l'usanza di amare i ragazzi\"\". Sbranato dalle donne di [[Tracia]] la sua testa fu infine sepolta a [[Lesbo]].\nCausa scatenante dell'amore di un dio nei confronti di un mortale \u00e8 sempre e solo la straordinaria bellezza dell'[[adolescenza]]: uno dei motivi principali \u00e8 quello del dono inizialmente ricevuto da un dio, che provoca per\u00f2 una rivalit\u00e0 da parte d'un amante terreno o di un'altra figura divina, con conseguente fine tragica del protagonista (solo la morte precoce permette difatti al ragazzo di mantener intatta per l'eternit\u00e0 la sua bellezza, ch\u00e9 altrimenti sarebbe fuggevole e vana).\nL'origine di tali miti \u00e8 per lo pi\u00f9 dorica e proveniente dalla regione geografica della [[Beozia]].\nMiti relativi all'amore tra un dio e un ragazzo mortale.\nIl giovane era figlio d'uno dei primi [[re di Troia]], [[Troo]]. Il sommo [[Zeus]] s'innamor\u00f2 perdutamente del ragazzo e trasformatosi per l'occasione in un'enorme Aquila lo and\u00f2 a rapire, mentre questi si trovava a caccia (o mentre stava andando a pascolare il gregge), sulle vette del [[monte Ida]]. Al bellissimo adolescente il padrone degli dei volle concedere l'immortalit\u00e0, facendolo nel contempo diventare il coppiere degli Dei dell'[[Olimpo (Grecia)|Olimpo]]. In compensazione per la perdita subita vennero dati al padre una pariglia di cavalli.\nGanimede venne successivamente identificato con la [[Aquario (costellazione)|costellazione dell'Aquario]], mentre l'aquila che lo rap\u00ec divenne l'omonima costellazione astrale dell'[[Aquila (costellazione)|Aquila]]. Una versione alternativa della storia vuole che fu il re dei Lidi [[Tantalo (mitologia)|Tantalo]] colui che effettivamente rap\u00ec il ragazzo.\n[[File:Apollo, Hyacinthus and Cyparis singing and playing by Alexander Ivanov.jpg|thumb|upright=1.7|Apollo, Giacinto e Ciparisso coinvolti in musica e canto. [[Aleksandr Andreevi\u010d Ivanov (pittore)]] 1834]]\nMentre si stavano esercitando nel [[lancio del disco]] il geloso Zefiro fece alzar il vento; il disco appena lanciato da Apollo mut\u00f2 bruscamente direzione finendo cos\u00ec col colpire a morte in mezzo alla fronte il bel ragazzo. Mentre esalava l'ultimo respiro tra le braccia del dio piangente e inconsolabile il sangue che sgorgava zampillante dalla ferita cadde a terra e l\u00ec sbocci\u00f2 subito un bellissimo fiore d'un colore blu intenso, il [[Hyacinthus]]. Il suo mito era uno dei principali celebrati a Sparta, le [[Giacinzie]].\nUn altro adolescente amato da Apollo \u00e8 stato [[Ciparisso]]: il ragazzo, durante una battuta di caccia, colp\u00ec accidentalmente col suo [[giavellotto]] il cervo che gli aveva donato il dio. Non riuscendo a superare la disgrazia occorsagli, il giovinetto si struggeva e consumava pian piano; a questo punto Apollo preso da grande pena per lui lo trasform\u00f2 in un albero, il [[cipresso]] dal cui tronco la [[resina vegetale|resina]] che sgorga \u00e8 simile a lacrime. Da allora questo \u00e8 l'albero che viene piantato nei pressi dei luoghi in cui sono sepolti i defunti.\nIl dio [[Eros]] produceva le frecce con cui poi colpiva i mortali che dovevano cadere innamorati con legno di cipresso. Secondo una versione latina successiva era innamorato di lui anche [[Silvano (divinit\u00e0)|Silvano]], il dio delle foreste.\nTra gli altri ragazzi amati da Apollo ci sono [[Imene (mitologia)|Imene]] e Branchus di Mileto, futuro sacerdote del dio stesso e fondatore di un suo [[oracolo]] a [[Didima]]; l'indovino [[Melampo (figlio di Amitaone)|Melampo]] e Forbant di Rodi. Vengono accennate anche brevi notizie riguardanti l'amore di Apollo nei confronti del re di [[Cipro]] Cinira, [[Orfeo]] e [[Troilo]], Amyclas figlio di [[Lacedemone (mitologia)|Lacedemone]] e fratello di [[Giacinto (mitologia)|Giacinto]] e Illo, figlio maggiore di [[Eracle]] e [[Deianira]].\nInfine per amore del re [[Admeto (mitologia)|Admeto]] Apollo accett\u00f2 di trascorrere ben 9 anni umani al suo servizio come pastore: in quest'ultimo caso sembra essere stato il dio stesso ad assumere il ruolo e la parte 'sottomessa' di [[eromenos]].\nIl caso Dioniso.\n[[File:Young Dionysos Altemps Inv60920 n1.jpg|thumb|left| Il giovane Dioniso incoronato da un tralcio di vite e in possesso di un [[Tirso (bastone)|tirso]] nella mano sinistra (oggi perduto) e un kantharos nella mano destra. Opere d'arte romana. Dal santuario sul Gianicolo.]]\nMiti relativi all'amore tra due eroi mortali.\nIla accompagn\u00f2 invece Eracle durante la spedizione degli [[Argonauti]], ma fin\u00ec con l'essere rapito dalle [[Ninfa (mitologia)|ninfe]] delle acque (Antonino liberale. Metamorfosi 26). Il suo culto era molto sentito in terra di [[Bitinia]].\nMentre stava compiendo la sua 8\u00b0 fatica invece il suo amato Abdero rimase per errore ucciso, divorato dalle cavalle che stavano cacciando: in suo onore e in perenne memoria fond\u00f2 la citt\u00e0 di [[Abdera (Tracia)|Abdera]].\n[[File:Pylades orestes.jpg|thumb|upright=1.8|Oreste e Pilade. [[Fran\u00e7ois Bouchot]]]]\nNella citt\u00e0 di Dima in [[Acaia (regione storica)|Acaia]] venne sacrificato l'ennesimo giovane amante dell'eroe di nome Sostrato (Pausania. Descrizione della Grecia VII 17, 8). Un altro amante prediletto di Eracle era l'argonauta Polifemo; alcuni infine presumono vi possa essere stata una segreta passione anche nei confronti di [[Euristeo]].\n[[File:Kiss_Briseis_Painter_Louvre_G278_full.jpg|thumb|left|Una [[kylix]] attica raffigurante il bacio tra un uomo adulto e un ragazzo (V secolo a.C.)]]\nFamose coppie pederastiche.\nDurante l'antichit\u00e0, nel [[mondo classico]] vi furono svariate relazioni pederastiche note tra uomini adulti e adolescenti: in alcuni di questi casi entrambi i membri della coppia divennero poi figure storiche di notevole importanza. Anche se tutti questi rapporti avevano per definizione una natura omoerotica, le persone coinvolte non si sono mai in alcun caso identificate come \"omosessuali\", in quanto la realt\u00e0 della pederastia era parte ordinaria del desiderio di ogni uomo adulto di quel tempo.\nLa natura delle relazioni poteva spaziare da quella pi\u00f9 apertamente sessuale a quella pi\u00f9 ideale che oggi definiremmo di [[amore platonico]], in conformit\u00e0 con le antiche norme etiche e filosofiche; sono incluse pertanto anche quelle relazioni in cui vi \u00e8 evidenza di una componente erotica, pur in assenza di rapporti sessuali veri e propri. Il nome posto per primo \u00e8 sempre quello riferito all'erastes; l'elenco \u00e8, per quanto possibile, ordinato cronologicamente.\nApprofondimenti ed opinioni moderne.\nI punti di vista etici tenuti nelle societ\u00e0 antiche, come quella ateniese, tebana, cretese, spartana e altre, sulla pratica della pederastia sono stati esplorati dagli studiosi solo a partire dalla fine del XIX secolo. Uno dei primi a farlo fu John Addington Symonds, che ha scritto il suo lavoro fondamentale \"A Problem in Greek Ethics\" nel 1873, ma dopo un'edizione di appena dieci copie distribuita privatamente nel 1883 solamente nel 1901 questo suo lavoro ha potuto essere pubblicato ufficialmente, in forma riveduta.\nEdward Carpenter ha poco dopo ampliato il campo di applicazione dello studio, con la sua opera del 1914 intitolata \"Intermediate Types among Primitive Folk\" . Il testo esamina le pratiche omoerotiche di tutti i tipi, non solo quelle pederastiche e spazia tra culture che abbracciano l'intero globo. In Germania l'opera fu continuata dal classicista Paul Brandt scrivendo con lo pseudonimo di Hans Licht, che ha pubblicato la sua \"Sexual Life in Ancient Greece\" nel 1932.\nIl corso pi\u00f9 accademico degli studi sull'antica Grecia ha per\u00f2 continuato ad omettere sistematicamente i riferimenti storicamente accertati della pratica diffusa di omosessualit\u00e0. Edward Morgan Forster nel proprio romanzo \"Maurice\" del 1914 fa riferimento alla moderna ambivalenza europea verso questo aspetto della cultura greca in una scena in cui un professore dell'universit\u00e0 di Cambridge, alla testa di un gruppo di studenti impegnati nel tradurre un antico testo greco, dice: \"Omettere il riferimento al vizio indicibile dei Greci\".\nPi\u00f9 tardi, ancora nel 1940 H. Mitchell ha scritto: Questo aspetto della morale greca \u00e8 un caso straordinario in cui, per il bene della nostra equanimit\u00e0, \u00e8 inutile farvi riferimenti troppo ravvicinati\" Questo stato di cose sarebbe perdurato fino al 1978 con la pubblicazione di \"L'omosessualit\u00e0 nella Grecia antica\" dell'accademico britannico Kenneth Dover; il suo libro affront\u00f2 talmente di petto il tema tanto che questo sarebbe stato da allora in poi ampiamente e quanto pi\u00f9 francamente possibile francamente discusso. Il lavoro di Dover ha innescato tutta una serie di dibattiti che ancora oggi continuano dopo pi\u00f9 di trentacinque anni.\nLo storico francese del XX secolo Michel Foucault ha dichiarato che la pederastia era \"problematizzata\" nella cultura greca, che era \"l'oggetto di una speciale - e particolarmente intensa - preoccupazione morale\" incentrata sul riferimento alla castit\u00e0 e moderazione dell'eromenos (il termine usato per il giovane che veniva \"amato\"). Una linea moderna di pensiero che porta da Dover a Foucault a Halperin sostiene che l'eromenos non avrebbe dovuto ricambiare l'amore e il desiderio dell'erastes e che il rapporto nella sua totalit\u00e0 era incentrato su un dominio sessuale del minore da parte del pi\u00f9 anziano, una politica di penetrazione ritenuta essere veritiera nei confronti dei rapporti tra i maschi adulti ateniesi \"con i loro inferiori sociali - ragazzi, donne e schiavi -. una teoria propugnata anche da Eva Keuls. In questa prospettiva, i rapporti sono caratterizzati e scomposti su un intrinseco differenziale di potere tra i partecipanti, tanto da poter essere definita econsiderata come sostanzialmente asimmetrica.\nAltri studiosi indicano le opere artistiche in genere, pittoriche su vasi, poesie e opere filosofiche, cos\u00ec come la discussione platonica riguardante Anteros, \"l'amore che torna/contraccambiato\" ognuno dei quali mostra tenerezza e desiderio e amore da parte del corrispondente eromenos il quale pare a tutti gli effetti rispondere attivamente a quelli dell'erastes. I critici di Dover e dei suoi seguaci sottolineano inoltre che essi hanno ignorano tutto il materiale che non andava a sostegno della loro interpretazione \"eccessivamente teorica\" di un rapporto emozionale tra i pi\u00f9 profondamente umani e che \"con chiarezza appare che un reciproco legame consensuale tra adulto e ragazzo si veniva a costituire\" e che pertanto si tratta di \"una fiaba moderna quella che vuole l'eromenos pi\u00f9 giovane non eccitato dalla relazione\".\nLa posizione di Halperin \u00e8 stata criticata come \"retorica persistentemente negativa e critica implicante l'idea di sfruttamento e di dominio, come le caratteristiche fondamentali dei modelli sessuali pre-moderni\", come una sfida polemica nei confronti dei \"principali apologeti gay assimilazionisti\" e un tentativo di \"demonizzare e spurgare dal movimento di liberazione omosessuale \"tutte le sessualit\u00e0 maschili non-ortodosse, in particolare quella che coinvolge liberamente adulti e adolescenti."}
{"id": "239718", "revid": "767487", "url": "https://it.wikipedia.org/wiki?curid=239718", "title": "L'eredit\u00e0 dello zio buonanima (film 1974)", "text": "L'eredit\u00e0 dello zio buonanima \u00e8 un film del 1974, diretto da Alfonso Brescia.\nIn realt\u00e0 il titolo originale del film \u00e8 Porgi l'altra...sberla!; nei titoli di testa del film il titolo compare completamente come \"Porgi l'altra... sberla! (L'eredit\u00e0 dello zio buonanima\"). Questo \u00e8 il remake del film: L'eredit\u00e0 dello zio buonanima di Amleto Palermi del 1934\nTrama.\nFranco Favazza \u00e8 il povero nipote di un ricco zio che muore donandogli una grande eredit\u00e0. Per\u00f2 Franco, dopo il funerale, deve vedersela con gli altri nipoti, e anche con i legali che hanno assistito il vecchio nel firmare il testamento. Infatti anche gli avvocati intendono approfittare della morte dell'uomo per ricavarne qualche guadagno. Quando tutto sta per finire in frantumi, improvvisamente Franco si accorge di un quadro dello zio che ha in casa sua, rendendosi conto che l'opera appartiene al famosissimo pittore Caravaggio. Vendendolo, i debiti che Franco aveva con degli strozzini vengono estinti, e con il resto dei soldi ricavati pu\u00f2 finalmente vivere sereno.\nProduzione.\nIn questo film fece il suo debutto il doppiatore siciliano Tonino Accolla."}
{"id": "239719", "revid": "438678", "url": "https://it.wikipedia.org/wiki?curid=239719", "title": "L'ereditiera (film 1914)", "text": "L'ereditiera \u00e8 un film muto italiano del 1914 diretto da Baldassarre Negroni."}
{"id": "239721", "revid": "599013", "url": "https://it.wikipedia.org/wiki?curid=239721", "title": "Valsugana", "text": "La Valsugana (\"Suganertal\" in tedesco; \"Valzegu\" in mocheno e \"Obarl\u00e5nt\" in cimbro) \u00e8 una valle del Trentino sud-orientale, confinante con le province di Vicenza e Belluno. Ha andamento ovest-est, segnato dallo scorrere del fiume Brenta.\nA sud \u00e8 delimitata dagli altopiani dei Sette Comuni, di Folgaria e di Lavarone, mentre a nord domina la catena del Lagorai; la sua estremit\u00e0 occidentale \u00e8 prossima alla citt\u00e0 di Trento e alla valle dell'Adige, mentre a est si incassa tra le montagne, restringendosi fra l'Altopiano di Asiago e il Monte Grappa e prendendo il nome di Canale di Brenta, e si apre poi nella Pianura padano-veneta nei pressi di Bassano del Grappa.\nGeografia.\nLa geografia della valle \u00e8 dominata dallo scorrere del fiume Brenta, che nasce dai laghi di Levico e di Caldonazzo, e prosegue in direzione est, per poi sfociare nel mare Adriatico. Importante \u00e8 anche il corso del torrente Fersina, che passando per Pergine Valsugana si getta poi nel fiume Adige nella citt\u00e0 di Trento. Il bacino del Brenta \u00e8 separato da quello del Fersina dalla sella di Pergine.\nDal punto di vista orografico, la vallata \u00e8 racchiusa da due catene montuose:\nTra le valli laterali della Valsugana si ricordano la Valle dei Mocheni, la Val di Sella, la Val Campelle e l'Altopiano del Tesino. La Bassa Valsugana, in particolare, \u00e8 zona carsica, ricca di antri e grotte, come quella dell'Ernesto a Grigno, del Calgeron, di Castel Tesino e dell'Orso a Castel Tesino e quella della Bigonda. A Levico Terme si produce l'acqua ferruginosa (acidula) ideale per curare le anemie.\nStoria.\nA Montesei di Serso nei pressi di Pergine \u00e8 stato scoperto un villaggio del V secolo a.C. appartenente ai Reti, antica popolazione stanziata nelle Alpi centro-orientali.\nAi tempi dell'Impero Romano, lungo la Valsugana transitava la strada \"Claudia Augusta Altinate\", un'importante via di comunicazione che collegava il porto sull'Adriatico di Altino con la citt\u00e0 tedesca di Augusta. Resti di questa strada si trovano:\nDurante il medioevo la zona fu dominata dai Longobardi del Ducato di Trento, dei quali sono state rinvenute alcune armi nella necropoli di Civezzano, e dai Franchi, per poi essere contesa dai conti del Tirolo e dal Principato vescovile di Trento. Tuttora presente la piccola comunit\u00e0 dei mocheni famosa per l'economia ambulante \"El Ziro\", per vendere \"batar\u00eca\" (utensili domestici) in cambio di pochi \"schei\" (soldi). Superato il Medioevo si insedia nella zona pi\u00f9 orientale il dominio della Repubblica di Venezia. Il ruolo strategico della Valsugana \u00e8 attestato dalla presenza di numerosi castelli, tra i quali sono giunti fino a noi in ottime condizioni: castel Pergine, castel Telvana e castel Ivano.\nDi quell'epoca sono rimaste nella tradizione popolare molte leggende e favole come quella del \"Salvanel\" abitante in una caverna sul doss Vivano nei pressi di Virago; attualmente \u00e8 utilizzato nel dialetto locale come sinonimo per indicare una capigliatura scomposta.\nIn epoca pi\u00f9 recente la Valsugana divent\u00f2 sede di numerose tensioni internazionali: con il Trentino sotto il dominio dell'Impero austro-ungarico e il Veneto ceduto all'Italia alla fine della terza guerra di indipendenza (1866), il nuovo confine tra i due Stati si attest\u00f2 all'inizio dell'abitato di Martincelli, una frazione di Grigno. Alla fine della Prima guerra mondiale (durante la quale la vallata fu sede di numerose battaglie), come tutta la provincia, anche la zona pass\u00f2 sotto il controllo italiano.\nA testimonianza dell'impatto della Grande Guerra sulla valle vi \u00e8 la presenza di numerosi forti militari: forte Vezzena, forte San Biagio, forte Tenna e forte Belvedere di Lavarone sono i pi\u00f9 famosi e i meglio conservati.\nToponimo.\nIl termine \"Valsugana\" deriva dal latino \"Vallis Ausuganea\", ovvero \"valle di Ausugum\", antico nome del paese di Borgo Valsugana.\nLingue e dialetti.\nI dialetti parlati nella Valsugana a sud-est di Novaledo sono di tipo veneto, riferibili al sottogruppo vicentino; mentre nell'alta Valsugana troviamo dialetti riferibili al gruppo \"trentino-centrale\" .\nInoltre, in Valsugana, \u00e8 presente l'isola linguistica germanica dei m\u00f2cheni, nella omonima Valle dei Mocheni, retaggio e testimonianza di una pi\u00f9 vasta e antica area locale di origine tedesca (risalente al medioevo) che comprendeva Roncegno Terme, Ronchi, Centa San Nicol\u00f2, Castagn\u00e8, l'altopiano di Pin\u00e8.\nTrasporti.\nLa Valsugana \u00e8 percorsa dalla strada statale 47, in buona parte a quattro corsie, che collega direttamente Bassano del Grappa (e da qui Vicenza e Padova) e Trento, passando per Borgo Valsugana, Levico Terme e Pergine Valsugana. Strade minori collegano la valle con la Valle di Fiemme (attraverso il Passo Manghen) e con gli altipiani sul versante meridionale.\nC'\u00e8 anche una linea ferroviaria che collega Trento con il Veneto centro-orientale (Bassano del Grappa, Padova e Venezia); nel tratto compreso tra Borgo Valsugana Est e Trento \u00e8 entrata in funzione una metropolitana di superficie, con corse molto frequenti.\nLungo la vallata si snoda anche una pista ciclabile, denominata ciclopista della Valsugana. Essa \u00e8 frutto dell'unione di diversi tratti di piste ciclabili comunali, permettendo attualmente di pedalare, lungo un'infrastruttura viaria dedicata, da Pergine Valsugana fino all'abitato di Primolano: da qui la pista ciclabile prosegue fino a Cismon del Grappa da dove continua, lungo la Valbrenta, fino alle porte di Bassano del Grappa.\nAmministrazione.\nDal punto di vista amministrativo, la Valsugana \u00e8 suddivisa in due Comunit\u00e0 di valle, gli enti che si posizionano tra i comuni e la provincia. Essi sono:"}
{"id": "239724", "revid": "767487", "url": "https://it.wikipedia.org/wiki?curid=239724", "title": "L'ereditiera (film 1949)", "text": "L'ereditiera (\"The Heiress\") \u00e8 un film del 1949 diretto da William Wyler.\n\u00c8 tratto dal dramma \"The Heiress\", scritto da Ruth Goetz e Augustus Goetz, i quali scrissero anche la sceneggiatura. Tale dramma fu ispirato dal romanzo \"Piazza Washington\" di Henry James del 1880 (una prima versione del dramma si intitolava come il romanzo di James)\nTrama.\nIl dottor Austin Sloper vive nel ricordo dell'amata moglie, morta anni addietro, e non nasconde di provare poca stima per l'unica figlia Caterina, una ragazza non bella e molto timida. Questa incontra a un ballo il bel Morris Townsend, un cacciatore di dote che inizia a corteggiarla. L'idillio \u00e8 favorito dalla sciocca e intrigante zia Lavinia Penniman. Il dottor Sloper indaga su Morris e, scoprendo che si tratta di uno squattrinato parassita, nega il proprio consenso al matrimonio; si mostra insensibile al dolore della figlia, e le dice che se sposasse Morris non le darebbe alcuna dote. Poi la convince a seguirlo in un viaggio in Europa. Al loro ritorno, Morris riprende a corteggiare Caterina, ma il dottor Sloper dice brutalmente alla figlia che \u00e8 una donna poco attraente e che Morris mira solo al suo denaro. Convinta della sincerit\u00e0 di Morris, Caterina decide di rinunciare alla dote e fuggire con lui, ma il giovane, quando viene a sapere che sposandola non otterrebbe l'eredit\u00e0 di famiglia, perde ogni interesse nei suoi confronti. Finge quindi di voler ancora fuggire con lei, ma non si presenta all'appuntamento. Dopo averlo atteso per ore, Caterina comprende che il padre aveva ragione a diffidare di Morris; ma se da un lato ora disprezza il suo falso corteggiatore, dall'altro non pu\u00f2 perdonare le parole offensive che il padre le rivolse. Anni dopo, quando il dottor Sloper muore, Morris si ripresenta da Caterina, dichiarando di essersi allontanato perch\u00e9 non avrebbe mai voluto che lei rinunciasse alla sua agiatezza a causa sua; ora, convinto che ormai nulla possa ostacolare i suoi piani, Morris chiede a Caterina di sposarlo. Caterina finge di accettare la proposta, ma quando Morris si presenta all'appuntamento, ella non apre la porta, lasciandolo fuori a bussare inutilmente.\nDistribuzione.\nLa prima assoluta avvenne a New York il 6 ottobre 1949; il film ebbe un'altra proiezione ufficiale a Los Angeles il 20 ottobre; venne quindi distribuito nelle sale cinematografiche americane dal 28 dicembre 1949. In Italia arriv\u00f2 al cinema dal 23 novembre 1950.\nPremi e riconoscimenti.\nNel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "239726", "revid": "767487", "url": "https://it.wikipedia.org/wiki?curid=239726", "title": "L'eroe della strada (film 1948)", "text": "L'eroe della strada \u00e8 un film del 1948, diretto dal regista Carlo Borghesio con musiche di Nino Rota.\nTrama.\nFelice Manetti \u00e8 un povero vagabondo di Torino che, a causa della sua ingenuit\u00e0, si trova spesso nei guai. \nViene processato per il furto di un organetto da strada e si salva solo grazie alla testimonianza a suo favore di Gaetano Salvatore, un altro vagabondo molto pi\u00f9 scaltro di lui.\nGaetano lo porta a mangiare alla mensa del Centro Assistenza e poi a dormire in una macchina parcheggiata in un garage notturno. Il giorno dopo Felice si risveglia mentre l'autista del Commendator Zanotti sta guidando la macchina nel traffico cittadino. Riesce a scendere, ma viene scambiato per il Commendator Zanotti da Giulietta Marchi, una povera ragazza madre, vedova, che vive in una baracca e vende sigarette di contrabbando. Felice si innamora di lei.\nFelice cerca di guadagnarsi qualcosa aiutando un agitatore politico a creare confusione, ma senza fortuna. Incontra di nuovo Gaetano, gli chiede e ottiene del denaro per comprare una culla a Luigino, il bimbo di Giulietta. Si accorda per pitturare sui muri disegni elettorali, ma ancora una volta fallisce.\nDopo aver incontrato Giulietta al parco, finisce a lavorare proprio nel calzaturificio del Commendator Zanotti. Istigato dagli operai si ribella inconsapevolemente al padrone e viene cacciato dalla fabbrica, diventando il paladino dei loro diritti. Resosi conto dell'errore si reca a casa del Commendatore dove arriva anche Giulietta che ha bisogno di denaro per comprare delle medicine per Luigino.\nGaetano lo convince ad andare con lui, travestiti da poliziotti, a sequestrare merce di contrabbando in una farmacia. Qui trovano le medicine necessarie a Luigino, ma mentre si allontana dal negozio Felice viene preso da una camionetta di veri poliziotti e portato a sedare una rivolta degli operai che stanno manifestando proprio contro il suo licenziamento. Ferito dai manifestanti viene portato in commissariato dove scoprono il travestimento e lo mettono in carcere.\nUscito di prigione, Felice si reca a visitare Giulietta ma scopre che il marito, creduto morto in guerra, \u00e8 tornato a casa. Pertanto se ne va con il vecchio organetto da strada che gli ha regalato Gaetano, ma visto che suona solo canzoni patriottiche anteguerra, \u00e8 costretto ad abbandonarlo e fuggire via. Monta sulla macchina di Gaetano, ma si accorge troppo tardi che la macchina \u00e8 rubata e la polizia li sta inseguendo."}
{"id": "239727", "revid": "438678", "url": "https://it.wikipedia.org/wiki?curid=239727", "title": "L'eroe della strada (film 1975)", "text": "L'eroe della strada (\"Hard Times\") \u00e8 un film del 1975, diretto dal regista Walter Hill.\nTrama.\nNell'America della grande depressione, il solitario Chaney si ritrova ad assistere ad un combattimento di pugilato clandestino organizzato da Speed in una cittadina di provincia. Convinto delle proprie possibilit\u00e0, Chaney nonostante non pi\u00f9 giovane, convince Speed a fargli da manager, organizzando per lui dei combattimenti. Il primo incontro viene facilmente vinto da Chaney, che stende il suo avversario con un solo pugno. Speed intuisce l'enorme potenziale economico del suo nuovo lottatore, e decide di portare il suo protetto a New Orleans per organizzargli una sfida con un pugile soprannominato \"Uovo sodo\", imbattuto campione della citt\u00e0. Chick Gandil per\u00f2 \u00e8 il manager del campione e chiede a Speed di mettere sul piatto almeno 3.000 dollari, altrimenti l'incontro non si far\u00e0. Per trovare la somma necessaria Speed chiede quindi un prestito di 1.000 dollari a degli strozzini, con i quali intende organizzare un incontro fra Chaney ed un pugile protetto da un altro organizzatore: Mr. Pettibon. L'incontro ancora una volta viene facilmente vinto da Chaney.\nFinalmente Speed, riesce ad organizzare l'incontro fra Chaney e Uovo sodo. Al match che viene svolto in una gabbia, assistono centinaia di persone, generando un notevole volume di scommesse. Uovo sodo intuisce subito che Chaney non \u00e8 un novellino, e tuttavia pur impegnandosi non riesce a mettere in difficolt\u00e0 lo sfidante. Chaney mette quindi al tappeto Uovo sodo, dimostrando di essergli di gran lunga superiore. Dopo l'euforia iniziale Speed sperpera tutta la parte della sua vincita ai dadi e con gli strozzini addosso, la sua situazione si fa critica. La vittoria di Chaney, ha fatto notizia, e ormai nessuno vuole sfidarlo, cos\u00ec l'unica speranza di Speed \u00e8 accettare una proposta di Gandil: 5.000 dollari, in cambio della met\u00e0 di Chaney. Il campione per\u00f2 non accetta, e Speed \u00e8 nei guai. Sequestrato dagli strozzini, Gandil tiene in scacco Speed: pagher\u00e0 i suoi debiti se Chaney accetter\u00e0 di combattere con un campione appena giunto da Chicago. Nonostante sia riluttante Chaney si rende conto che un suo rifiuto potrebbe costare la vita a Speed, e cos\u00ec si presenta all'incontro. Il campione di Chicago dimostra subito di essere veloce ed esperto, ma Chaney gli tiene testa sconfiggendo alla fine, anche quest'ultimo avversario. Con Speed finalmente fuori dai guai Chaney riprende il suo viaggio solitario."}
{"id": "239728", "revid": "767487", "url": "https://it.wikipedia.org/wiki?curid=239728", "title": "Letti gemelli (film 1929)", "text": "Letti gemelli (\"Twin Beds\") \u00e8 un film del 1929, diretto da Alfred Santell. La commedia \"Twin Beds\" da cui \u00e8 tratto il film, scritta da Salisbury Field e Margaret Mayo, fu un grande successo di Broadway dove rest\u00f2 in scena con oltre quattrocento repliche dopo il debutto al Fulton Theatre la sera del 14 agosto 1914.\nTrama.\nLa notte delle nozze, Danny lascia sola Elsie perch\u00e9, per lavoro, deve correre in teatro a seguire le prove, a causa dei capricci della star dello spettacolo, Monty Solari. Uscendo di casa, Danny lascia la porta aperta e Solari, il marito di Monty, che abita nello stesso edificio, si infila ubriaco in casa sua, scambiandola per la propria. Trova il pigiama di Danny, se lo mette e poi si infila nel letto gemello di Danny. Quando quest'ultimo torna a casa, scopre l'indesiderato ospite che dorme nel suo letto. La cosa viene per\u00f2 chiarita e i due novelli sposi partono subito per l'Europa, dove - da soli - potranno finalmente fare la loro luna di miele.\nProduzione.\nIl film fu prodotto dalla First National Pictures.\nDistribuzione.\nDistribuito dalla First National Pictures e dalla Warner Bros., il film - presentato da Richard A. Rowland - usc\u00ec nelle sale cinematografiche statunitensi il 14 luglio 1929 dopo essere stato presentato in prima New York il 13 luglio."}
{"id": "239729", "revid": "767487", "url": "https://it.wikipedia.org/wiki?curid=239729", "title": "Letti gemelli (film 1942)", "text": "Letti gemelli \u00e8 un film del 1942, diretto dal regista Tim Whelan."}
{"id": "239730", "revid": "767487", "url": "https://it.wikipedia.org/wiki?curid=239730", "title": "Liberazione (film 1920)", "text": "Liberazione \u00e8 un film muto italiano del 1920 diretto da Jacques Creusy."}
{"id": "239731", "revid": "767487", "url": "https://it.wikipedia.org/wiki?curid=239731", "title": "Liberazione (film 1930)", "text": "Liberazione (\"Guilty?\") \u00e8 un film del 1930, diretto da George B. Seitz. Dorothy Howell firm\u00f2 la sceneggiatura tratta da un suo soggetto originale intitolato \"Black Sheep\".\nTrama.\nCarolyn, dopo che suo padre, il senatore Polk, \u00e8 finito in carcere per corruzione, viene messa al bando dal gruppo dei suoi amici. Conosce Bob Lee, il figlio del giudice che ha condannato Polk, che si innamora di lei. Quando il senatore viene rilasciato dal carcere, Carolyn e Bob si fidanzano ma Lee, il giudice, non \u00e8 d'accordo e litiga furiosamente con Polk, minacciando di denunciarlo se Carolyn non rinuncer\u00e0 a Bob. La giovane accetta ma Polk, in preda al rimorso per essere causa dell'infelicit\u00e0 dalla figlia, si suicida con un insetticida. Tutti per\u00f2 credono a un omicidio del quale viene accusato proprio Bob che aveva comperato l'insetticida per Carolyn. Condannato a morte, Bob viene salvato in extremis da Carolyn che trova il biglietto d'addio di suo padre.\nProduzione.\nIl film fu prodotto dalla Columbia Pictures Corporation di Harry Cohn.\nDistribuzione.\nLa Columbia Pictures lo distribu\u00ec negli Stati Uniti il 3 marzo 1930 con il titolo originale \"Guilty?\". Nel Regno Unito, la distribuzione venne affidata alla Woolf &amp; Freedman Film Service che lo present\u00f2 alla stampa il 13 giugno a Londra, facendolo poi uscire in sala il 20 ottobre 1930.\nIl copyright del film, richiesto dalla Columbia Pictures Corp., fu registrato il 7 marzo 1930 con il numero LP1134."}
{"id": "239732", "revid": "120851167", "url": "https://it.wikipedia.org/wiki?curid=239732", "title": "Tutore (diritto)", "text": "Il tutore, in diritto \u00e8 il rappresentante legale di una persona che esercita una funzione di tutela, potendo essere, a seconda della legislazione, una persona fisica o una persona giuridica.\nIn Italia.\nIl giudice tutelare nomina tutore colui che ha esercitato per ultimo la responsabilit\u00e0 dei genitori. Se questa designazione manca o se si oppongono gravi motivi, sar\u00e0 scelta un'altra persona, preferibilmente fra i prossimi parenti (art. 348 cod.civ).\nIl tutore deve tenere una regolare contabilit\u00e0 della sua amministrazione e deve renderne conto ogni anno al giudice tutelare. Per abuso, negligenza, inettitudine, indegnit\u00e0, insolvenza, il tutore pu\u00f2 essere rimosso dall'ufficio (art. 384 cod.civ); inoltre dovr\u00e0 risarcire al minore i danni derivanti dalla cattiva amministrazione del patrimonio o da altre violazioni dei propri doveri. \nProvvedimenti di competenza.\nNel caso che la magistratura ritenga che un tutore sia inaffidabile pu\u00f2 prendere alcuni provvedimenti, come l'affidamento della prole, o comunque dei \"tutelati\", a un'altra persona, multe o anche la carcerazione nel caso che esso abbia sfruttato i suoi tutelati in maniera criminosa. \nAlcune legislazioni prevedono anche la libert\u00e0 vigilata e l'impedimento a tempo indeterminato di tutelare altre persone."}
{"id": "239733", "revid": "767487", "url": "https://it.wikipedia.org/wiki?curid=239733", "title": "L'idiota (film 1946)", "text": "L'idiota (\"L'idiot\") \u00e8 un film del 1946 diretto da Georges Lampin.\nSinossi.\nFilm basato sul romanzo \"The Idiot\" di F.M. Dostoyevsky. Il principe Miichkin ha 27 anni quando torna a Pietroburgo dopo aver trascorso diversi anni in un sanatorio in Svizzera per curare la sua epilessia. C'\u00e8 poi lo svolgimento della trama, il cui tema centrale risiede nella problematica dell'individuo puro e superiore, che finisce per essere per gli altri, in una societ\u00e0 cattiva e corrotta, un idiota. L'eroe del romanzo, dodicesimo umanista e epilettico Michkin, \u00e8 un misto di Cristo e Don Chisciotte, la cui intensa compassione scontra con la spietata abominazione di Rogojin e con la bellezza frenetica di Nastasya Filippovna. La sua bont\u00e0 e l'impatto della sua sincerit\u00e0 riveleranno tragicamente al lettore come in un mondo ossessionato dal denaro, dal potere e dalle conquiste, il sanatorio diventa l'unico posto per un santo."}
{"id": "239734", "revid": "767487", "url": "https://it.wikipedia.org/wiki?curid=239734", "title": "L'idiota (film 1951)", "text": " \u00e8 un film del 1951 diretto da Akira Kurosawa.\nIl soggetto \u00e8 basato sull'omonimo romanzo di Dostoevskij.\nIl regista sposta l'azione del romanzo dalla San Pietroburgo del 1800 al Giappone post-bellico; nel film Kameda (Masayuki Mori) e Akama (Toshir\u014d Mifune), interpreti del tema del \"doppio\", rappresentano i due volti della pazzia. Quella bonaria e solare del protagonista (My\u0161kin nel romanzo originale) e quella cupa e feroce del suo antagonista (Rogo\u017ein). I due si contendono l'affascinante Taeko (Nastas'ja in originale, interpretata da Setsuko Hara). Caino e Abele moderni, si divideranno l'amore e la morte della donna contesa per poi morire abbracciati in un gesto di estremo affetto.\nToshiro Mifune e Masayuki Mori erano gi\u00e0 stati protagonisti del precedente film di Kurosawa, \"Rashomon\", anche in quel film uno contro l'altro, divisi dalla presenza di una donna.\nTrama.\nKinji Kameda, finito per errore davanti ad un plotone di esecuzione, \u00e8 rimasto profondamente sconvolto da questa esperienza; in seguito al suo ricovero per una crisi epilettica si \u00e8 posto come unico obiettivo quello di aiutare il prossimo, diventando una persona buona ed onesta. Recatosi ad Hokkaid\u014d per far visita ad Ono, un suo parente, conosce Akama, un uomo violento e dalla condotta immorale, il quale gli racconta della sua passione per Taeko Nasu e della sua intenzione di farla sua sposa. Kameda, vedendone un ritratto, riconosce negli occhi della donna lo sguardo di una persona che ha sofferto molto in vita sua e se ne invaghisce. Taeko, amante del ricco Tohata e legata a lui sin dall'adolescenza, \u00e8 promessa sposa di Kayama e durante la festa che dovrebbe sancire il loro fidanzamento, rimane affascinata dalla bont\u00e0 d'animo di Kameda; su suo consiglio decide di mandare a monte le nozze ma allo stesso tempo rifiuta la proposta dell'uomo, troppo puro di cuore per potersi rovinare la vita legandosi ad una reietta come lei. La donna, sebbene innamorata di Kameda, decide cos\u00ec a malincuore di accettare la corte di Akama. Tempo dopo Kinji, dopo essersi trasferito a Tokyo, ritorna in citt\u00e0 ed inizia a frequentare Ayako, figlia di Ono; ma presto tra i due si insinuer\u00e0 l'ombra di Taeko, ancora innamorata di Kameda con cui ha avuto una fugace relazione. Nel corso di un drammatico confronto tra Taeko e Ayako, Kameda viene messo davanti alla scelta tra le due donne: sceglie Taeko, ma corre in soccorso di Ayako che era fuggita sconvolta nella neve. Taeko crolla a terra. Kameda torner\u00e0 da Akama a cercare Taeko, per scoprire che Akama conservava il cadavere di Taeko, che aveva accoltellato. Kameda capisce che Taeko era gi\u00e0 morta, stroncata da un'emorragia interna quando lui era andato via in soccorso di Ayako. Akama coinvolge Kameda nella sua follia e i due rivali, in un ultimo gesto di amore verso Taeko, veglieranno la sua salma tutta la notte, al gelo, per morire abbracciati l'un l'altro.\nProduzione.\nKurosawa realizz\u00f2 una prima versione del film di 4h30min, ma la casa di produzione, la Shochiku, lo costrinse a ridurlo almeno a 2h30min. Il film fu infine rimontato in una nuova versione di 2h45min.\nAccoglienza.\nCritica.\nIl film, a suo tempo, fu un grande insuccesso di pubblico e venne stroncato dalla critica giapponese; venne per\u00f2 rivalutato qualche anno dopo, grazie soprattutto alla vittoria di Rashomon al Festival di Venezia. Kurosawa, in merito a \"L'idiota\", disse: "}
{"id": "239737", "revid": "767487", "url": "https://it.wikipedia.org/wiki?curid=239737", "title": "L'imboscata (film 1939)", "text": "L'imboscata (\"Pi\u00e8ges\") \u00e8 un film del 1939, diretto da Robert Siodmak.\nEbbe un \"remake\": \"Lo sparviero di Londra\", diretto da Douglas Sirk (1947).\nTrama.\nUn serial killer uccide giovani ragazze che lavorano nei locali notturni attirandole con inserzioni negli annunci personali. Una giornalista collabora con la polizia nelle indagini, incontrando una serie di personaggi ora inquietanti ora squilibrati."}
{"id": "239738", "revid": "767487", "url": "https://it.wikipedia.org/wiki?curid=239738", "title": "L'imboscata (film 1950)", "text": "L'imboscata (\"Ambush\") \u00e8 un film del 1950 diretto da Sam Wood.\nTrama.\nUna guida indiana, di scorta ad una carovana che attraversa l'Arizona con il pericolo degli Apache, si comporta da prode e conquista il cuore della \"bella dal viso pallido\"."}
{"id": "239739", "revid": "767487", "url": "https://it.wikipedia.org/wiki?curid=239739", "title": "L'immortale (film 1921)", "text": "L'immortale \u00e8 un film del 1921 diretto da Guido Parish."}
{"id": "239740", "revid": "438678", "url": "https://it.wikipedia.org/wiki?curid=239740", "title": "L'immortale (film 1963)", "text": "L'immortale \u00e8 un film del 1963, diretto da Alain Robbe-Grillet.\nTrama.\nUn uomo malinconico incontra una donna incantevole e discreta che potrebbe essere la chiave di una cerchia cospiratrice la cui attivit\u00e0 riguarda la scomparsa di donne per essere sfruttate come prostitute. Dopo diversi giorni della loro appassionante relazione la donna scompare. L'uomo non \u00e8 in grado di rintracciarla quando le persone autoctone del luogo fanno finta di non ricordare di codesta donna. Ad un tratto riesce a trovarla e prima che ella possa spiegare il motivo della sua scomparsa viene uccisa in un incidente automobilistico mentre lui era suo passeggero."}
{"id": "239742", "revid": "767487", "url": "https://it.wikipedia.org/wiki?curid=239742", "title": "L'impareggiabile Godfrey (film 1936)", "text": "\"L'impareggiabile Godfrey (My Man Godfrey)\" \u00e8 un film del 1936 diretto da Gregory La Cava.\nNel 1999 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nAnalisi.\n\u00c8 ispirato al romanzo \"1101 Park Avenue\" scritto nel 1935 da Eric Hatch. Nel 1957 ne venne realizzato un remake dallo stesso titolo, \"L'impareggiabile Godfrey\", per la regia di Henry Koster.\nTrama.\nDurante una caccia al tesoro, un gruppo di ricchi fannulloni capita in un accampamento di barboni: la giovane e sconsiderata Irene Bullock riesce a portare via con s\u00e9 Godfrey, uno dei clochard, pensando di servirsene per poter vincere la gara. Grazie alla vittoria, ella pu\u00f2 finalmente sentirsi superiore alla sua arrogante e presuntuosa sorella maggiore Cornelia che, forte della sua bellezza e della sua ricchezza, pretende che tutto le sia dovuto e che tutti debbano riverirla.\nIl solo Godfrey sembra non temere Cornelia e si dimostra in grado di tenerle testa. Irene ne \u00e8 deliziata e trova nell'uomo una protezione contro le angherie psicologiche della sorella. Al tempo stesso assume il ruolo di \"protettrice\" del barbone, lo toglie dalla strada e gli trova un'occupazione come maggiordomo presso la sua famiglia. Godfrey stupisce i Bullock con il suo modo di fare, si dimostra per nulla intimidito dai componenti della ricca famiglia e addirittura trova per ognuno una soluzione ai loro problemi, veri o immaginari che siano.\nIl nuovo maggiordomo, in effetti, non \u00e8 un vero barbone: \u00e8 una vittima del crollo di Wall Street, appartiene a un'ottima famiglia, possiede un'eccellente educazione e vanta conoscenze altolocate. Ormai senza un soldo, \u00e8 per\u00f2 stato costretto a vivere sotto i ponti, insieme a tanti altri disgraziati. L'occasione offertagli da Irene gli ha consentito di riacquistare dignit\u00e0 e nello stesso tempo di metter un poco di ordine nell'eccentrica famiglia in cui \u00e8 stato accolto come maggiordomo. Le due ragazze di casa finiscono per innamorarsi entrambe di lui: Godfrey dimostra di preferire Irene e ci\u00f2 fa infuriare la gelosa e vendicativa Cornelia, che giunge ad accusare l'uomo di furto, nascondendo una collana sotto il suo letto.\nGodfrey riesce per\u00f2 a trovare il gioiello prima dell'arrivo della polizia, lo toglie dal nascondiglio e poi lo impegna. Con il ricavato inizia a giocare in Borsa, al ribasso, e si dimostra abilissimo, tanto da accumulare rapidamente una fortuna, mentre nello stesso tempo il suo datore di lavoro Bullock - il padre delle due ragazze - va incontro a una serie di rovesci finanziari, fino a rimanerne rovinato. Coi proventi del denaro che ha guadagnato, Godfrey compra tutte le azioni di Bullock e gliele restituisce insieme alla collana, raccontando alla sbigottita e interdetta famiglia di come sia giunto a quel risultato. Quindi si licenzia e, con il denaro che gli \u00e8 rimasto, fonda uno stabilimento dove assume tutti i poveracci che ha incontrato durante il periodo della sua vita trascorso da nullatenente. Il giorno dell'inaugurazione, Irene lo raggiunge e, in presenza del sindaco, i due possono finalmente sposarsi.\nCritica.\nI personaggi delle commedie di La Cava sono astratti ed egocentrici, matti da legare compressi tra il mondo reale e uno tutto ideale e irraggiungibile, lunatici ispirati da un costante desiderio di fuga, belli, ricchi e viziati che cercano un compagno nelle stanze della servit\u00f9, che credono ciecamente all'amore come risarcimento delle aspirazioni frustrate. Regina e simbolo di questa galleria di vizi e virt\u00f9 \u00e8 Irene Bullock, ovvero Carole Lombard, l'attrice che meglio rappresent\u00f2 lo spirito leggermente anarchico della commedia sofisticata degli anni Trenta e che, grazie a Gregory La Cava, port\u00f2 al trionfo l'eroina scervellata di \"My Man Godfrey\"\u00bb.\nQuesto \u00e8 il primo film dove Carole Lombard appare col suo nuovo volto dopo un incidente d'auto che l'aveva sfigurata con schegge di cristallo. \u00abFurono giorni di ansia. Ma un chirurgo dalle mani miracolose salv\u00f2 completamente il volto dell'attrice. (...) L'arte modific\u00f2 la natura. Le guance pienotte che facevano scuotere la testa agli industriali davanti alle pretese dell'attrice, sparirono, il viso smagrito acquist\u00f2 un'intensit\u00e0 che prima non aveva. Carole ebbe cos\u00ec il suo vero trionfo, quel volto che divent\u00f2 improvvisamente, dopo il trionfo accanto all'ex marito William Powell nell\"Impareggiabile Godfried\", un volto celebre, che otteneva il consenso degli spettatori di tutto il mondo. Allora avvenne il matrimonio con Clark Gable, un matrimonio felice, rotto soltanto dall'intenso lavoro\u00bb.\nDistribuzione.\nIl film fu distribuito dall'Universal Pictures, presentato in prima il 6 settembre. Usc\u00ec poi nelle sale statunitensi il 17 settembre 1936.\nRiconoscimenti.\nPremi Oscar 1937:\nRemake.\nNel 1957 venne realizzato un remake, film omonimo diretto da Henry Koster con attori principali June Allyson, David Niven, Jessie Royce Landis, Robert Keith, Eva Gabor."}
{"id": "239743", "revid": "767487", "url": "https://it.wikipedia.org/wiki?curid=239743", "title": "L'impareggiabile Godfrey (film 1957)", "text": "L'impareggiabile Godfrey (\"My man Godfrey\") \u00e8 un film del 1957 diretto da Henry Koster.\nAnalisi.\n\u00c8 ispirato al romanzo del 1935 \"Park Avenue\" di Eric Hatch che scrisse anche la sceneggiatura ed \u00e8 il remake del film omonimo diretto da Gregory La Cava nel 1936.\nTrama.\nIn un'eccentrica famiglia di nuovi ricchi, i Bullock, una delle figlie, Irene, si porta a casa Godfrey Smith, un poveraccio che la ragazza vuole aiutare dandogli un lavoro. Gli fanno fare il maggiordomo e Godfrey si rivela ben presto indispensabile per tutti gli appartenenti alla famiglia, fino a salvarli perfino dalla rovina finanziaria. Scopriranno poi che Godfrey non \u00e8 quello che hanno sempre creduto ma che appartiene a una distinta famiglia della buona societ\u00e0.\nDistribuzione.\nIl film usc\u00ec in prima a New York l'11 ottobre 1957, distribuito dalla Universal. \nIn Italia usc\u00ec nelle sale il 22 maggio 1958.\nRiconoscimenti.\nDavid Niven fu candidato ai Golden Globe 1958 come miglior attore."}
{"id": "239744", "revid": "438678", "url": "https://it.wikipedia.org/wiki?curid=239744", "title": "L'impero del sole (film 1955)", "text": "L'impero del sole \u00e8 un film del 1955 diretto da Enrico Gras, Mario Craveri e Giorgio Moser.\nTrama.\nStrutturato come un documentario, il film descrive diverse parti del Per\u00f9 e si sofferma su usi e costumi delle popolazioni che le abitano, discendenti di quelle che popolavano l'impero degli Incas.\nDistribuzione.\nIl film \u00e8 uscito nei cinema nel febbraio 1956."}
{"id": "239745", "revid": "438678", "url": "https://it.wikipedia.org/wiki?curid=239745", "title": "L'impero del sole (film 1987)", "text": "L'impero del sole (\"Empire of the Sun\") \u00e8 un film del 1987 diretto da Steven Spielberg, tratto dall'omonimo romanzo, parzialmente autobiografico, di James Graham Ballard del 1984.\nTrama.\nJamie Graham, detto Jim, figlio di inglesi benestanti trapiantati a Shanghai, vive in una casa lussuosa alla periferia della citt\u00e0 con la sua famiglia. Ama giocare a bridge, canta nel coro della chiesa e ha una grandissima passione per gli aeroplani.\nNel 1937 l'esercito giapponese invade la Repubblica di Cina e Shanghai, ma la parte della citt\u00e0 abitata dagli occidentali viene occupata solamente nel dicembre del 1941, e Jamie e la sua famiglia sono costretti a lasciare la loro casa. Durante il grande sfollamento, nel tentativo di recuperare un modellino di aereo cadutogli per terra, Jamie lascia la mano della madre e si perde tra la folla. Tornato a casa, attender\u00e0 invano il ritorno dei suoi genitori.\nQuando il cibo in casa finisce, decide di addentrarsi in citt\u00e0, dove si imbatte in Basie, ladruncolo americano cinico e poco affidabile. Jamie decide di affidarsi a lui e Basie si approfitta dell'ingenuit\u00e0 del ragazzo. In un primo momento cerca di venderlo, ma non ci riesce. Jamie capisce che sta per essere abbandonato per la sua inutilit\u00e0 e, per evitare di restare nuovamente da solo, spiega a Basie che nel quartiere dove viveva prima \u00e8 possibile trovare oggetti e denaro all'interno delle case abbandonate, compresa la sua. Si dirigono cos\u00ec nella sua vecchia villa, dove vengono accolti da alcuni giapponesi che si sono insediati nell'edificio. Gli uomini picchiano Basie davanti al bambino terrorizzato e poi li internano in un campo di concentramento, dove sono stipati altri cittadini inglesi ed americani.\nAlcuni dei prigionieri vengono spostati in un altro campo; tra questi anche Basie e Jamie. Il bambino, inizialmente, non viene scelto per il trasferimento, ma la sua intraprendenza e la conoscenza della strada da seguire gli valgono un posto sul furgone. In questo nuovo campo si rende utile barattando oggetti e servizi (come il lavaggio della biancheria) in cambio di cibo, riuscendo a soddisfare un po' tutte le richieste, anche quelle dei militari giapponesi. Continua a frequentare e rispettare Basie, che nel campo ha il ruolo di capo della sua baracca e, grazie al bambino, riesce a recuperare piccoli oggetti che gli consentiranno poi di realizzare un piano di fuga. Tra le persone che Jamie aiuta c'\u00e8 il medico del campo, che gli impartisce anche lezioni di latino e con il quale discute spesso sulla guerra e sulla vita. Dopo tre anni le sorti del conflitto si capovolgono: gli americani avanzano ed il campo viene pesantemente bombardato. I prigionieri vengono trasferiti verso il nord. Dopo una lunga marcia vengono fatti sostare presso uno stadio dismesso, in cui sono presenti auto, mobili e oggetti sottratti alle ville degli inglesi. Dopo qualche tempo i giapponesi cercano di far proseguire i superstiti, ma Jamie decide di non lasciare sola la signora Victor, la donna con la quale divideva la baracca, che, ormai allo stremo delle forze, morir\u00e0 durante la notte.\nAll'alba, Jamie veglia il cadavere della donna e assiste al lampo causato dallo sgancio della bomba atomica. Ingenuamente, crede che quella luce sia lo spirito della signora Victor che sale nel cielo. Rimasto solo, ritorna al campo dove ha vissuto per tre anni. Gli americani lasciano andare alcuni paracadute con i viveri e il ragazzino finalmente ha di che sfamarsi. Intanto la radio annuncia l'esplosione atomica su Hiroshima e Nagasaki e la resa dell'Impero giapponese. Al campo capita anche Basie, che cerca di portarlo via con s\u00e9, ma Jamie decide di restare. Dopo qualche giorno un gruppo di soldati americani finalmente lo trova; viene trasferito in un orfanotrofio e unito al gruppo di ragazzini che, come lui, hanno smarrito i genitori.\nUn pomeriggio, un gruppo di adulti entra nella struttura in cerca dei loro bambini: tra loro anche i genitori di Jamie, che non si accorgono subito della presenza del loro figlio, pesantemente cambiato dai tre anni trascorsi in prigionia. Jamie stesso, quando la madre lo chiama, stenta a riconoscerla a causa dei suoi ricordi ormai quasi del tutto sfumati. Finalmente, dopo averla osservata bene, la riconosce e la famiglia si riunisce finalmente felice.\nPersonaggi e interpreti.\nStiller prese spunto da questo personaggio per la realizzazione del film del 2008 \"Tropic Thunder\".\nCameo.\nNella scena del ballo in maschera, l'uomo che apre la porta accogliendo gli invitati vestito da babbo natale \u00e8 l'autore del libro James Graham Ballard.\nLa voce narrante del backstage del film \u00e8 di Martin Sheen.\nProduzione.\nLa Warner Bros. acquist\u00f2 i diritti del romanzo di J.G.Ballard prevedendo in un primo momento Harold Becker come regista. La produzione fu affidata a Robert Shapiro. Dopo la rinuncia di Becker, venne preso in considerazione David Lean al suo posto e si aggiunse Steven Spielberg alla produzione. Successivamente anche Lean, ritenendo la sceneggiatura troppo simile ad un diario, decise di lasciare la regia proprio a Spielberg, che consider\u00f2 di dirigere il film quando lesse per la prima volta il romanzo. Il regista si affid\u00f2 a Menno Meyjes per riscrivere poi la sceneggiatura.\nRiprese.\nIl film fu girato negli interni negli studi britannici Elstree Studios. Le riprese esterne furono effettuate tra Shanghai, Spagna e Inghilterra. La produzione cerc\u00f2 in tutta l'Asia luoghi che potessero assomigliare alla Shanghai del 1941, senza successo. Entrarono quindi in trattative per la location con la Shanghai Film Studios e la China Film Co-Production Corporation nel 1985. Dopo un anno di negoziati, fu concesso un permesso di tre settimane per effettuare le riprese agli inizi di marzo del 1987. Dal 1940 \"L'impero del sole\" fu il primo film americano ad essere girato in Cina. In questa occasione le autorit\u00e0 cinesi hanno permesso di modificare le segnalazioni stradali e di chiudere alcuni tratti della citt\u00e0.\nPer le comparse locali furono utilizzate pi\u00f9 di 5000 persone, alcune abbastanza anziane da ricordare la vera occupazione giapponese avvenuta quarant'anni prima. Per il ruolo di alcuni soldati furono ingaggiati veri militari appartenenti alla Forza Aerea della Cina. Furono inoltre utilizzati veicoli e aeroplani d'epoca. La scena del bombardamento atomico di Nagasaki venne realizzata con effetti speciali computerizzati, mentre per le immagini dei combattimenti degli aerei Mitsubishi A6M e P-51 Mustang furono usati modellini in scala 1:6 radiocomandati. La Industrial Light &amp; Magic si occup\u00f2 degli effetti speciali.\nBale fu raccomandato come potenziale protagonista dall'allora moglie di Spielberg Amy Irving, che lavor\u00f2 con lui ad uno sceneggiato televisivo nel 1986 intitolato \"Anastasia - Il mistero di Anna\". Al provino per il ruolo di Jamie si presentarono bambini. Per questo ruolo, Bale vinse il Young Artist Awards e la National Board of Review of Motion Pictures istitu\u00ec un premio speciale per la migliore interpretazione giovanile appositamente per lui. La stampa si interess\u00f2 molto a Bale e questa attenzione lo stress\u00f2 al punto da fargli decidere di smettere di recitare. Durante le riprese del film Spielberg consider\u00f2 la recitazione del piccolo Bale tanto apprezzabile da indicarlo come \"la controfigura di Steve McQueen\"\nLocation.\nLe altre location furono l'Andalusia e per l'Inghilterra Knutsford, sita nella contea del Cheshire, e Sunningdale, situata nella Royal Borough of Windsor and Maidenhead e Berkshire.\nColonna sonora.\nLa colonna sonora del film, intitolata \"\", fu affidata al compositore John Williams, che nel 1988 vinse il premio BAFTA alla migliore colonna sonora, questi fu anche candidato all'Oscar, ai Golden Globe e ai Grammy Award. Durante il film viene cantato il brano \"Suo G\u00e2n\", una tradizionale ninna nanna in lingua gallese scritta da un compositore anonimo. Durante la performance iniziale nel coro, Christian Bale viene doppiato da James Rainbird e dal coro \"Ambrosian Junior Choir\", diretti da John McCarthy. La colonna sonora \u00e8 stata pubblicata sotto etichetta Warner Bros.\nTracce.\nDi seguito le tracce:\nAccoglienza.\nIncassi.\nIl film \u00e8 uscito in una versione limitata l'11 dicembre 1987, prima di essere distribuito in versione integrale il 25 dicembre dello stesso anno. Incass\u00f2 in patria e accumul\u00f2 nel resto del mondo un totale di . Il budget di produzione \u00e8 stato di ."}
{"id": "239746", "revid": "647919", "url": "https://it.wikipedia.org/wiki?curid=239746", "title": "Ordine dei Cavalieri Teutonici", "text": ""}
{"id": "239747", "revid": "767487", "url": "https://it.wikipedia.org/wiki?curid=239747", "title": "L'imprevisto (film 1934)", "text": "L'imprevisto (\"Hi, Nellie! \") \u00e8 un film del 1934, diretto da Mervyn LeRoy.\nTrama.\nBrad, direttore editoriale di un quotidiano, rifiuta di pubblicare in prima pagina la storia della scomparsa dell'avvocato Frank J. Canfield, sospettato di essere fuggito con una grossa somma, perch\u00e9 non ci sono prove della sua supposta disonest\u00e0. Quando per\u00f2 tutti gli altri giornali escono con lo scoop, Graham, il proprietario del giornale, rimprovera Brad e, non potendo licenziarlo, gli toglie il suo incarico, affidandogli la rubrica dei cuori solitari. La notizia rende felice Krale Gerry, una brava reporter confinata in precedenza anche lei alla rubrica per punizione. Furibondo, Brad per\u00f2 non pu\u00f2 far altro che indagare di nascosto su Canfield aiutato da Shammy, un suo collega. Provocato da Gerry, Brad si mette d'impegno nella conduzione della rubrica, diventando alla fine estremamente popolare.\nAl giornale, un giorno arriva Rosa Marinello che chiede di parlare con Nellie Nelson, ovvero con il responsabile della rubrica. Vuole che l'aiuti a convincere suo padre ad acconsentire al suo matrimonio con un giovane che il padre non approva. Venendo a sapere che Canfield \u00e8 stato visto nello stesso edificio dove vive Rosa, Brad decide di andare a investigare. Lui e Shammy scoprono che Canfield \u00e8 morto, ucciso da un suo rivale, e che il corpo \u00e8 stato sepolto dal gangster Marinello e da Beau Brownell. Dopo aver convinto Brownell a spostare il cadavere, Brad riesce ad ottenere una foto con la quale si precipita al giornale. Il nome di Canfield viene riabilitato, Brownell viene processato e Brad riottiene - dopo il suo scoop - il posto di direttore.\nProduzione.\nIl film fu prodotto dalla Warner Bros. (come The Vitaphone Corporation), prendendo spunto per la sceneggiatura da una storia di Roy Chanslor.\nAltre versioni.\nLa Warner us\u00f2 la storia di Roy Chanslor in altri tre film: nel 1937, per \"Love Is on the Air\", nel 1942, per \"You Can't Escape Forever\" e, nel 1949, per \"The House Across the Street\".\nDistribuzione.\nIl copyright del film, richiesto dalla Warner Bros. Pictures, Inc., fu registrato il 24 gennaio 1934 con il numero LP4431. Venne distribuito negli Stati Uniti il 20 gennaio 1934. A Londra, fu presentato nel febbraio di quell'anno, uscendo poi nelle sale britanniche il 13 agosto."}
{"id": "239748", "revid": "1566286", "url": "https://it.wikipedia.org/wiki?curid=239748", "title": "L'imprevisto (film 1940)", "text": "L'imprevisto \u00e8 un film del 1940 diretto da Giorgio Simonelli."}
{"id": "239749", "revid": "438678", "url": "https://it.wikipedia.org/wiki?curid=239749", "title": "L'imprevisto (film 1961)", "text": "L'imprevisto \u00e8 un film del 1961 diretto da Alberto Lattuada."}
{"id": "239750", "revid": "438678", "url": "https://it.wikipedia.org/wiki?curid=239750", "title": "L'inafferrabile (film 1928)", "text": "L'inafferrabile (\"Spione\") \u00e8 un film muto del 1928 diretto da Fritz Lang.\nIl film \u00e8 stato restaurato al Museo del cinema di Monaco nel 1977 e riportato alla sua lunghezza originale dalla Fondazione Friedrich Wilhelm Murnau nel 2003 e nel 2004. Non ci sono negativi originali sopravvissuti, ma una copia di alta qualit\u00e0 \u00e8 conservata al Filmovy N\u00e1rodni Archivio di Praga.\nTrama.\nHaghi, direttore di una banca e personaggio apparentemente rispettabile, in realt\u00e0 \u00e8 il capo di un'organizzazione di spionaggio attiva a livello internazionale, specializzata in estorsioni e in traffico di informazioni rubate. Egli appare su una sedia a rotelle ed \u00e8 accudito da una premurosa e fedele infermiera sordomuta. Le spie eseguono i suoi ordini e commettono crimini in tutti i paesi in cui sono inviate. Affascinato dalla misteriosa bellezza di una giovane russa, Sonja Barranikowa, Haghi la convince a lavorare per lui con il pretesto di darle un'occasione per vendicare il padre e il fratello, condannati a morte dall'Ochrana, la polizia zarista. Divenuta una spia ella seduce il colonnello austriaco Jellusi\u010d affinch\u00e9 tradisca il suo paese. Burton Jason, il capo dei servizi segreti invia un agente, Donald Tremaine, conosciuto soltanto come \"n. 326\", ad indagare sul caso. Haghi conosce l'identit\u00e0 di \u201cn. 326\u201d e gli manda Sonia.\nLa bella russa lo supplica di darle aiuto, raccontandogli una storia: ha ucciso un uomo che aveva tentato di violentarla ed \u00e8 inseguita dalla polizia. Lui la nasconde nella sua stanza. Dopo avergli sottratto alcuni documenti, gli lascia un messaggio e scompare. Ma Haghi non ha previsto una eventualit\u00e0: Sonja Barranikowa e \"n. 326\" si innamorano. Lo intuisce da una serie di comportamenti di lei e non accetta la giustificazione che la giovane accampa di una straordinaria somiglianza dell'agente con il fratello perduto. La rinchiude in un alloggio segreto nel suo quartier generale in attesa di liberarsi di Tremaine. Nel frattempo ricatta Lady Leslane, una oppiomane, per carpirle i segreti conosciuti dal marito Roger, cio\u00e8 il luogo e il nome dei membri di un vertice che concluder\u00e0 un importante negoziato giapponese.\nAkira Matsumoto, capo del servizio di sicurezza giapponese \u00e8 sulle tracce dei complici di Haghi e pedina Sonia. Responsabile della custodia del trattato, consegna a tre corrieri al suo servizio un pacchetto sigillato da recapitare a Tokyo, seguendo tre differenti percorsi. All'interno di uno di quei plichi \u00e8 nascosto il trattato. Haghi fa uccidere i corrieri e li ottiene tutti e tre, ma all'interno trova solo vecchi giornali. Matsumoto consola l'agente n.326 che affoga, in un locale equivoco, i suoi dispiaceri nell'alcol, e lo informa che Sonia \u00e8 una spia e i suoi uomini stavano per arrestarla se non fosse scomparsa. Lo esorta a resistere con fermezza: \"Niente pu\u00f2 far deviare un uomo dal suo dovere, neanche una donna!\" e non sa l'irreprensibile diplomatico come sia difficile resistere al fascino femminile, Sar\u00e0 lui a farne le spese di l\u00ec a poco.\nUscito dall'osteria \u00e8 colto da un temporale e incontra una povera ragazza fradicia che gli racconta di essere scappata di casa per sottrarsi alle botte di un padre violento e alla desolazione di una madre ubriaca e lo implora di aiutarla. Egli non sa che \u00e8 una spia di Haghi, cede alla piet\u00e0 e la ospita per la notte nella sua casa. Prima di partire per il Giappone, trascorre qualche ora con lei, ma quando si sveglia scopre che se ne \u00e8 andata con il trattato, che lui aveva nascosto in una tasca della valigia. Avendo tradito suo malgrado la fiducia che il suo paese riponeva in lui, non ha altra scelta che suicidarsi. Anche Jellusi\u010d, dopo aver intascato il denaro offertogli da Sonia in cambio di preziose informazioni, viene denunciato da Haghi di tradimento all'Alto Comando Asburgico. Secondo il codice d'onore, gli \u00e8 concesso di esprimere un ultimo desiderio. Lui chiede una pistola e si spara. Donald Tremaine e Jason passano all'agente 719, che lavora sotto copertura nel circo come clown, col nome di Nemo, il compito di rintracciare la banca che ha liquidato a Jellusi\u010d le 20.000 sterline in banconote nuove e numerate in ordine progressivo, depositate in una lettera all'Ufficio Postale.\nIntanto Haghi affida a Sonia un ultimo incarico, promettendole di lasciarla poi libera. Deve trasferire il delicato trattato oltrefrontiera, viaggiando in un vagone letto dell'orient Express. Sullo stesso treno viaggia anche Tremaine ma una trappola \u00e8 stata preparata per l'inconsapevole agente. Mentre dorme, la sua carrozza \u00e8 staccata e abbandonata in un tunnel. Egli si risveglia un attimo prima che un altro treno lo travolga. Sonia che \u00e8 corsa in suo aiuto lo ritrova ancora vivo, sotto un cumulo di detriti e lo riconosce perch\u00e9 la sua mano stringe il ciondolo che lei gli aveva regalato. La Banca di Haghi \u00e8 finalmente occupata dalla forze dell'ordine che l'hanno identificata come la centrale del crimine ma il direttore si \u00e8 volatilizzato, risulta introvabile. Il circo contiene la chiave del mistero: il clown Nemo, l'agente n. 719 \u00e8 l'ennesimo travestimento di Haghi. Quando il clown va in scena a recitare il suo numero, si accorge che \u00e8 accerchiato dalla polizia e si spara alla testa. Il pubblico, credendo che il gesto faccia parte dello spettacolo, applaude.\nProduzione.\nIl film \u00e8 il primo prodotto da Lang che crea la societ\u00e0 Fritz Lang-Film GmbH, nel giugno del 1927, dopo che la UFA \u00e8 quasi fallita per i costi enormi di \"Metropolis\".\nSoggetto.\nIl soggetto \u00e8 tratto da un romanzo di Thea von Harbou, una sceneggiatrice che Lang aveva sposato nel 1922, dopo la morte dalla prima moglie. Thea von Harbou scrisse insieme al regista la sceneggiatura dei pi\u00f9 importanti film del periodo tedesco di Lang.\nRiprese.\nLe riprese durarono 15 settimane. Il giornalista Robert Spa della rivista \"Cinemagazine\" del 17 febbraio 1928 fece una relazione di come lavorava il regista sul set del film:\nla giornata di lavoro iniziava dalle 9 del mattino, continuava fino alle 23 della sera e la pausa per il pasto non durava pi\u00f9 di dieci minuti. Gli elettricisti e i macchinisti lavoravano in tre turni. Nello studio, largo quattro volte quelli francesi, durante le riprese c'era un silenzio eccezionale e il regista impartiva ordini secchi con voce decisa. Controllava personalmente ogni dettaglio: costumi, scenari, accessori, trucchi.\nDistribuzione.\nIn Germania, il film fu distribuito dall'Universum Film (UFA) con il visto di censura B.18505 del 21 marzo 1928. La prima si tenne il giorno seguente all'Ufa Palast am Zoo di Berlino e il film usc\u00ec nelle sale con il divieto di visione per i minori. La pellicola ebbe una distribuzione internazionale: nei Paesi Bassi usc\u00ec il 13 aprile 1928, distribuita dall'UFA Film Maatschappij: in Finlandia il 25 ottobre. Nel 1929, usc\u00ec anche in Portogallo (13 febbraio) e negli Stati Uniti, distribuita dalla Metro-Goldwyn-Mayer (MGM) che organizz\u00f2 una premi\u00e8re a New York il 4 marzo, mentre il film poi usc\u00ec in sala il 10 marzo. \"Spione\", il 26 marzo 1930, arriv\u00f2 anche in Giappone, paese nel quale, nel settembre 2005, il film venne ripresentato nell'ambito di una retrospettiva dedicata a Lang e a Friedrich Wilhelm Murnau.\nDichiarazioni di Lang.\nGli anni venti a Berlino:\n\u00abNella prima met\u00e0 degli Anni Venti, il cinema tedesco rifletteva l'epoca e i suoi umori cupi e disperati in film altrettanto tetri e minacciosi. I degenti del bizzarro manicomio e il suo sinistro direttore ne \"Il gabinetto del dottor Caligari\", il vampiro mortale Nosferatu di Murnau, o il Golem di Wegener, non potevano nascere che in un'epoca simile. Io stesso mi unii a questi cineasti con due personaggi: il grande criminale \"Dottor Mabuse\", il giocatore e la grande spia Haghi di \"L'inafferrabile\"\u2026\nNel mio lavoro usavo sempre e uso tuttora avvenimenti reali, tratti dalla cronaca\u00bb.\nIl personaggio di Haghi:\n\u00abHaghi, la grande spia, \u00e8 semplicemente ci\u00f2 che chiameremmo oggi un computer umano. Privo di ogni sentimento, mostra una totale indifferenza verso gli esseri umani che per lui sono soltanto pedine da spostare secondo i disegni del suo cervello matematico\u00bb.\nAscendenze letterarie e cinematografiche.\nI romanzi polizieschi americani di Dashiell Hammett e di Raymond Chandler;\nI film contemporanei di Ernst Lubitsch e di Erich von Stroheim (Socci)\nTecnica cinematografica.\n\"Giochi con le ombre\": con la tipica tecnica espressionistica il regista inquadra ombre gigantesche proiettate sulle pareti nei momenti drammatici, o addirittura le fa precedere all'accadimento.\n\"Metonimie\": mani sconosciute aprono una cassaforte, la mano sporca di Tremaine travestito da vagabondo lascia una scia scura sulla poltrona dell'albergo, la mano di Sonia punta una rivoltella, Matsumoto prende la mano di Tremaine per esprimergli amicizia, Sonia innamorata accarezza con la mano la fotografia dell'agente, mani ingioiellate offrono tazze di the, la mano di Tremaine stringe il ciondolo regalatogli da Sonia, ecc.;\nPoetica del \"dettaglio\": Lang dedica attenzione ai \"tic\" dei personaggi principali e minori, per comunicare una maggiore sensazione di realt\u00e0. Haghi corruga la fronte, ama i capelli impomatati con la scriminatura centrale, l'ispettore si gratta il naso, sporge il labbro inferiore, non trova mai gli occhiali, l'impiegato postale mastica in continuazione, l'infermiera devota attente ordini con le braccia infilate sotto la pettorina del grembiule, ecc.\n\"Immagini oniriche\":\nil regista le ottiene o con l'illuminazione spettrale che distorce e sfuma le forme, ad esempio gli alberi diventano macchie nella scena nell'inseguimento fra l'automobile delle spie e il sidecar di Tremaine e Sonia (questa idea sar\u00e0 ripresa anche ne \"Il testamento del dottor Mabuse\" del 1932),\no con la tecnica della \"sovrimpressione\" come nella scena in cui Matsumoto prima di suicidarsi vede il sol levante, simbolo del suo paese e i corrieri uccisi nel compimento della loro missione: le immagini sovrimpresse comunicano il senso di colpa che opprime il diplomatico consapevole di aver tradito suo malgrado; e ancora nella sequenza in cui Sonia vede il numero 33-133 sul treno in cui viaggia Tremaine: la ripetizione di quel numero sovrimpresso sulle ruote che girano, sulle boccette di cosmetici sul tavolino da toeletta e poi ancora sulle ruote rappresenta lo sforzo mentale che lei sta facendo per ricordare. (Lotte Eisner, \"op.cit.\", pp.\u00a084\u201392)\nElementi visivi caratteristici.\nPorte che si aprono e si chiudono; corridoi e scale che fanno pensare ai disegni di Piranesi; ripetizione ossessiva di formule, codici, sigle, numeri ed equazioni; biglietti, buste e fogli, documenti, plichi; la potenza della tecnologia nelle comunicazioni: telegrammi, telefoni, microfoni, microcamere ecc., gli orologi, i gioielli. (Stefano Socci, \"op.cit.\", pp.\u00a040\u201342)\nFinale.\nIl film deve molto al teatro: travestimenti, scambi, false o doppie identit\u00e0; in particolare ha un \"teatralissimo finale\":\n\u00abIl clown Nemo manipola gli umani e platealmente si congeda come il perfido Joker, l'avversario di \"Batman\" (il protagonista dell'omonimo film di Tim Burton, che certamente ha reso omaggio alla indimenticabile lezione di Lang), sull'orizzonte di un'altra metropoli neogotica. Il suo nome \u00e8 Nessuno, la sua maschera cela un enigma, il suo volto \u00e8, al solito, inafferrabile: un geroglifico e uno specchio\u00bb.(Socci,\"op. cit.\" pgg.41-42)"}
{"id": "239753", "revid": "767487", "url": "https://it.wikipedia.org/wiki?curid=239753", "title": "L'inafferrabile (film 1949)", "text": "L'inafferrabile (\"Fighting Man of the Plains\") \u00e8 un film del 1949 diretto da Edwin L. Marin."}
{"id": "239754", "revid": "767487", "url": "https://it.wikipedia.org/wiki?curid=239754", "title": "L'incesto (film 1965)", "text": "L'incesto (\"W\u00e4lsungenblut\") \u00e8 un film drammatico del 1965, diretto da Rolf Thiele; basato sul racconto giovanile di Thomas Mann intitolato \"Sangue Welsungo\". \u00c8 stato presentato alla 15\u00aa edizione del Festival internazionale del cinema di Berlino, dove \u00e8 stato in concorso per l'Orso d'oro.\nProduzione.\nIl film fu prodotto dalla Franz Seitz Filmproduktion.\nDistribuzione.\nIn Germania Ovest, la Columbia-Bavaria Filmgesellschaft lo distribu\u00ec a partire dal 21 gennaio 1965. Nel settembre dello stesso anno, il film venne presentato al Festival del cinema di Salonicco."}
{"id": "239756", "revid": "767487", "url": "https://it.wikipedia.org/wiki?curid=239756", "title": "L'inchiesta (film 1986)", "text": "L'inchiesta \u00e8 un film del 1986, diretto da Damiano Damiani. Un remake televisivo omonimo \u00e8 andato in onda nel 2007.\nTrama.\nL'imperatore Tiberio invia Tito Valerio Tauro in Giudea per indagare su Ges\u00f9, i cui discepoli sostengono sia risorto. Per\u00f2 egli \u00e8 ostacolato dal governatore Ponzio Pilato che ha pronunciato la condanna a morte per Ges\u00f9. Claudia Procula, moglie di Ponzio Pilato, vuole aiutare Tauro perch\u00e9 \u00e8 rimasta affascinata dagli insegnamenti del giovane falegname e conduce l'investigatore al sepolcro dove era deposto il corpo scomparso. Seguono alcuni interrogatori e Pilato, per porre fine all'inchiesta, dispone la simulazione del ritrovamento del corpo, per\u00f2 Tauro s'accorge dell'inganno ed afferma che il cadavere non \u00e8 quello del falegname. Dopo alterne vicende, incontra Maria di Magdala, dedita alla cura di lebbrosi fuori di Gerusalemme, in una comunit\u00e0 dove si \u00e8 recato per tenere fede ad una promessa e scopre la realt\u00e0 dei discepoli di Ges\u00f9 che servono dei sofferenti. Il finale \u00e8 tragico per Brixuos che finisce ucciso nel deserto dalla vendetta di Pilato."}
{"id": "239758", "revid": "438678", "url": "https://it.wikipedia.org/wiki?curid=239758", "title": "L'Inferno (film 1911 Milano Films)", "text": "L'Inferno \u00e8 un film muto del 1911, diretto da Francesco Bertolini, Giuseppe De Liguoro e Adolfo Padovan.\nTrama.\nUna prima versione de l'Inferno venne gi\u00e0 realizzata dai registi nel 1909 riscuotendo notevole successo. Successivamente il film fu rimaneggiato e integrato con una versione pi\u00f9 estesa che includeva Purgatorio e Paradiso e presentato negli Stati Uniti . Il film \u00e8 composto da 54 scene. Narra con fedelt\u00e0 la prima cantica della Divina Commedia, con una serie di quadri animati ispirati alle illustrazioni di Gustave Dor\u00e9. Nella selva oscura Dante incontra Virgilio e con lui inizia il percorso tra i gironi e le Malebolge, dove incontra tutti i celebri personaggi del poema: Minosse, Paolo e Francesca, Farinata degli Uberti, Pier della Vigna, ecc. Nella Caina ascoltano la storia del Conte Ugolino e poi vedono Lucifero con tre teste, che sbrana un uomo che si dimena (effetto speciale ottenuto con la sovraimpressione), prima di riuscire \"a riveder le stelle\".\nOgni scena usa effetti speciali in funzione realistica: i lussuriosi trascinati dalla bufera (sovrimpressione), il petto squarciato di Maometto, la testa staccata di Bertran de Born (esposizione multipla), la trasformazione dei ladri in serpenti (sostituzione tramite montaggio). Lucifero appare enorme grazie all'impressione separata della pellicola e in una seconda inquadratura ravvicinata, come un intuitivo primo piano, mostra in bocca un uomo che muove le gambe, anche qui grazie alla doppia esposizione.\nProduzione.\n\"L'Inferno\" \u00e8 il primo film italiano a 5 bobine, prodotto dalla Milano Films, che sub\u00ec anche la concorrenza della pi\u00f9 piccola Helios Film che lo stesso anno, battendola sul tempo, e sfruttando la pubblicit\u00e0 dell'altro film, forte dello stesso titolo, produsse un \"Inferno\" meno colossale e con pi\u00f9 rimandi erotici (ad esempio il seno nudo di Francesca).\nFu il primo film a ottenere l'iscrizione nel pubblico registro delle opere protette. Il film ebbe un ampio successo anche all'estero e fu il primo a sfruttare un nuovo tipo di distribuzione inventato da Gustavo Lombardo, basato anzich\u00e9 sulla vendita delle copie o sul noleggio, sulla cessione dei diritti in esclusiva per zone e paesi.\nIl film \u00e8 uno dei capolavori del genere in costume per il quale si distinsero i produttori italiani negli anni dieci e il primo film europeo di grande impegno letterario e artistico. Grazie agli effetti speciali cinematografici (soprattutto la sovrimpressione) e teatrali (come i voli grazie a corde e macchinari) venne allestita un'opera visionaria, dove per la prima volta si usarono in maniera coerente le didascalie scritte, che introducevano ogni scena con i versi pi\u00f9 famosi o con una frase esplicativa in prosa.\nVi vennero impiegate grandi masse di comparse e grandiose scenografie, con alcune scene girate in esterno, presso il letto della Grigna.\nDal punto di vista della tecnica cinematografica vi si nota tutta una serie di articolazioni dell'inquadratura per rompere la monotonia del tipico campo medio lungo e fisso: ci sono riquadrature (spostamenti dell'inquadratura della macchina, il tipo pi\u00f9 semplice di movimento di camera), montaggio di pi\u00f9 inquadrature, con scala diversa di piani, ecc., con gli accorgimenti tecnici diffusi tra il 1908 e il 1910. Non si pu\u00f2 per\u00f2 ancora parlare di montaggio usato in maniera narrativa, cio\u00e8 per incalzare la storia e caratterizzare i personaggi: l'inquadratura viene scelta in funzione degli effetti speciali e dello spettacolo visivo, infatti siamo ancora nella sfera del cosiddetto cinema delle attrazioni, dove cio\u00e8 la parte visuale \u00e8 predominante rispetto alla storia narrata (che alla fine \u00e8 solo il pretesto per mettere in scena effetti speciali), anche se si sta aprendo la strada al cinema narrativo che porter\u00e0 di l\u00ec a poco, nel 1914, alla pietra miliare di \"Cabiria\" di Giovanni Pastrone.\nDistribuzione.\nIl film fu restaurato e ridistribuito nel 2002 con una nuova colonna sonora composta ed eseguita dai Tangerine Dream. Nel 2006 la Cineteca di Bologna ha portato a termine un nuovo restauro pubblicato su DVD nel 2011 nella collana Cinema Ritrovato con la colonna sonora di Edison Studio.\nDifferenze rispetto all'originale.\nIl film si ispira fedelmente all'Inferno dantesco, pur omettendo alcuni episodi e alcuni canti (o, addirittura, reinventando la geografia dell'Inferno):"}
{"id": "239764", "revid": "1609015", "url": "https://it.wikipedia.org/wiki?curid=239764", "title": "Maestro di Alkmaar", "text": "Nelle tavole, accanto a reminiscenze di Geertgen tot Sint Jans, l'anonimo utilizza un colore tenue dalle tonalit\u00e0 chiare, con figure rese da un realismo leggermente caricaturale.\nPer l'identificazione del maestro si \u00e8 proposto il nome sia del fratello di Jacob Cornelisz van Oostsanen, Cornelis Buys, attivo ad Alkmaar dal 1490 al 1524, sia, pi\u00f9 recentemente, di Pieter Gerritsz, originario di Haarlem, che fu ad Alkmaar nel 1502, nel 1518 ricevette un compenso per un modellino della chiesa di San Bavone a Haarlem, tra il 1515 e il 1529 lavor\u00f2 per l'abbazia di Egmond e per San Lorenzo di Alkmaar, infine mor\u00ec ad Haarlem nel 1540."}
{"id": "239766", "revid": "767487", "url": "https://it.wikipedia.org/wiki?curid=239766", "title": "L'inferno (film 1994)", "text": "L'inferno (\"L'enfer\") \u00e8 un film del 1994 diretto da Claude Chabrol.\nTrama.\nPaul, indebitandosi, compera un albergo in riva ad un lago in Alta Garonna, non lontano da Tolosa, dopodich\u00e9 si sposa con Nelly, rapporto da cui nasce il piccolo Vincent. La gestione dell'albergo diventa ogni giorno pi\u00f9 stressante ed obbliga Paul a ricorrere con sempre maggiore frequenza all'aiuto dei sonniferi. \u00c8 l'inizio della tragedia: una specie di ossessione s'impadronisce del protagonista che comincia a nutrire dei sospetti sulla fedelt\u00e0 della bellissima moglie, che mente spesso sulle proprie attivit\u00e0 quotidiane e segue di nascosto, vedendola sovente in compagnia dell'attraente Martineau."}
{"id": "239770", "revid": "767487", "url": "https://it.wikipedia.org/wiki?curid=239770", "title": "L'infiltrato (film 1990)", "text": "L'infiltrato (\"The Man Inside\") \u00e8 un film del 1990 diretto da Bobby Roth."}
{"id": "239771", "revid": "124755661", "url": "https://it.wikipedia.org/wiki?curid=239771", "title": "L'infiltrato (film 1992)", "text": "L'infiltrato (\"Beyond the Law\") \u00e8 un film del 1992 diretto da Larry Ferguson. La pellicola \u00e8 basata sulla vera storia, menzionata sull'articolo \"Undercover Angel\" di Lawrence Linderman pubblicato nel luglio del 1981, di un agente sotto copertura di nome Dan Black. Black ha collaborato al film come consulente tecnico ed \u00e8 apparso su schermo come comparsa.\nTrama.\nL\u2019agente Dan Saxon, tormentato dalla leggenda raccontatagli da un vecchio indiano (che un giorno ha costretto alla resa) secondo il quale lui stesso ha perduto la sua ombra e la ritrover\u00e0 solo in faccia alla morte, ferma, per eccesso di velocit\u00e0, Ren\u00e8e, una giornalista che deve fare un servizio su una banda di motociclisti che si radunano nel locale campeggio il cui capo, Blood, ha corrotto lo sceriffo del luogo. Dan, dopo una lite con lo sceriffo ed il successivo licenziamento, viene contattato da un funzionario governativo, che si mostra al corrente del suo difficile passato. Saxon dovr\u00e0 infiltrarsi nella banda dei motociclisti, per scoprire le illecite attivit\u00e0: un meccanico, Virgil, con cui fa amicizia e che nomina suo aiutante, restaura una moto per lui e lo aiuta a camuffarsi. Riuscito a superare la diffidenza di Blood e soci, tramite pericolose prove di coraggio, e intrecciata una relazione con Ren\u00e8e. Dopo aver fatto una sorta di amicizia con Blood, quando i motociclisti scoprono un agente dell'FBI infiltrato, Saxon lo pesta a sangue davanti a Price, sgomento. Quindi Dan uccide due spacciatori che lo sospettano di fare il doppio gioco e minaccia un poliziotto, finch\u00e9 non viene arrestato. Liberato, fornisce al funzionario governativo generalit\u00e0, date e capi d\u2019accusa dei componenti la banda dei motociclisti e degli spacciatori. Mentre avvengono le retate della polizia contro i membri della banda, Dan va da Blood per arrestarlo e quando questi si ribella, lo uccide. Finita la missione, Saxon abbandona la polizia per rifarsi una vita con Ren\u00e8e."}
{"id": "239773", "revid": "1543377", "url": "https://it.wikipedia.org/wiki?curid=239773", "title": "Tasso ufficiale di sconto", "text": "Il Tasso Ufficiale di Sconto (TUS) \u00e8 il tasso con cui la Banca centrale concede prestiti alle altre banche.\nEsso \u00e8 il termometro del mercato finanziario perch\u00e9 sulla sua base vengono determinati il tasso d'interesse, applicato dalle banche ai propri clienti, e il tasso interbancario, tasso che si applica ai prestiti fra le banche.\nQuando il tasso ufficiale di sconto aumenta, si \u00e8 in presenza di una stretta creditizia cio\u00e8 di una tendenza atta a ridurre i crediti, in conseguenza dell'aumento del costo del denaro.\nQuando, invece, la Banca Centrale tende a ridurre il tasso ufficiale di sconto, si avr\u00e0 una tendenza all'aumento dei consumi e investimenti, in conseguenza del minor costo del denaro.\nArea dell'euro.\nA partire da gennaio 1999 nell'area dell'euro il Tasso Ufficiale di Riferimento (TUR) sostituisce il tasso ufficiale di sconto (TUS), che era fissato per l'Italia dalla Banca d'Italia fino al 31 dicembre 1998.\nFino al 31 dicembre 2003 la Banca d'Italia ha determinato il \"tasso ufficiale di riferimento\", ai fini dell'applicazione agli strumenti giuridici che vi facciano rinvio quale parametro di riferimento. La determinazione \u00e8 avvenuta sulla base del tasso, fissato periodicamente dal Consiglio direttivo della Banca Centrale Europea, applicato alle operazioni di rifinanziamento principali dell'Eurosistema: tasso fisso ovvero tasso minimo di partecipazione per le operazioni a tasso variabile.\nA partire dal 1\u00ba gennaio 2004, decorso il termine di cinque anni dal 1\u00ba gennaio 1999, la Banca d'Italia non ha pi\u00f9 determinato il \"tasso ufficiale di riferimento\".\nI tassi utilizzati come base per la determinazione del \"tasso ufficiale di riferimento\" sono disponibili sul sito web della BCE Sito BCE e sul sito della Banca d'Italia Sito Banca d'Italia."}
{"id": "239774", "revid": "767487", "url": "https://it.wikipedia.org/wiki?curid=239774", "title": "L'innocente (film 1911)", "text": "L'innocente \u00e8 un film muto del 1911 diretto da Edoardo Bencivenga. La trama della pellicola \u00e8 tratta dall'omonimo romanzo del 1892 di Gabriele D'Annunzio.\nTrama.\nNella Roma di fine 1800 il ricco Tullio scopre che la moglie Giuliana ha avuto una relazione con uno scrittore e che adesso \u00e8 incinta, sebbene la coppia abbia gi\u00e0 due figli. Tullio non riesce ad accettare il tradimento, anche se frustrato per una malattia di Giuliana che lo spinge ad avere compassione per lei. Cos\u00ec, non appena il bambino nasce, Tullio lo uccide lasciandolo indifeso in mezzo alla neve."}
{"id": "239776", "revid": "767487", "url": "https://it.wikipedia.org/wiki?curid=239776", "title": "L'innocente (film 1976)", "text": "L'innocente \u00e8 un film del 1976 diretto da Luchino Visconti. Tratto dal romanzo omonimo di Gabriele D'Annunzio, \u00e8 l'ultimo film diretto dal regista. Fu presentato fuori concorso al Festival di Cannes 1976, due mesi dopo la morte di Visconti.\nTrama.\nNella Roma umbertina del 1891, l'aristocratico Tullio Hermil non ha remore nell'esibire pubblicamente la relazione extra-coniugale con la contessa Teresa Raffo. La docile moglie Giuliana appare rassegnata a una convivenza limitata a \"stima e rispetto\" reciproci.\nMa allorch\u00e9, al ritorno da un viaggio di natura sentimentale a Firenze, apprende di un'amicizia sorta tra la moglie e il letterato d'origini popolari Filippo D'Arborio, Tullio manifesta un rinnovato interesse per Giuliana. Durante un soggiorno alla \"Badiola\", residenza estiva di famiglia, cerca di riconquistarla, ma ben presto viene a sapere che la moglie \u00e8 incinta d'un figlio frutto della relazione con D'Arborio, che per\u00f2 muore di l\u00ec a poco, a causa d'una grave malattia infettiva contratta in Africa.\nLa gelosia di Tullio si rivolge al nascituro e, dopo avere invano tentato di convincere Giuliana ad abortire, assiste indifferente ed estraneo alla nascita e ai primi giorni di vita di quell'odiata presenza. Poi, durante la messa natalizia, approfittando della solitudine, espone il neonato al gelo, causandone il decesso, di cui solo la moglie pu\u00f2 comprenderne la causa: nel tentativo di proteggere il figlio, Giuliana era giunta a simulare col marito avversione per quella presenza estranea che li divideva, e ci\u00f2 aveva rafforzato l'insano proposito omicida di Tullio.\nIn assenza di prove, la giustizia terrena non pu\u00f2 nulla contro l'infanticida. Lasciato dalla moglie, mentre la contessa Raffo, alla quale ha narrato i fatti, giace su un divano stordita dallo \"champagne\", Tullio si toglie la vita con un colpo di pistola.\nProduzione.\nVisconti realizz\u00f2 il film in carrozzella, molto sofferente e mor\u00ec nel marzo del 1976 di trombosi pochi giorni dopo aver visionato, insieme ai suoi pi\u00f9 stretti collaboratori, il primo montaggio del film, del quale rimase insoddisfatto. Il film fu presentato al pubblico in quella veste, con lievissime modifiche realizzate dalla cosceneggiatrice Suso Cecchi D'Amico secondo indicazioni datele da Visconti stesso durante una conversazione di lavoro.\nCritica.\nPur nel sostanziale rispetto dei tratti principali della personalit\u00e0 del protagonista - il superomismo, l'ateismo fiero, lo spirito raziocinante, anticonformista - Visconti introdusse nella sceneggiatura significative differenze rispetto al romanzo di D'Annunzio, \"...sino ad un ribaltamento del testo di partenza e del suo assunto.\"\nIncassi.\nIn Italia nella stagione 1976-1977, \"L'innocente\", considerando le sale di prima visione di 16 citt\u00e0 capozona, incass\u00f2 1.246.472.000 lire, piazzandosi all'ottavo posto."}
{"id": "239778", "revid": "125846734", "url": "https://it.wikipedia.org/wiki?curid=239778", "title": "Cheung Kong Holdings", "text": "La Cheung Kong Holdings Limited \u00e8 stata un'azienda di Hong Kong controllata dal magnate Li Ka Shing (tra i 20 uomini pi\u00f9 ricchi del mondo secondo Forbes). La Cheung Kong Holdings controllava, mediante il possesso del 49,9% delle azioni, una delle pi\u00f9 grandi conglomerate del mondo, la Hutchison Whampoa, mentre gli altri settori in cui operava la societ\u00e0 erano l'immobiliare e il biotecnologico attraverso la societ\u00e0 CK Life Science Holdings. Nel giugno 2015 ha completato il processo di fusione con Hutchison Whampoa nella CK Hutchison Holdings.\nGruppo.\nIl gruppo era composto da 10 compagnie, tutte quotate alla borsa di Hong Kong:"}
{"id": "239779", "revid": "10473", "url": "https://it.wikipedia.org/wiki?curid=239779", "title": "Comitato economico e sociale", "text": ""}
{"id": "239781", "revid": "104458", "url": "https://it.wikipedia.org/wiki?curid=239781", "title": "Corinne Niogret", "text": "Biografia.\nCarriera nel biathlon.\nHa iniziato a praticare biathlon a livello agonistico nel 1988. In Coppa del Mondo ha esordito nel 1990 a Ruhpolding, ha conquistato il primo podio a Pokljuka nel 2003 (terza in individuale) e la prima vittoria a \u00d6stersund nel 1997, in staffetta. Ai Giochi olimpici invernali ha vinto due medaglie, entrambe nella staffetta: l'oro ad e il bronzo a . In carriera ha conquistato anche tre titoli mondiali, .\nCarriera nello sci di fondo.\nChiusa la carriera nel biathlon nel 2004, si dedic\u00f2 allo sci di fondo disputando alcune granfondo; nel 2005 vinse la Transjurassienne.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta"}
{"id": "239784", "revid": "1851848", "url": "https://it.wikipedia.org/wiki?curid=239784", "title": "Diana Bianchedi", "text": "Biografia.\nInizi\u00f2 a fare scherma all'et\u00e0 di 6 anni e vinse il suo primo titolo Italiano a 12 anni. Fu vincitrice della Coppa del Mondo sia giovanile nel 1989 che assoluta nel 1993. Nel 1997 inizi\u00f2 la sua carriera nella nazionale giovanile che la vide vincitrice di 3 medaglie individuali ai campionati del mondo juniores: bronzo nel 1997 a Sao Paulo, bronzo nel 1998 a South Bend e argento nel 99 ad Atene.\nVinse la sua prima medaglia d'oro alle Universiadi del 1989 nel fioretto individuale. A questa vittoria aggiunse altre 4 medaglie d'oro e il bronzo individuale sempre nella stessa specialit\u00e0 nell'edizione del 1991 e 1993. Collezion\u00f2 ancora successi guadagnandosi cinque medaglie d'oro a squadre ai Mondiali del 1991 e del 1995, 1997, 1998 e 2001, due ori nel fioretto a squadre alle Olimpiadi di Barcellona del 1992 (in squadra con Giovanna Trillini, Francesca Bortolozzi, Margherita Zalaffi e Dorina Vaccaroni) dove ottennero la prima medaglia d'oro per una squadra femminile Italiana, e a Sydney nel 2000 con Giovanna Trillini e Valentina Vezzali. Alle Olimpiadi di Atlanta sub\u00ec un grave infortunio che la tenne lontana dalle gare per mesi, dopo un intervento chirurgico e 78 giorni di gesso. Nel mondiale successivo, a Citt\u00e0 del Capo ottenne la medaglia di bronzo individuale e l'oro a squadre.\nAl termine della sua attivit\u00e0 agonistica comincia quella di dirigente sportivo. Eletta il 18 aprile 2001 nell'esecutivo del C.O.N.I. quale vicepresidente, diventando la prima donna eletta nel massimo esecutivo sportivo nazionale, nonch\u00e9 il pi\u00f9 giovane vicepresidente di sempre. La Bianchedi \u00e8 stata inoltre membro esecutivo della Commissione Scientifica Antidoping, della commissione di vigilanza sul doping del ministero della salute, Giudice ultimo in materia di doping e membro della Commissione Anti doping del CONI. \u00c8 stata presidente della Commissione Atleti del C.O.N.I. e membro del Consiglio nazionale del CONI.\nHa partecipato, con ruoli diversi, a 8 Giochi Olimpici.\nParallelamente alla carriera da sportiva, ha proseguito gli studi fino a laurearsi a pieni voti in Medicina e Chirurgia (1994-95) e poi specializzarsi con lode in medicina dello sport nel 2001, con un'approfondita tesi sul doping e la legge 376. Ha ricoperto l'incarico di professore universitario e dal 2001 si \u00e8 occupata di riabilitazione sportiva dirigendo un centro di riabilitazione per atleti di fama internazionale. Ha al suo attivo diverse pubblicazioni scientifiche internazionali.\nDal 2003 al 2015 \u00e8 stata direttore del centro di riabilitazione d'eccellenza per gli atleti Isokinetic, riconosciuto dalla FIFA.\n\u00c8 vicepresidente della Commissione antidoping e tutela della salute della FIGC e fa parte del panel di esperti UEFA in tema di doping. \n\u00c8 coordinatore del Corso di laurea di Economia e Politiche dello sport e docente del corso Psicologia dello sport e gestione dell'atleta, presso la Link campus University.\nNel 2016 \u00e8 stata direttore generale del Comitato di Candidatura per le Olimpiadi del 2024 per la citt\u00e0 di Roma.\nNel 2017 \u00e8 stata coordinatore per la candidatura della citt\u00e0 di Milano ad ospitare la Sessione del Comitato Olimpico Internazionale nel 2019. Nel Settembre 2017 nell'assemblea di Lima la candidatura Italiana, sostenuta del CONI, dal Comune di Milano e dalla Regione Lombardia, \u00e8 risultata vincente.\nNel 2019 ha guidato la candidatura di Milano Cortina per le Olimpiadi Invernali del 2026 , assegnate all'Italia durante la 134\u00aa Sessione del CIO a Losanna.\nDall'Aprile 2020 fa parte del Comitato organizzatore delle Olimpiadi di Milano Cortina 2026 con il ruolo di coordinatore del progetto olimpico.\n\u00c8 sposata con il fiorettista Gianmarco Amore ed ha una figlia di nome Giulia, nata il 4 giugno 2003 e un figlio di nome Federico, nato il 7 agosto 2005.\nNel 2012, per le Olimpiadi di Londra, ha fatto parte dei commentatori di Sky per la scherma.\nPalmar\u00e8s.\nIn carriera ha conseguito i seguenti risultati:"}
{"id": "239791", "revid": "599013", "url": "https://it.wikipedia.org/wiki?curid=239791", "title": "Kw", "text": ""}
{"id": "239792", "revid": "599", "url": "https://it.wikipedia.org/wiki?curid=239792", "title": "Castelnuovo Garfagnana", "text": ""}
{"id": "239794", "revid": "1491647", "url": "https://it.wikipedia.org/wiki?curid=239794", "title": "Arnold Hauser", "text": "Biografia.\nSulla scorta delle ricerche della scuola storicistica e sociologica tedesca e della dottrina marxista di Gy\u00f6rgy Luk\u00e1cs, deline\u00f2 una teoria dell'arte in cui i fenomeni artistici sono analizzati in stretta relazione con il loro contesto storico e sociale. In tal senso \u00e8 avvicinabile al collega e connazionale Frederick Antal.\nInsegn\u00f2 Storia dell'arte a Vienna e Budapest, in Inghilterra all'Universit\u00e0 di Leeds, negli Stati Uniti alla Brandeis University e all'Ohio State University.\nPensiero.\nRespinse la teoria sull'autonomia dell'arte, a suo dire formata da fattori materiali interdipendenti tra loro. Per Hauser ogni societ\u00e0 ha un suo specifico stile; ad esempio, la societ\u00e0 aristocratica predilige uno stile rigido, tradizionalista; mentre una societ\u00e0 come quella democratica ne preferisce elementi che siano pi\u00f9 naturalistici possibili, un'arte pi\u00f9 vicina alla citt\u00e0."}
{"id": "239799", "revid": "227211", "url": "https://it.wikipedia.org/wiki?curid=239799", "title": "RSA-640", "text": ""}
{"id": "239801", "revid": "1982", "url": "https://it.wikipedia.org/wiki?curid=239801", "title": "Capo d'Istria", "text": ""}
{"id": "239803", "revid": "2225", "url": "https://it.wikipedia.org/wiki?curid=239803", "title": "Le avventure di Pinocchio. Storia d'un burattino", "text": ""}
{"id": "239807", "revid": "1226", "url": "https://it.wikipedia.org/wiki?curid=239807", "title": "Sliders", "text": ""}
{"id": "239808", "revid": "1982", "url": "https://it.wikipedia.org/wiki?curid=239808", "title": "Motovun", "text": ""}
{"id": "239809", "revid": "1982", "url": "https://it.wikipedia.org/wiki?curid=239809", "title": "Montona d'Istria", "text": ""}
{"id": "239812", "revid": "767487", "url": "https://it.wikipedia.org/wiki?curid=239812", "title": "Meridiano fondamentale", "text": " \nIn un sistema di coordinate geografiche, il meridiano fondamentale \u00e8 quello che funge da riferimento per la definizione della longitudine degli altri punti della superficie del corpo celeste e a cui \u00e8 assegnata la longitudine 0\u00b0.\nAl contrario di quanto accade con l'equatore per la latitudine, nessun diametro longitudinale ha intrinsecamente una particolarit\u00e0 per farlo preferire ad altri. La scelta del meridiano fondamentale avviene quindi in maniera puramente convenzionale. Per la Terra la scelta \u00e8 stata guidata da considerazioni storiche e politiche, mentre per gli altri corpi celesti ci si \u00e8 generalmente basati su qualche elemento caratteristico della superficie facilmente individuabile.\nQuesti i meridiani fondamentali di alcuni corpi del sistema solare:\nPer la volta celeste, il meridiano fondamentale cambia in funzione del sistema di coordinate utilizzato:"}
{"id": "239813", "revid": "83531", "url": "https://it.wikipedia.org/wiki?curid=239813", "title": "Meridiano primo", "text": ""}
{"id": "239814", "revid": "83531", "url": "https://it.wikipedia.org/wiki?curid=239814", "title": "Meridiano zero", "text": ""}
{"id": "239815", "revid": "4106", "url": "https://it.wikipedia.org/wiki?curid=239815", "title": "Fiume Vipava", "text": ""}
{"id": "239819", "revid": "125911372", "url": "https://it.wikipedia.org/wiki?curid=239819", "title": "Elisabetta Canalis", "text": "Carriera.\nDopo la maturit\u00e0 classica, conseguita presso il liceo classico Domenico Alberto Azuni di Sassari, si trasferisce a Milano, per frequentare il corso di laurea in lingue e letterature straniere dell'Universit\u00e0 Statale, sostenendo solo pochi esami e non conseguendo la laurea; in questo periodo partecipa a vari \"casting\", tra cui quello per il film \"Il pesce innamorato\" di Leonardo Pieraccioni. Il 27 settembre 1999, oltre a presenziare come valletta ai Telegatti e realizzare uno spot per i cioccolatini M&amp;M's, viene scelta come velina bruna per \"Striscia la notizia\" fino all'8 giugno 2002, in coppia con Maddalena Corvaglia.\nLe due veline posano per il calendario 2002 allegato al numero di ottobre 2001 della rivista \"GQ\" che, per l'occasione, viene posto in vendita al prezzo di 12.000 lire. Dopo il calendario nudo 2003 per la rivista \"Max\", la Canalis diviene valletta in due edizioni del programma sportivo \"Controcampo\", in onda su Italia 1, anche recitando nella terza e nella quarta stagione della \"fiction\" \"Carabinieri\".\nIl 28 marzo 2003 prende parte al programma \"Ciao Darwin\", nella categoria \"Veline\". Capitanando la squadra con la collega Maddalena Corvaglia, sono le avversarie della squadra \"Intellettuali\", capeggiata da Irene Pivetti. Sempre nel 2003, in coppia con Federica Fontana, conduce su Italia 1 il programma comico \"Ciro presenta Visitors\"; un anno dopo prende parte al \"sequel\" \"Super Ciro\", sulla stessa rete.\nNel 2004 ha una parte nel videoclip della canzone di Biagio Antonacci, \"Convivendo\", girato nel parco giardino Sigurt\u00e0. Sono da menzionare anche un paio di partecipazioni in produzioni cinematografiche negli Stati Uniti, nei film \"Deuce Bigalow - Puttano in saldo\" (2005), di Mike Bigelow, e \"Decameron Pie\" (2007), di David Leland: in entrambe le occasioni fa tuttavia poco pi\u00f9 che una comparsata.\nNel 2005, conduce per una settimana \"Striscia la notizia\", insieme all'ex collega Maddalena Corvaglia. Nel 2006, in sostituzione di Michelle Hunziker, \u00e8 protagonista con Fabio De Luigi della seconda stagione della \"situation comedy\" \"Love Bugs\", diretta da Marco Limberti, e partecipa al cine-panettone \"Natale a New York\", di Neri Parenti. Nel frattempo, \u00e8 \"testimonial\" della TIM nei panni di una tassista. Torna al fianco di Sandro Piccinini in \"Controcampo Ultimo Minuto\" all'inizio della stagione 2006/2007. \nNel 2007 \u00e8 poi ospite fissa del programma della Gialappa's Band \"Mai dire Marted\u00ec\"; conduce, inoltre, il Festivalbar 2007, insieme a Giulio Golia ed Enrico Silvestrin. Nello stesso anno partecipa come ospite a sorpresa a \"Buona la prima!\", trasmissione di Ale e Franz basata sull'improvvisazione, in onda su Italia 1. Nel 2008 partecipa al cine-panettone \"La fidanzata di pap\u00e0\", con Massimo Boldi e Simona Ventura. Nel 2008 \u00e8 co-conduttrice di \"Art\u00f9\" con Gene Gnocchi.\nNel 2009 comincia a lavorare per la rete MTV Italia, affiancando il vj Carlo Pastore nella conduzione dello \"show\" quotidiano \"Total Request Live\", in sostituzione di Elena Santarelli. In coppia con il medesimo conduttore, il 16 maggio 2009, presenta gli \"MTV TRL Awards 2009\", in Piazza Unit\u00e0 d'Italia a Trieste. Nel 2010, in pieno \"boom\" mediatico grazie al flirt con George Clooney, ha un ruolo secondario in cinque episodi della serie televisiva statunitense \"Leverage - Consulenze illegali\". Sempre nel 2010 la Canalis \u00e8 tra gli attori che recitano nel cine-panettone \"A Natale mi sposo\". In quello stesso anno viene accusata di aver fatto uso di cocaina nel locale Hollywood di Milano, di cui \u00e8 stata anche \"testimonial\".\nNel 2011 affianca Gianni Morandi, insieme a Bel\u00e9n Rodr\u00edguez, Luca Bizzarri e Paolo Kessisoglu, nella conduzione del Festival di Sanremo, dov'\u00e8 criticata, con la collega, per scarsa abilit\u00e0 nella conduzione ed esecuzione di spettacolini. A maggio, posa completamente nuda nella campagna di PETA, l'associazione in difesa dei diritti degli animali.\nPosa nel giugno dello stesso anno per un servizio fotografico all'interno della versione spagnola di \"Vogue\", e a settembre per Harper's Bazaar, nella versione araba. Partecipa infine al programma \"La notte degli chef\", condotto da Alfonso Signorini su Canale 5 in prima serata.\nNell'autunno del 2011 \u00e8 nel \"cast\" della tredicesima edizione \"Dancing with the Stars\", la versione USA di \"Ballando con le stelle\", dove viene eliminata durante la seconda settimana. Il 14 e 15 febbraio 2012 ritorna come valletta, insieme a Bel\u00e9n Rodr\u00edguez, al \"Festival di Sanremo\", in sostituzione della primadonna Ivana Mr\u00e1zov\u00e1, bloccata da una cervicalgia. Nel dicembre 2013, all'ultimo momento, viene inserita nel \"cast\" dello \"spin off\" di Zelig, su Italia Uno, che co-conduce con Katia Follesa e Davide Paniate.\nIl 10 marzo 2015 viene eletta Goodwill Ambassador (Ambasciatrice Ufficiale) di UNICEF Italia.\nTorna a condurre dal settembre del 2021 su TV8 con \"Vite da copertina - Tutta la verit\u00e0 su...\". Nello stesso anno \u00e8 testimonial dell'acqua e del th\u00e8 San Benedetto. Il 19 ottobre dello stesso anno ha condotto una puntata de \"Le Iene\" con Nicola Savino.\nVita privata.\nNei primi anni 2000 ha avuto una relazione col calciatore Christian Vieri. Dal luglio 2009 al giugno 2011 \u00e8 stata fidanzata con l'attore statunitense George Clooney.\nIl 14 settembre 2014 si \u00e8 sposata con il chirurgo italo-americano Brian Perri. Il matrimonio ha avuto luogo ad Alghero, nella sua regione natale. La testimone di Elisabetta \u00e8 stata Maddalena Corvaglia, per la quale lei era stata a sua volta testimone di nozze nel 2011. La coppia ha una figlia, Skyler Eva, nata il 29 settembre 2015 a Los Angeles, dove risiedono."}
{"id": "239821", "revid": "22475", "url": "https://it.wikipedia.org/wiki?curid=239821", "title": "Electronic Arts", "text": "Electronic Arts (anche nota come EA) \u00e8 una societ\u00e0 statunitense attiva nel settore dei videogiochi. Fondata il 28 maggio 1982 da Trip Hawkins, ha sede a Redwood City nella contea di San Matteo, in California. Sviluppa, pubblica e distribuisce videogiochi.\nStoria.\nFondata nel 1982 da Trip Hawkins dopo che questo lasci\u00f2 la Apple Computer, nel 2011 ha lanciato sul mercato Origin, una piattaforma di digital delivery per il suo parco titoli PC. Col lancio di Origin, EA si vuol porre in competizione con Valve e il suo Steam: questo ha causato tensione tra le parti, con conseguenze sul parco titoli disponibile su quest'ultima piattaforma. Infatti \"Battlefield 3\" e \"Battlefield 4\", \"\", \"The Sims 3\", \"Simcity\" e \"Mass Effect 3\" sono vincolati a Origin, comportando quindi la loro assenza su Steam. Similmente, altri titoli targati EA non sono gi\u00e0 pi\u00f9 acquistabili su Steam (come \"Crysis 2\") (pur mantenendo attiva la disponibilit\u00e0 e il supporto tecnico per chi questi titoli li aveva gi\u00e0 acquistati) e la sensazione \u00e8 che pian piano EA ridurr\u00e0 la sua offerta su Steam fino a sparirvi del tutto. Nel 2020, EA comincia a riproporre i suoi titoli su Steam, pur mantenendo il vincolo di tenere Origin installato e in esecuzione durante la riproduzione dei suoi prodotti. Contestualmente Valve rende disponibile il servizio in abbonamento EA Play su Steam, che fornisce l'accesso ad un catalogo di videogiochi pubblicati da Electronic Arts; per la prima volta Valve accetta che un servizio in abbonamento di un publisher approdi sul suo store.\nEA ha acquisito nel 2021 la britannica Codemasters.\nAttivit\u00e0 e sedi.\nElectronic Arts copre con i suoi titoli tutti i generi di videogioco: sport, azione, strategia, simulazione, arcade, giochi di ruolo e avventura. Il portafoglio EA comprende successi mondiali a tema sportivo, con brand EA Sports, quali le serie di \"FIFA Football\", \"Madden NFL\" e \"NBA Live\". Il brand EA Games include sia titoli totalmente proprietari come le serie di successo \"The Sims\" e \"Need for Speed\", Battlefield, Mass Effect, Dragon Age e come ultima uscita il gioco di genere Battle Royal Apex Legends, sia giochi basati su celebri licenze cinematografiche come i titoli legati a \"Harry Potter\", James Bond, \"Il padrino\", \"Il Signore degli Anelli\" e Catwoman. Tra i maggiori successi con brand EA Sports Big (riservato solo alle console) c'\u00e8 la fortunata serie \"SSX\". Il 12 ottobre 2007 Electronic Arts ha acquisito Bioware e Pandemic Studios per 860 milioni di dollari. A ottobre 2008, Electronic Arts pubblica i dati fiscali della compagnia, dove registra un calo dei profitti che le fa perdere 310 milioni di dollari e si trova costretta a licenziare circa 600 dipendenti.\nUn'area di crescente sviluppo per EA \u00e8 quella del supporto e dei servizi per l'online gaming. EA supporta sia la modalit\u00e0 online di PlayStation 2, PlayStation 3, PlayStation 4 di Sony che la piattaforma Xbox Live di Microsoft, cos\u00ec come continua a sviluppare nuove funzionalit\u00e0 online per personal computer.\nHa importanti \"gaming studios\" a Burnaby (nella Columbia Britannica), a Vancouver, Montr\u00e9al (in Canada) e a Orlando, per citarne alcuni. Opera con la propria organizzazione commerciale in Austria, Australia, Barbados, Brasile, Canada, Cina, Corea, Danimarca, Finlandia, Francia, Germania, Giappone, Hong Kong, Italia (con sede a Milano dal 1997), Norvegia, Nuova Zelanda, Paesi Bassi, Porto Rico, Portogallo, Regno Unito, Romania, Singapore, Spagna, Stati Uniti, Sudafrica, Svezia, Svizzera, Thailandia e Taiwan.\nEtichette.\nPrincipalmente a seconda del genere di videogioco, Electronic Arts pubblica i suoi prodotti sotto diverse etichette:\nVideogiochi famosi.\nLe principali serie edite da EA sono:\nNell'anno fiscale 2004, 27 titoli EA sono stati venduti a livello mondiale in oltre 1 milione di pezzi ciascuno e 6 serie hanno venduto pi\u00f9 di 5 milioni di unit\u00e0: si tratta del videogioco pi\u00f9 venduto al mondo (\"The Sims\"), e anche di \"Need for Speed\", \"Medal of Honor\", \"FIFA\", \"Il Signore degli Anelli\" e \"Madden NFL\".\nCentri EA.\nLa societ\u00e0, tramite acquisizioni e assunzioni interne, ha creato un ampio numero di studios di sviluppo per videogiochi, alcuni sono tuttora in attivit\u00e0, altri sono stati chiusi nel corso degli anni."}
{"id": "239822", "revid": "1543377", "url": "https://it.wikipedia.org/wiki?curid=239822", "title": "Tom &amp; Jerry", "text": "Tom &amp; Jerry (\"Tom and Jerry\") \u00e8 una serie di cortometraggi d'animazione creata nel 1940 da William Hanna e Joseph Barbera incentrata sulla rivalit\u00e0 tra i due protagonisti, Tom Cat e Jerry Mouse; ha avuto una distribuzione mondiale ed \u00e8 una delle serie pi\u00f9 popolari e acclamate dalla critica arrivando a vincere sette Oscar al miglior cortometraggio d'animazione, eguagliando le \"Sinfonie allegre\" di Walt Disney con il maggior numero di premi in tale categoria. \"Tom &amp; Jerry\" divenne la serie cinematografica animata di maggior incasso di sempre, superando i \"Looney Tunes\".\n\"Tom e Jerry\" era un'espressione comune per i giovani che indulgevano in comportamenti riottosi nella Londra del XIX secolo; il termine deriva da \"Life in London, or Days and Nights of Jerry Hawthorne and his elegant friend Corinthian Tom\" (1823) di Pierce Egan. Tuttavia il \"Brewer's Dictionary of Phrase and Fable\" osserva che non c'\u00e8 niente pi\u00f9 di un'eco \"inconscia\" di tale termine nella denominazione del cartone animato.\nHanna e Barbera diressero 114 cortometraggi per la Metro-Goldwyn-Mayer tra il 1940 e il 1957. Dopo la chiusura dello studio di animazione nel 1957, la MGM produsse altri 13 cortometraggi facendoli dirigere a Gene Deitch per la Rembrandt Films dal 1961 al 1962. L'anno dopo Chuck Jones produsse altri 34 cortometraggi con la Sib-Tower 12 Productions fino al 1967. Nel 2001 venne prodotto un cortometraggio televisivo, \"Tom and Jerry: The Mansion Cat\", mentre nel 2005 \u00e8 uscito un ultimo corto cinematografico, \"L'arte del karate\". Basandosi su questa serie di cortometraggi sono state inoltre tratte le serie televisive \"The Tom &amp; Jerry Show\" (1975), \"Tom &amp; Jerry Comedy Show\" (1980-1982), \"Tom &amp; Jerry Kids\" (1990-1994), \"Tom &amp; Jerry Tales\" (2006-2008) e \"The Tom &amp; Jerry Show\" (2014) e un primo lungometraggio, \"\", nel 1992, seguito da una serie di film direct-to-video dal 2002.\nProduzione e distribuzione.\nPeriodo Hanna-Barbera (1940-1958).\nWilliam Hanna e Joseph Barbera lavorano alla fine degli anni trenta nel team di Rudolf Ising agli studi MGM Cartoons. Dopo il flop della serie di cartoni animati basata sui personaggi della striscia a fumetti \"Bib\u00ec e Bib\u00f2,\" Barbera, sceneggiatore e creatore di personaggi, venne accoppiato a Hanna, regista esperto, per dirigere film per il team di Ising. Nella loro prima discussione per un cartone animato, Barbera sugger\u00ec un cortometraggio su un gatto e un topo intitolato \"Puss Gets the Boot\" (\"Un gatto messo alla porta\"). \u00abSapevamo che avevamo bisogno di due personaggi. Pensammo che avevamo bisogno di conflitto, inseguimento e azione. E un gatto che insegue un topo sembrava un pensiero buono e basilare\u00bb, come ricord\u00f2 Barbera in una intervista. Hanna e altri collaboratori lamentarono la scarsa originalit\u00e0 ma tuttavia il corto venne completato alla fine del 1939 e distribuito nei cinema il 10 febbraio 1940; era incentrato su Jasper, un gatto soriano grigio che cerca di catturare un topo di nome Jinx ma dopo la rottura accidentale di un vaso, la cameriera Mammy minaccia di buttare fuori di casa Jasper se lui romper\u00e0 qualcos'altro; Jinx usa questo a suo vantaggio cominciando a rompere quello che trovava in casa in modo che Jasper venisse poi buttato fuori. Successivamente Hanna e Barbera diressero poi altri corti con altri personaggi come \"Gallopin' Gals\" (1940) e \"Officer Pooch\" (1941) perch\u00e9, come sottolinearono alla MGM \u00abDopo tutto non ci sono stati gi\u00e0 abbastanza cartoni animati su un gatto e un topo?\u00bb.\nL'atteggiamento pessimistico nei confronti del duo del gatto e del topo cambi\u00f2 quando il cartone animato divent\u00f2 una preferenza dei proprietari di cinema e dell'Academy of Motion Picture Arts and Sciences, che nomin\u00f2 il film all'Oscar al miglior cortometraggio d'animazione ai Premi Oscar 1941. Perse a favore di un altro corto MGM, \"La via lattea\" di Ising. Il produttore Fred Quimby, che gestiva lo studio d'animazione MGM, tir\u00f2 subito fuori Hanna e Barbera dagli altri cartoni animati singoli su cui stavano lavorando, e commission\u00f2 una serie con il gatto e il topo. Hanna e Barbera tennero un concorso nello studio per dare alla coppia un nuovo nome, disegnando i nomi suggeriti su un cappello; l'animatore John Carr vinse 50 dollari con il suo suggerimento di Tom e Jerry.\nLa serie \"Tom &amp; Jerry\" entr\u00f2 in produzione con \"Lo spuntino di mezzanotte\" nel 1941, e Hanna e Barbera raramente diressero qualcosa di diverso dai cartoni della serie durante la loro permanenza alla MGM. Barbera avrebbe creato la storia per ogni cortometraggio, mentre Hanna avrebbe supervisionato la produzione. L'aspetto fisico di Tom si evolse in modo significativo nel corso degli anni. Durante i primi anni Quaranta, Tom aveva un eccesso di dettagli che vennero tutti razionalizzati in una forma pi\u00f9 funzionale entro la fine degli anni Quaranta. Inoltre all'inizio somigliava a un gatto pi\u00f9 realistico, e si evolse dal quadrupede degli esordi fino a diventare quasi esclusivamente bipede. Invece, il disegno di Jerry rimase sostanzialmente lo stesso per tutta la durata della serie.\nA met\u00e0 degli anni Quaranta la serie aveva sviluppato un tono pi\u00f9 veloce, pi\u00f9 energico e violento, dovuto all'ispirazione dal lavoro di Tex Avery, che si era unito allo studio nel 1942. Anche se il tema di ogni corto \u00e8 praticamente lo stesso - il gatto insegue il topo -, Hanna e Barbera trovarono infinite variazioni su quel tema. Gli storyboard e le scenografie di massima di Barbera, in combinazione con il tempismo di Hanna, portarono alla serie di cartoni animati pi\u00f9 popolare e di successo della MGM. Tredici corti della serie \"Tom &amp; Jerry\" (incluso \"Un gatto messo alla porta\") vennero candidati all'Oscar per il miglior cortometraggio d'animazione; sette di essi vinsero l'Oscar, rompendo la striscia vincente dello studio Disney in quella categoria. \"Tom &amp; Jerry\" vinse pi\u00f9 premi Oscar di qualsiasi altra serie cinematografica animata con personaggi fissi.\nTom &amp; Jerry rimasero popolari durante la produzione di tutta la loro serie originale, anche quando i budget cominciarono a stringersi negli anni Cinquanta e il ritmo dei cortometraggi rallent\u00f2 leggermente. Tuttavia, dopo che la televisione era diventata popolare negli anni Cinquanta, i ricavi al botteghino diminuirono per film e cortometraggi cinematografici. In un primo momento, la MGM combatt\u00e9 questo producendo la serie esclusivamente in CinemaScope. Dopo che la MGM si era resa conto che le loro riedizioni dei vecchi cartoni animati guadagnavano tanto quanto quelli nuovi, i dirigenti dello studio decisero, con grande sorpresa del personale, di chiudere lo studio d'animazione. Lo studio d'animazione MGM venne chiuso nel 1957, e l'ultimo dei 114 cortometraggi Hanna-Barbera di Tom e Jerry, \"Il guarda bimbo\", venne distribuito il 1\u00ba agosto 1958. Hanna e Barbera stabilirono il loro studio d'animazione televisiva, Hanna-Barbera Productions, nel 1957, e continuarono producendo serie televisive come \"Gli Antenati\", \"I Pronipoti\" e \"Scooby-Doo\".\nPeriodo Gene Deitch (1961-1962).\nNel 1960 la MGM resuscit\u00f2 il franchising di \"Tom &amp; Jerry\", e contatt\u00f2 lo studio d'animazione europeo Rembrandt Films per produrre tredici cortometraggi di \"Tom &amp; Jerry\" all'estero. Tutti i tredici cortometraggi vennero diretti dall'animatore, con sede a Praga, Gene Deitch e prodotti dal proprietario della societ\u00e0 William L. Snyder in Cecoslovacchia. Deitch afferma che, essendo un membro della United Productions of America (UPA), ha sempre avuto un'antipatia personale per \"Tom &amp; Jerry\", citandoli come il \"cattivo esempio primario di violenza insensata - umorismo basato sul dolore - attacco e vendetta - per non parlare dell'uso di cattivo gusto di una donna nera senza testa come stereotipo della cameriera\".\n\u0160t\u011bp\u00e1n Kon\u00ed\u010dek, uno studente di Karel An\u010derl e direttore della Film Symphony Orchestra, e V\u00e1clav L\u00eddl fornirono la colonna sonora per i corti di Deitch, mentre Larz Bourne, Chris Jenkyns ed Eli Bauer scrissero i cartoni animati. La maggior parte degli effetti vocali e voci nei film di Deitch vennero forniti da Allen Swift. Ai fini di evitare di essere legato al comunismo, Deitch alter\u00f2 i nomi della sua squadra nei titoli di testa dei cortometraggi (ad esempio, \u0160t\u011bp\u00e1n Kon\u00ed\u010dek divenne \"Steven Konichek\", V\u00e1clav L\u00eddl divenne \"Victor Little\"). Questi corti sono tra i pochi a non portare la frase \"Made In Hollywood, U.S.A.\" nei titoli di coda; poich\u00e9 lo studio di Deitch era dietro la cortina di ferro, la posizione della casa di produzione viene omessa interamente nei titoli.\nNel bel mezzo della produzione, Joe Vogel, il capo della produzione, venne licenziato dalla MGM, che ordin\u00f2 a Deitch e la sua squadra di terminare i cortometraggi e distribuirli in fretta. Il contratto con la Metro-Goldwyn-Mayer scadde e l'ultimo dei tredici cortometraggi, \"Tom e Jerry all'opera\", venne distribuito il 1\u00ba dicembre 1962. Dal momento che la squadra Deitch/Snyder aveva visto solo una manciata dei cortometraggi originali di \"Tom &amp; Jerry\", e poich\u00e9 Deitch e Snyder produssero i loro cartoni animati su un budget limitato di , i film risultanti vennero considerati insoliti e, in molti modi, bizzarri. I gesti dei personaggi venivano spesso eseguiti ad alta velocit\u00e0, causando una pesante motion blur.\nCome risultato, l'animazione dei personaggi sembrava agitata e malsana. Le colonne sonore presentavano musica scarsa, effetti sonori futuristici, dialogo mormorato piuttosto che parlato, e uso pesante di riverbero. I fans che in genere si fissavano con Tom criticarono i cartoni di Deitch perch\u00e9 Tom non diventava mai una minaccia per Jerry, grazie soprattutto all'intervento costante del suo nuovo proprietario - un corpulento uomo di mezza et\u00e0 bianco (con seri problemi di temperamento, diventando spesso rosso in faccia come il precedente personaggio di \"Clint Clobber\" di Deitch alla Terrytoons), il quale era anche pi\u00f9 graficamente brutale nel punire gli errori di Tom rispetto a Mammy Due Scarpe, picchiandolo ripetutamente, bruciandolgi il muso con una griglia e costringendolo a bere un'intera bevanda gassata.\nTutti i tredici cortometraggi furono successi commerciali; nel 1961 \"Tom &amp; Jerry\" divenne la serie cinematografica di maggior incasso di sempre, detronizzando la serie \"Looney Tunes\" che aveva ricoperto la carica per sedici anni; questo successo si ripet\u00e9 ancora una volta nel 1962. Tuttavia, a differenza dei corti di Hanna e Barbera, nessuno dei film di Deitch fu candidato all'Oscar. Gli episodi creati da Deitch sono stati generalmente accolti meno favorevolmente dal pubblico. Nella sua recensione per \"Tom &amp; Jerry: The Chuck Jones Collection\", Paul Kupperberg di Comicmix defin\u00ec i cortometraggi \"perfettamente terribili\" e \"distribuiti troppo spesso\", cos\u00ec come un risultato di \"manodopera a basso costo\".\nDeitch ha spesso difeso i suoi film; in un'intervista con \"The New York Times\", quando gli venne chiesto della lavorazione sulla serie \"Tom &amp; Jerry\", Deitch rispose: \"Tutti gli esperti dicono che [i miei cortometraggi sono] il peggio di \"Tom &amp; Jerry\", [ ...] Ero un uomo UPA - tutto il mio sfondo era molto pi\u00f9 vicino ai cechi. Ho sempre considerato \"Tom &amp; Jerry\" una porcheria, ma avevano grande tempismo, espressioni facciali, doppia ripresa, schiaccia e allunga\", ognuna delle quali dichiar\u00f2 che erano \u00abtecniche che i cechi dovevano imparare\u00bb, aggiungendo: \u00abLo stile ceco non aveva nulla in comune con questi cartoni spinti sulle gag\u00bb.\nPeriodo Chuck Jones (1963-1967).\nDopo l'uscita dell'ultimo corto di Deitch, Chuck Jones, che era stato licenziato dal suo incarico ultra-trentennale alla Warner Bros. Cartoons, apr\u00ec il suo studio di animazione, Sib Tower 12 Productions, con il partner Les Goldman. A partire dal 1963, Jones e Goldman continuarono a produrre altri 34 cortometraggi di \"Tom &amp; Jerry\", ognuno dei quali portava lo stile distintivo di Jones (e una leggera influenza psichedelica). Tuttavia, pur essendo animato essenzialmente dagli stessi artisti che avevano lavorato con Jones alla Warner, questi nuovi corti ebbero diversi gradi di successo di critica.\nJones aveva difficolt\u00e0 ad adattare il suo stile al marchio d'umorismo di \"Tom &amp; Jerry\", e una serie di cartoni animati favorirono la piena animazione, personalit\u00e0 e stile rispetto alla trama. I personaggi subirono un leggero cambiamento di aspetto: a Tom vennero date sopracciglia pi\u00f9 spesse, un look meno complesso (compreso il colore della sua pelliccia, che divent\u00f2 grigia), orecchie pi\u00f9 nitide, coda pi\u00f9 lunga e guance pi\u00f9 pelose, mentre a Jerry vennero dati occhi e orecchie pi\u00f9 grandi, di colore pi\u00f9 chiaro, e un'espressione pi\u00f9 dolce.\nAlcuni dei cartoni di \"Tom &amp; Jerry\" di Jones ricordano il suo lavoro con Wile E. Coyote e Beep Beep, inclusi gli usi di gag oscuranti e che coinvolgono personaggi che cadono da luoghi elevati. Jones co-diresse la maggioranza dei cortometraggi con lo scenografo Maurice Noble. I restanti cortometraggi vennero diretti quasi tutti da Abe Levitow e Ben Washam; Tom Ray diresse due corti costruiti intorno a riprese da precedenti cartoni di \"Tom &amp; Jerry\" diretti da Hanna e Barbera, e Jim Pabian diresse un corto con Maurice Noble. Diverse caratterizzazioni vocali vennero fatte da Mel Blanc e June Foray.\nI lavori di Jones sono considerati superiori a quelli precedenti di Deitch (e alla maggior parte dei cartoni animati realizzati in quel periodo, almeno visivamente), e contengono il memorabile tema di apertura, in cui Tom \u00e8 intrappolato all'interno della \"O\" del suo nome. Anche se Jones riusc\u00ec a recuperare un po' della magia dagli originali lavori di Hanna-Barbera, la MGM concluse la produzione su Tom e Jerry nel 1967, quando la Sib Tower 12 era gi\u00e0 diventata la MGM Animation/Visual Arts. Jones era passato agli special televisivi e al film \"Il casello fantasma\".\nVersione televisiva.\nDal 1965 la serie di cartoni prodotta da Hanna e Barbera cominci\u00f2 a essere trasmessa in televisione, esordendo nel programma del sabato mattina della CBS il 25 settembre 1965, e poi, due anni dopo, la domenica, fino al 17 settembre 1972.\nLa serie venne trasmessa con alcune modifiche dovute alla presenza del personaggio di Mammy Due Scarpe, che venne rimosso sostituendo le scene in cui appariva con nuove animazioni, sostituendolo con quello di una donna bianca irlandese altrettanto grassa; a volte, come ne \"Il gatto del sabato sera\", prese invece il suo posto un'adolescente bianca magra. Entrambi i personaggi vennero doppiati da June Foray. Tuttavia, le successive trasmissioni televisive mantennero il personaggio originale di Mammy con un nuovo doppiaggio eseguito da Thea Vidale per rimuovere il gergo nero stereotipato con il quale era stata doppiata originariamente.\nSecondo periodo Hanna-Barbera: \"The Tom &amp; Jerry Show\" (1975-1977).\nNel 1975 la Hanna-Barbera Productions inizi\u00f2 a produrre nuovi cartoni su Tom e Jerry per il sabato mattina. Vennero prodotti 48 \"segmenti\", raggruppati in 16 episodi. Questi segmenti vennero associati con le serie \"Gorilla Lilla\" e \"Mumbly\", venendo trasmessi sulla ABC tra il 6 settembre 1975 e il 3 settembre 1977. In questi cartoni animati Tom e Jerry (ora quest'ultimo con un papillon rosso), che erano stati nemici durante i loro anni di formazione, divenivano amici non violenti che vivevano avventure insieme, poich\u00e9 la Hanna/Barbera doveva rispondere alle norme rigorose contro la violenza per la TV dei bambini. La serie venne generalmente mal accolta dal pubblico che aveva familiarit\u00e0 con le originali incarnazioni di Tom e Jerry, e questo formato non venne pi\u00f9 utilizzato dalle serie successive.\nPeriodo Filmation (1980-1982).\nAnche la Filmation (insieme con MGM Television) prov\u00f2 a produrre una serie tv di Tom e Jerry. La sua versione, \"Tom &amp; Jerry Comedy Show\", debutt\u00f2 nel 1980, ed includeva inoltre nuovi personaggi, ad esempio Droopy e Barney Bear, che non erano mai comparsi fin dai cortometraggi originali MGM. La serie era notevolmente diversa da quella della Hanna-Barbera, poich\u00e9 riport\u00f2 Tom e Jerry alla formula originale dell'inseguimento, con un umorismo un po' pi\u00f9 slapstick. Questa incarnazione, come la versione del 1975, non venne ben accolta dal pubblico come l'originale, e dur\u00f2 nel sabato mattina della CBS dal 6 settembre 1980 al 4 settembre 1982.\nTerzo periodo Hanna-Barbera: \"Tom &amp; Jerry Kids\" e \"The Mansion Cat\" (1986-2001).\nNel 1986 la Mgm venne acquistata dal fondatore della WTBS Ted Turner. Turner vendette l'azienda poco dopo, ma mantenne la cineteca dei film MGM usciti prima di quell'anno, cos\u00ec \"Tom &amp; Jerry\" divennero propriet\u00e0 della Turner Entertainment (i cui diritti appartengono oggi alla Warner Bros.), andando cos\u00ec in onda negli anni successivi su reti Turner, come TBS, TNT, Cartoon Network, The WB, Boomerang e Turner Classic Movies.\nUna delle maggiori tendenze per la televisione del sabato mattina negli anni Ottanta e Novanta era la \"bimbificazione\" di classiche stelle adulte dei cartoni animati, e il 2 marzo 1990 Fox Kids trasmise la prima puntata di \"Tom &amp; Jerry Kids\", co-prodotta da Turner Entertainment e Hanna-Barbera Productions (quest'ultima acquistata dalla prima nel 1991). La serie era caratterizzata da una versione giovanile del famoso duo del gatto e del topo che si rincorrono. Come nella serie H-B del 1975, Jerry indossa il papillon rosso, mentre Tom indossa ora un berretto anch'esso rosso. Spike e suo figlio Tyke (che ora parla), e Droopy e suo figlio Dripple, apparver\u00f2 in segmenti di supporto della serie, che si concluse il 4 dicembre 1993. \"Tom &amp; Jerry Kids\" fu l'ultima serie animata di Tom e Jerry prodotta in .\nNel 2001, Boomerang ha trasmesso un cortometraggio televisivo intitolato \"Tom and Jerry: The Mansion Cat\" (trasmesso in Italia su Cartoon Network il 25 aprile 2001). Esso vide Joe Barbera (che era anche un consulente creativo) come voce del proprietario di Tom, il cui volto non viene mai visto. In questo cartone animato Jerry, ospitato in un Habitrail, \u00e8 un animale domestico proprio come Tom, e il loro proprietario deve ricordare a Tom di non \"dare la colpa di tutto al topo\". Fu l'ultimo cartone animato di Tom e Jerry prodotto dalla Hanna-Barbera prima che venisse assorbita dalla Warner Bros. Animation quello stesso anno.\nPeriodo Warner Bros. (dal 2002).\nA partire dal 2002, tutti i nuovi cartoni animati di Tom e Jerry vennero prodotti dalla Warner Bros. Animation. Il 27 settembre 2005 usc\u00ec nei cinema di Los Angeles un nuovo cortometraggio cinematografico di \"Tom &amp; Jerry\", intitolato \"L'arte del karate\", che era stato diretto da Joseph Barbera e Spike Brandt. Come parte della celebrazione del 65\u00ba anniversario di \"Tom &amp; Jerry\", questo corto segn\u00f2 il primo ritorno di Barbera come sceneggiatore, regista e artista degli storyboard dopo la serie originale di corti che aveva diretto con Hanna. Spike Brandt venne candidato all'Annie Award per la migliore animazione dei personaggi.\nNel corso del primo semestre del 2006 una nuova serie intitolata \"Tom &amp; Jerry Tales\" venne prodotta dalla Warner Bros. Animation. Furono prodotti ventisei episodi da 23 minuti, ciascuno composto da tre segmenti, di cui alcuni previsti per l'uscita cinematografica prima del fallimento di \"\". La serie venne trasmessa inizialmente nel Regno Unito su Boomerang e in seguito negli Stati Uniti nel blocco Kids' WB di The CW. In Italia venne trasmessa prima su Boomerang e poi su Rai 2 Boing e Italia 1. \"Tom &amp; Jerry Tales\" \u00e8 la prima serie TV di Tom e Jerry che utilizza lo stile originale dei cortometraggi classici, insieme allo slapstick. La serie venne cancellata nel 2008, poco prima che il blocco Kids' WB venisse chiuso. \"Tom &amp; Jerry Tales\" fu la prima serie di Tom e Jerry prodotta in 16:9, bench\u00e9 la maggior parte degli episodi vengano trasmessi in 4:3 pan and scan. Dal 2014 Tom e Jerry ritornano in TV in una nuova serie, \"The Tom &amp; Jerry Show\". Come in alcuni classici cortometraggi, qui le avventure di Tom e Jerry si svolgono in scenari diversi in base ai loro nuovi proprietari di cui non viene mostrato il loro busto (caratteristica ricorrente di Mammy Due Scarpe), come la coppia Ginger e Rick, i quali abitano anche con Spike e Tyke e spesso due sorelle praticanti il mestiere di streghe. La serie va in prima visione su Boomerang da aprile 2014 e poi viene replicata su Cartoonito\nIl 20 febbraio 2021 \u00e8 stata pubblicata una miniserie animata in due episodi su HBO Max, intitolata \"Tom and Jerry Special Shorts\", per celebrare l'81\u00ba anniversario di Tom e Jerry, nonch\u00e9 per promuovere il film del 2021. Gli episodi, della durata di 4-5 minuti, sono ispirati ai cortometraggi degli anni 1940 e sono prodotti nello stesso stile della serie \"Looney Tunes Cartoons\"; entrambe le serie sono infatti curate da Peter Browngardt.\nA partire dal 1\u00ba luglio viene pubblicata su HBO Max la nuova serie animata \"Tom and Jerry in New York\", realizzata dallo stesso team di \"The Tom &amp; Jerry Show\" e ambientata successivamente agli eventi del film.\nFilmografia.\nCortometraggi.\nPrima del 1954 tutti i cortometraggi erano realizzati con l'aspect ratio 1.375:1 (Academy ratio); nel 1954 e nel 1955 alcuni erano prodotti in due versioni: una con aspect ratio 1.75:1 e una con il processo CinemaScope. Dal 1955 fino alla chiusura dello studio di animazione MGM tutti i cartoni di \"Tom e Jerry\" vennero prodotti esclusivamente in Cinemascope\nControversie.\nAlcuni cortometraggi sono stati oggetto di polemiche per la presenza di stereotipi razziali che coinvolgono la rappresentazione del personaggio nero ricorrente, Mammy Due Scarpe, e di altri personaggi che compaiono in blackface; altri temi controversi sono il cannibalismo e l'esaltazione del fumo.\nDue cortometraggi, datati 1949 e 1950, sono stati auto-censurati dalla Turner Broadcasting System (proprietaria dei diritti della serie), a seguito di una lettera inviata nel 2006 alla Ofcom (l'ente britannico che vigila sui contenuti televisivi) da parte di uno spettatore; la lettera lamentava l'effetto nocivo che i disegni animati, in quegli episodi alle prese con delle sigarette, avrebbero avuto sui suoi figli. Nel primo dei due episodi (\"Texas Tom\", 1950) Tom, per fare colpo su una gattina, si comporta come un adolescente e, per fortificare la sua virilit\u00e0 felina, accende una sigaretta. Nel secondo episodio, \"La gara di tennis\" (\"Tennis Chump\", 1949), Tom \u00e8 invece impegnato in un torneo di tennis in cui il suo rivale sbruffone, durante tutto l'incontro, fuma un sigaro.\nLa Ofcom ha spiegato che Tom &amp; Jerry \u00e8 un cartone animato \"vintage\" realizzato in un periodo in cui il rischio legato al fumo non era ancora stato attentamente studiato e che questa era un'ottima ragione per chiedere alla Turner di prendere provvedimenti. \"Tom &amp; Jerry\" per\u00f2 sono stati censurati altre volte. Molte scene di altri episodi contenevano dei blackface, cio\u00e8 quando esplodeva qualcosa o il viso di Tom, Jerry o altri personaggi si coprivano di fango, essi diventavano come delle persone africane e ci\u00f2 poteva risultare offensivo per le persone di origine africana. Un altro episodio censurato \u00e8 \"Il suo topo Venerd\u00ec\" (\"His Mouse Friday\", 1951) a causa degli stereotipi razziali in esso contenuti.\nAltri media.\nNel 1942 i personaggi di Tom e Jerry apparvero nella rivista \"Our Gang Comics\", fumetto ispirato alla serie \"Simpatiche canaglie\". Nel 1949, quando la serie delle \"Simpatiche canaglie\" usc\u00ec dalla produzione, la serie fu rinominata \"Tom and Jerry Comics\". Alcuni dei libri di Tom e Jerry sono apparsi anche recentemente. Nel corso degli anni, sono stati prodotti diversi videogiochi ispirati alla serie animata."}
{"id": "239826", "revid": "16667", "url": "https://it.wikipedia.org/wiki?curid=239826", "title": "Piergiorgio Frassati", "text": ""}
{"id": "239827", "revid": "339392", "url": "https://it.wikipedia.org/wiki?curid=239827", "title": "Violenze urbane in Francia del 2005", "text": ""}
{"id": "239833", "revid": "108321675", "url": "https://it.wikipedia.org/wiki?curid=239833", "title": "Sverige", "text": ""}
{"id": "239834", "revid": "124393590", "url": "https://it.wikipedia.org/wiki?curid=239834", "title": "Barocco siciliano", "text": "Il barocco siciliano non definisce soltanto le espressioni del barocco in Sicilia realizzate fin dal XVII secolo, ma rappresenta una particolare declinazione di questo stile, caratterizzata da un acceso decorativismo, senso scenografico e cromatico. Tale maniera si manifest\u00f2 pienamente solo nel XVIII secolo, in seguito agli interventi di ricostruzione succeduti al devastante terremoto che invest\u00ec il Val di Noto nel 1693.\nDefinizione e periodizzazione.\nL'identificazione di uno specifico stile barocco siciliano si deve principalmente a un pionieristico studio di Anthony Blunt, che ne identific\u00f2 tre fasi di sviluppo verso il pieno sviluppo nel corso del XVIII secolo, a seguito del fervore edilizio della ricostruzione dopo il terremoto. Egli ne riconobbe il carattere principale nell'esuberanza decorativa che univa architettura colta e tradizione artigianale.\nPer tali caratteri Blunt avvicin\u00f2 tale stile ad altri come quello della Baviera e quello che si svilupp\u00f2 in Russia anche noto come Barocco Naryshkin.\nDopo lo studio di Blunt l'interesse continu\u00f2 a concentrarsi sul XVIII secolo, tuttavia prima del 1693 lo stile barocco si era comunque affermato nell'isola, seppure condizionato dalla tradizione architettonica autoctona e dall'architettura classicista tardorinascimentale. Nel corso del Seicento infatti, la conoscenza diretta o indiretta dei grandi architetti barocchi di Roma fece maturare esperienze pienamente barocche sia sul piano del linguaggio architettonico sia nella ricerca di complesse geometrie spaziali e nell'inserimento scenografico e prospettico.\nIn seguito al sisma del 1693, gli architetti locali (molti dei quali formati a Roma) e i progettisti e artisti venuti da fuori, trovarono un'abbondanza di opportunit\u00e0 per dar vita a un sofisticato stile barocco allo stesso tempo popolare e colto, fortemente caratterizzato e radicato nel territorio. Nel penultimo decennio del XVIII secolo lo stile fin\u00ec poi con l'essere rimpiazzato dalle nuove mode che proponevano il neoclassicismo.\nL'era barocca della Sicilia, con il suo stile riccamente decorato, rifletteva perfettamente la storia sociale dell'isola, e venne a simboleggiare il canto del cigno della sua nobilt\u00e0, lasciando sull'isola un marchio di identit\u00e0 architettonica.\nPremesse.\nTradizionalmente gli studiosi hanno spesso ritenuto che l'adesione della Sicilia alle forme rinascimentali sia stata, nei tempi, in ritardo rispetto alle altre regioni italiane e molto condizionata, nei modi, dalle preesistenti tradizioni artistiche gotico-catalane o addirittura normanne, nel caso dell'architettura.\nTale adesione condizionata port\u00f2, nel caso dell'architettura, a una sovrabbondanza e sovrapposizioni di decorazioni, tanto che nell'architettura del primo XVI secolo, elementi decorativi classicheggianti, come i capitelli classici, convivevano in impianti architettonici di derivazione medievale, con elementi gotici, come gli archi a sesto acuto e le bifore, normanni e di derivazione ispanica.\nUn esempio di tale commistione \u00e8 la costruzione di Santa Maria di Porto Salvo nel 1536, progettata dall'artista rinascimentale Antonello Gagini ma completata con archi gotici da Antonio Scaglione. Invece un monumento come la Fontana Pretoria a Palermo, pienamente rinascimentale, fu per\u00f2 portata da Firenze.\nIl lento affermarsi del linguaggio rinascimentale era stato pi\u00f9 evidente nella pittura e nella scultura che non nell'architettura. Lo scultore Domenico Gagini, padre di Antonello, aveva portato in Sicilia le novit\u00e0 della penisola, fondando una bottega e una dinastia di artisti presente in moltissime imprese decorative nelle chiese di tutta l'isola. Lo stile dei Gagini si adatt\u00f2 comunque al gusto prevalente per una ricca decorazione. Tra il 1531 e il 1537, meno di un secolo dopo che la sua famiglia era arrivata sull'isola, Antonello Gagini complet\u00f2, nel Santuario dell'Annunziata di Trapani, l'arco della Cappella della Madonna, simile a un proscenio, dotato di pilastri non scanalati ma decorati pesantemente con busti a rilievo dei santi, cos\u00ec come il frontone, decorato da santi reclinati che sostengono composizioni floreali collegati allo scudo centrale a coronamento del frontone stesso. Questo frontone adorno fu uno dei primi segni che un'architettura decorativa specifica della Sicilia si stava formando. Molto simile nello stile \u00e8 la chiesa del Ges\u00f9 di Palermo, costruita nel periodo 1564\u20131633, che mostra anch'essa avvisaglie del barocco siciliano.\nComunque, qualunque sia stata nei modi e nei tempi l'adesione della Sicilia alle forme del Rinascimento e del Classicismo, nella seconda met\u00e0 del secolo l'isola si trova perfettamente aggiornata al panorama artistico della penisola e in particolare di Roma, recependone tutta la complessit\u00e0 fatta di Tardo manierismo, Classicismo, temi della Controriforma e tanto altro.\nUn ruolo particolare in tale processo ebbe la citt\u00e0 di Messina in cui operarono a met\u00e0 secolo, architetti e scultori come Andrea Calamech e Giovanni Angelo Montorsoli artisti toscani aggiornato al linguaggio architettonico prevalente a Firenze e Roma.\nIn tale epoca, infatti, le novit\u00e0 continuano a essere portate da artisti e architetti immigrati in Sicilia dai principali centri artistici italiani. Dopo questo periodo tale fenomeno si ferma e i principali artisti attivi in Sicilia nel XVII secolo sono nativi dell'isola, formatisi spesso a Roma, come comunque comincia ad accadere gi\u00e0 dalla seconda met\u00e0 del XVI secolo (Jacopo Del Duca).\nAnticipazioni.\nSecondo alcuni autori, il barocco arriva in Sicilia con qualche decennio di ritardo rispetto a Roma e agli altri centri di diffusione. Tuttavia nei primi decenni del XVII secolo alcune realizzazioni anticipano in qualche modo alcuni temi del barocco. Pur con un linguaggio architettonico riferibile al tardo manierismo e al classicismo, tali esempi possiedono una delle caratteristiche specifiche del nuovo stile che si andava formandosi a Roma: il forte senso della teatralit\u00e0, attuata mediante la ricerca prospettica e scenografica a scala urbanistica.\nIl primo di questi esempi, a volte definito il primo esempio di architettura e urbanistica barocca nell'isola, sono i \"Quattro Canti\" a Palermo, un incrocio monumentale, formato dalle due principali vie della citt\u00e0 e realizzato tra il 1609 e il 1620 da Giulio Lasso e Mariano Smiriglio. L'intersezione forma una piazza ottagonale, con quattro lati coincidenti con le strade che vi convergono, e quattro spigoli inclinati corrispondenti a fronti di edifici leggermente concavi. Questi fronti che dominano la piazza hanno al piano terreno fontane che ricordano il crocevia delle Quattro Fontane di Roma, voluto da papa Sisto V. I tre piani degli edifici sono adorni di statue in nicchie raffiguranti le quattro stagioni, i quattro sovrani Carlo V, Filippo II, Filippo III e Filippo IV, e le quattro patrone di Palermo: Santa Cristina, Santa Ninfa, Santa Olivia e Sant'Agata.\nLo stesso Mariano Smiriglio realizz\u00f2 la Porta Felice, costituita da due imponenti piloni, ingresso monumentale sull'asse rettilineo del Cassaro (l'attuale corso Vittorio Emanuele), prolungato fino al mare. Fu completata dopo lavori che si protrassero fino al 1637.\nUn'opera in cui l'intento scenografico coinvolse in modo del tutto inedito l'urbanistica e l'immagine di un'intera citt\u00e0 fu la Palazzata a mare di Messina, detta anche \"Teatro marittimo\" realizzata da Simone Gull\u00ec, un'opera pienamente inserita nella sensibilit\u00e0 barocca. Si trattava dell'edificazione dell'intero fronte a mare con una cortina di tredici edifici, stilisticamente omogenei, con la facciata scandita da quattro ordini di aperture. I palazzi erano collegati da passaggi monumentali a due ordini. L'intero complesso edilizio si configurava cos\u00ec come un enorme edificio di 267 interassi.\nAltri progettisti siciliani nella cui opera sono stati rintracciati elementi del primo barocco sono Natale Masuccio e Antonio Muttone.\nIl primo barocco siciliano (XVII secolo).\nCon gli autori e le opere sopra ricordate, la storia dell'architettura barocca nell'isola inizia ben prima del terremoto del 1693, nonostante alcuni autori spostino a dopo il 1650 circa i primi esempi di barocco architettonico in Sicilia, generalmente giudicati scarsi e poco significativi. I motivi di tale valutazione comprendono anche la distruzione di molte opere per via di terremoti, rifacimenti, cause belliche e la contemporanea perdita di molte fonti documentarie, che rendono difficile comprendere appieno e valutare accuratamente l'architettura del XVII secolo sull'isola.\nNonostante tali giudizi sono molte le architetture del periodo riferibili all'architettura romana a esse contemporanee e perfettamente aggiornate al panorama architettonico della penisola.\nSecondo alcuni autori, \u00e8 comunque evidente che gi\u00e0 durante il XVII secolo, il barocco nelle mani degli architetti e scultori locali stava gi\u00e0 deviando, in senso decorativo, dal barocco dell'Italia continentale.\nNella seconda parte del XVII secolo comincia inoltre l'attivit\u00e0 del pi\u00f9 importante degli scultori barocchi siciliani, Giacomo Serpotta, che con la sua scuola, decora a stucco gli interni di molte delle chiese del periodo.\nGuarini.\nGuarino Guarini fu l'eccezionale presenza esterna che dette una duratura impronta all'architettura siciliana introducendo elementi che saranno ripresi in seguito. Risiedette a Messina per un periodo non totalmente documentato e comunque dal 1660 al 1662 e vi realizz\u00f2 la chiesa della Santissima Annunziata, il Collegio dei Teatini, costruito per\u00f2 successivamente e la chiesa di San Filippo Neri. Tutte le costruzioni sono andate distrutte durante il terremoto del 1908.\nCon questi edifici Guarini introdusse, di fatto, il barocco in Sicilia tra molte perplessit\u00e0 dei contemporanei. In particolare ebbero molti sviluppi futuri sull'isola la facciata della chiesa della Santissima Annunziata a sviluppo verticale con vari ordini sovrapposti, sagoma piramidale e superficie mossa che far\u00e0 da modello a molte chiese siciliane della Val di Noto. Altri elementi importanti furono la cupola che anticipava quelle poi realizzate a Torino, il campanile posto in facciata e gli spazi interni caratterizzati da stucchi bianchi.\nSempre per Messina progett\u00f2 la chiesa dei padri Somaschi, a pianta esagonale, rimasta a livello progettuale e nota grazie alle incisioni del suo trattato \"Architettura civile\". Il progetto sembra anticipare le grandi cupole nervate poi realizzate da Guarini a Torino, anche se la datazione del progetto al 1660-1662 non sembra certa e potrebbe essere da posticipare.\nAngelo Italia.\nTra gli architetti che conobbero l'opera di Guarini a Messina, fu il frate gesuita Angelo Italia, uno dei protagonisti della stagione barocca in Sicilia nel trentennio che precede il fervore costruttivo della ricostruzione dopo il terremoto del Val di Noto, nella quale comunque Angelo Italia, ormai anziano, ebbe un ruolo di rilievo.\nNel 1685 ha modo di vedere a Messina le opere di Guarino Guarini che lo influenzeranno, anche se la sua opera risente del repertorio stilistico di Borromini, Rainaldi, Dalla Porta.\nNell'opera del frate architetto possiamo trovare sia una ricerca spaziale basata su spazi centralizzati e sulla compenetrazione di spazi geometrici (come nella chiesa palermitana di San Francesco Saverio), con particolare interesse per l'esagono, sia la ricerca linguistica con facciate articolate, complesse nella loro geometria e nelle membrature (come la facciata delle chiesa madre di Palma di Montechiaro del 1666), sia nell'integrazione tra architettura e scultura.\nTra le sue opere pi\u00f9 importanti \u00e8 la chiesa di Santa Maria della Neve (1685-1693) a Mazzarino, commissionata da Carlo Carafa Branciforte principe di Butera, fu progettata con un'unica grande navata coperta a botte. Rimase incompiuta, forse per difficolt\u00e0 tecniche relative alla copertura e fu completata nell'Ottocento a tre navate. Rimane come testimonianza del progetto originale la slanciata facciata, anch'essa incompleta.\nBarocco siciliano dal 1693.\nTerremoto e mecenatismo.\n Catania rimpiazz\u00f2 Messina dopo la rivolta del 1686 come seconda citt\u00e0 della Sicilia. Il grande terremoto del 1693 danneggi\u00f2 gravemente cinquantaquattro citt\u00e0 e paesi e trecento villaggi. L'evento cont\u00f2 due principali sismi, il 9 e l'11 gennaio, i cui epicentri furono rispettivamente fuori Augusta (per l'esattezza tra Melilli e Sortino) e nel porto di Catania, accompagnati da una serie di sciami di minore intensit\u00e0; la citt\u00e0 di Noto fu completamente rasa al suolo, mentre la citt\u00e0 di Catania fu danneggiata in modo molto grave. Fu stimato un totale di pi\u00f9 di cento mila persone uccise. Altre citt\u00e0 che subirono gravi danni furono Ragusa, Modica, Scicli, Militello e Ispica. La ricostruzione inizi\u00f2 quasi immediatamente.\nLa sontuosit\u00e0 dell'architettura che stava per sorgere dal disastro \u00e8 connessa alla politica della Sicilia del tempo; la Sicilia era ancora ufficialmente sotto il controllo spagnolo, ma in realt\u00e0 era governata dalla sua aristocrazia autoctona. Questa era guidata da Giuseppe Lanza, duca di Camastra, che gli spagnoli avevano nominato vicer\u00e9 di Sicilia per appagare l'aristocrazia. \u00c8 stimato che ci fossero pi\u00f9 aristocratici per metro quadrato che in qualsiasi altro Stato. Nel XVIII secolo fu calcolato che c'erano duecentoventotto famiglie nobiliari, che fornivano alla Sicilia una classe di governo consistente di cinquantotto principi, ventisette duchi, trentasette marchesi, ventisei conti, un visconte e settantanove baroni; il \"Libro aureo della nobilt\u00e0 siciliana\" (pubblicato per l'ultima volta nel 1926) ne elenca ancora di pi\u00f9. In aggiunta a questi c'erano i pi\u00f9 rampolli cadetti delle famiglie con i loro titoli cortesi di nobile e barone.\nNon esistendo una classe media stabile permaneva un sistema feudale, praticamente invariato sin dalla sua introduzione in seguito alla conquista normanna del 1071. Cos\u00ec l'aristocrazia siciliana non aveva solo ricchezze ma anche vasta manodopera alle proprie dipendenze, come del resto in molte altre parti d'Europa.\nL'aristocrazia condivideva il proprio potere solo con la Chiesa cattolica. La Chiesa faceva leva sul timore della dannazione nell'altra vita e sull'Inquisizione nella presente e come conseguenza sia le classi superiori sia quelle inferiori donavano generosamente tutto quanto potevano in tutte le principali ricorrenze dei santi. Molti preti e vescovi erano a loro volta membri dell'aristocrazia, e la ricchezza della Chiesa di Sicilia era ulteriormente aumentata dalla tradizione di spingere i cadetti maschi e femmine verso i monasteri e i conventi, per preservare l'eredit\u00e0 della famiglia dalla sua divisione; una pesante tassa, o dote, veniva di solito pagata alla Chiesa per facilitare ci\u00f2, nella forma di propriet\u00e0, gioielli o denaro. Cos\u00ec la ricchezza di certi ordini religiosi crebbe fuori da ogni proporzione rispetto alla crescita economica di qualsiasi altro gruppo sociale del tempo. Questa \u00e8 una delle ragioni per cui cos\u00ec tante chiese barocche e monasteri, come San Martino delle Scale, furono ricostruiti dopo il 1693 con tale dispendio.\nUna volta iniziata la ricostruzione, i poveri riedificarono le proprie casupole seguendo le primitive tecniche tradizionali. Per contrasto, i pi\u00f9 ricchi residenti sia secolari sia spirituali vennero presi da una quasi maniacale orgia di edificazione. La maggior parte dei membri della nobilt\u00e0 aveva diverse abitazioni in Sicilia, perch\u00e9 il vicer\u00e9 nominato dalla Spagna trascorreva sei mesi dell'anno a Palermo e sei a Catania, tenendo corte in ciascuna citt\u00e0, e quindi i membri dell'aristocrazia avevano bisogno di un palazzo in ognuna di esse. \nUna volta che i palazzi della devastata Catania furono ricostruiti alla nuova moda, quelli di Palermo sembrarono antiquati per confronto, quindi anch'essi furono riedificati secondo i nuovi canoni stilistici. Dalla met\u00e0 del XVIII secolo, le ville dove riposare in autunno, essenzialmente degli status symbol, furono costruiti nell'elegante enclave di Bagheria. \nQuesto schema si ripet\u00e9, su scala minore, in tutte le citt\u00e0 secondarie della Sicilia, con ogni citt\u00e0 impegnata a fornire una vita sociale pi\u00f9 divertente e attraente per gli aristocratici provinciali rispetto alle loro abitazioni di campagna, che tuttavia non sfuggirono alla mania edilizia. Spesso ali barocche o nuove facciate furono aggiunte ad antichi castelli, o ville rurali furono interamente ricostruite. La frenesia edilizia guadagn\u00f2 slancio e raggiunse il suo zenith verso la met\u00e0 del XVIII secolo.\nNuove citt\u00e0.\nIn seguito al sisma il programma di ricostruzione fu velocemente avviato, sotto la direzione del Duca di Camastra, vicario con pieni poteri per la ricostruzione, e del suo collaboratore, l'ingegnere militare Carlos de Grunembergh.\nLa fondazione di nuovi centri abitati in Sicilia non era nuova visto che tra la fine del XVI secolo e tutto il XVII secolo ne erano stati fondati, dai nobili titolari di feudi, un centinaio per ripopolare vaste aree di latifondo spopolate e incrementare cos\u00ec la produzione agricola.\nSi tratta di cittadine anche piuttosto grandi, realizzate con impianti a scacchiera o comunque ortogonali, sebbene ognuna con particolari caratteristiche: Vittoria, Leonforte, Cinisi, Palma di Montechiaro, Paceco.\nLa ricostruzione avvenne infatti spesso secondo uno schema razionale a griglia e quando fu possibile si prefer\u00ec ricostruire i centri abitati in altri siti, tenendo conto di vari criteri, tra cui la volont\u00e0 di non ricreare la struttura medievale fatta di ristretti vicoli, la necessit\u00e0 di avere piazze e strade principali ampie, la possibilit\u00e0 di erigere difese fortificate efficienti in un'epoca in cui era ancora presente la minaccia turca.\nTali caratteristiche miravano anche a minimizzare i danni alla propriet\u00e0 e alle vite umane in caso di probabili nuovi sismi. In effetti, nel 1693 le strade molto strette avevano reso ancora pi\u00f9 disastroso il terremoto. \nArchitettonicamente i nuovi impianti urbanistici pianificati crearono la possibilit\u00e0 di ampie prospettive e scenografie urbane come quelle realizzate da Rosario Gagliardi a Noto. In genere si nota questo aspetto nelle citt\u00e0 pi\u00f9 estensivamente ripianificate di Caltagirone, Militello Val di Catania, Catania, Modica, Noto, Palazzolo, Ragusa, e Scicli.\nUno dei migliori esempi di questa nuova pianificazione urbana pu\u00f2 essere visto a Noto, che fu ricostruita a circa 10\u00a0km dal sito originario sul Monte Alveria. L'antica citt\u00e0 in rovina, conosciuta come Noto Antica, pu\u00f2 ancora essere visitata nel suo stato diroccato. Il nuovo sito prescelto era pi\u00f9 pianeggiante di quello precedente per facilitare un lineare sviluppo a griglia. Le strade principali procedono da est a ovest in considerazione dell'angolazione del sole. Questo esempio di pianificazione urbanistica si pu\u00f2 attribuire al commissario generale Giuseppe Asmundo, e all'erudito aristocratico locale, Giovanni Battista Landolina, che con l'aiuto da tre architetti locali \u00e8 responsabile di aver pianificato la citt\u00e0.\n In queste nuove citt\u00e0, l'aristocrazia si localizz\u00f2 nelle aree pi\u00f9 sopraelevate, dove l'aria era pi\u00f9 fresca e pulita nelle torride estati siciliane e la vista pi\u00f9 gradevole. La chiesa fu collocata al centro della citt\u00e0, per comodit\u00e0 di tutti, e per riflettere la globale centralit\u00e0 della Chiesa; intorno alla coppia costituita da cattedrale e palazzo vescovile furono costruiti anche i conventi. I commercianti e mercanti scelsero come quartiere le pianificate strade larghe originate nelle piazze principali. Infine i meno abbienti furono ammessi a erigere i loro rifugi di mattoni e le loro case nelle aree a cui nessun altro ambiva. In tal modo la pianificazione urbanistica barocca venne a simboleggiare e riflettere l'autorit\u00e0 politica, e in seguito il suo stile e la sua filosofia si diffusero in luoghi tanto lontani come Annapolis, Williamsburg, New Bern e Savannah nell'America britannica e con fama ancora maggiore nella ripianificazione urbanistica del XIX secolo di Parigi operata dal barone Haussmann. Erano stati deposte le basi per l'esplosione dell'architettura barocca che avrebbe predominato in Sicilia fino al primo XIX secolo.\nAlcuni tra i centri ricostruiti dopo il sisma del 1693, non presentano il tradizionale tracciato ortogonale a scacchiera ma una forma urbana geometrica su base esagonale: Avola progettata da Angelo Italia e Grammichele il cui disegno \u00e8 attribuito a Carlo Maria Carafa Branciforti, i cui schemi urbanistici sono desumibili dal trattato di architettura militare allora pi\u00f9 conosciuto: \"I quattro primi libri di architettura\" di Pietro Cataneo. e rappresentano in un certo senso la tardiva realizzazione della citt\u00e0 ideale rinascimentale.\nIn seguito molte altre citt\u00e0 e paesi siciliani che erano stati lievemente danneggiati o furono completamente risparmiati dal sisma, come Palermo, furono anch'essi trasformati dallo stile barocco, man mano che la moda si allargava e gli aristocratici con un palazzo a Catania iniziarono a desiderare che il loro palazzo nella capitale fosse altrettanto opulento di quello nella seconda citt\u00e0. A Palermo la Chiesa di Santa Caterina, iniziata nel 1566, fu una di tante nella citt\u00e0 i cui interni furono ridecorati nel XVIII secolo in stile barocco, con marmi colorati.\nNuove chiese e palazzi.\nLa caratteristica principale dell'architettura barocca in Sicilia dopo il 1693, \u00e8 stata una grande esuberanza decorativa, anche se le particolari caratteristiche di calore, gioia espressiva e libert\u00e0 vennero raggiunte gradualmente nel corso del secolo.\nSubito dopo il terremoto furono costruite o ricostruite innumerevoli chiese e palazzi. Le prime rivelano il ruolo sociale che aveva assunto in Sicilia il gran numero di congregazioni, per cui in un solo piccolo centro erano spesso presenti un elevato numero di ordini conventuali caratterizzati da un'intensa attivit\u00e0 edificatoria. Ugualmente i nobili si sentirono in dovere di dotarsi di palazzi e residenze di campagna per affermare il proprio ruolo sociale, favorendo le espressioni artistiche pi\u00f9 opulente di decorazioni.\nGli architetti spesso locali furono capaci di progettare in un modo pi\u00f9 sofisticato di quello del tardo XVII secolo; molti erano stati educati nell'Italia continentale a una comprensione pi\u00f9 dettagliata dell'idioma barocco. Il loro lavoro ispir\u00f2 progettisti siciliani che avevano avuto minori occasioni. Va osservato che questi architetti furono anche assistiti da pubblicazioni di incisioni di Domenico De Rossi, che per la prima volta forn\u00ec le precise dimensioni e misure di molti delle principali facciate barocche e rinascimentali di Roma. In tal modo il Rinascimento finalmente sbarc\u00f2 in Sicilia diciamo cos\u00ec \"per procura\".\nUn secondo ostacolo per il pieno sviluppo del potenziale degli architetti siciliani fu che frequentemente essi stavano solo ricostruendo una struttura danneggiata, e dovevano quindi far coincidere i loro progetti con lo stato dei luoghi e dei manufatti o quanto ne rimaneva. La chiesa di San Giorgio a Modica ne \u00e8 un esempio: malamente danneggiata dal terremodo del 1613, ricostruita nel 1643 in stile barocco conservando la pianta medievale, quindi danneggiata di nuovo nel 1693. La ricostruzione ebbe luogo a partire dal 1702 per opera di un ignoto architetto. Infine Rosario Gagliardi supervision\u00f2 il completamento della facciata, avvenuto nel 1760, o almeno parte dei lavori, essendo morto in quegli anni. Per\u00f2 i compromessi a cui egli dovette prestarsi in ossequio alla struttura esistente sono evidenti. Mentre Gagliardi us\u00f2 le stesse formule che tanto successo gli arrisero a San Giorgio a Ragusa, qui a Modica la costruzione \u00e8 pi\u00f9 pesante e manca dell'abituale leggerezza di tocco e libert\u00e0 di disegno. Secondo alcuni autori pi\u00f9 recenti questo pu\u00f2 anche dipendere in parte dall'avvicendarsi di altri alla supervisione a cavallo della morte del Gagliardi, di cui comunque si conservano disegni correlati.\nCol compito di ricostruzione dal terremoto del 1693, lo stesso Rosario Gagliardi progett\u00f2 con lo stesso stile la basilica di Santa Maria Maggiore a Ispica, unica nella provincia di Ragusa grazie alla presenza del \"Loggiato\" progettato da Vincenzo Sinatra.\nC'era anche un'altra influenza al lavoro. Tra il 1718 e il 1734 la Sicilia fu controllata personalmente da Carlo VI da Vienna, col risultato che si possono percepire stretti legami con l'architettura austriaca. Diversi edifici sull'isola sono imitazioni dei lavori di Fischer von Erlach. Un architetto siciliano, il monaco Tommaso Napoli, visit\u00f2 Vienna due volte verso l'inizio del secolo, tornando con una collezione di incisioni e disegni. Fu in seguito architetto di due ville di campagna del primo periodo barocco siciliano, notevoli per le loro pareti concave e convesse e per il complesso disegno delle loro scale esterne. Una, la sua Villa Palagonia iniziata nel 1705, \u00e8 la pi\u00f9 complessa \u00e8 ingegnosa di qualsiasi altra costruita nell'era barocca della Sicilia; la sua doppia scala di scalinate rettilinee, con frequenti cambi di direzione, fu il prototipo di ci\u00f2 che divenne una caratteristica eminente del barocco siciliano.\nIn seguito una nuova ondata di architetti, consci del fatto che gli stili del rococ\u00f2 per gli interni iniziavano altrove a guadagnare ascendente sul barocco, procedettero a sviluppare l'appariscenza, la libert\u00e0 e il movimento che oggi sono sinonimi dell'espressione \"barocco siciliano\".\nIl pieno sviluppo del barocco siciliano.\nIntorno al 1730 il barocco siciliano cominci\u00f2 gradualmente a distanziarsi dallo stile barocco definitosi a Roma e guadagn\u00f2 una individualit\u00e0 anche pi\u00f9 forte per due ragioni: in questo periodo la corsa a ricostruire stava cominciando a scemare e la costruzione stava divenendo pi\u00f9 tranquilla e meditata; e un nuovo manipolo di architetti siciliani veniva alla ribalta. Questa generazione aveva assistito alla ricostruzione nel barocco e studiato le stampe e i libri di architettura che giungevano con sempre maggiore frequenza dal continente. Diversamente dai predecessori - i vecchi studenti degli architetti di Roma - essi erano capaci di formulare stili fortemente individuali in autonomia. Questi architetti inclusero Andrea Palma, Rosario Gagliardi e Tommaso Napoli. Pur tenendo in considerazione il barocco di Napoli e Roma, essi adattarono adesso i loro progetti a bisogni e tradizioni locali. Il loro uso di risorse e sfruttamento dei siti era spesso molto creativo. Napoli e quindi Vaccarini avevano promosso l'uso di scale esterne, che era adesso condotto a un nuovo stadio: chiese in cima alle colline venivano raggiunte tramite meravigliose scalinate che evocavano il mentore di Vaccarini, Francesco De Sanctis e le scalinate di piazza di Spagna a Roma.\nLe facciate delle chiese assunsero una sempre maggiore ed esuberante articolazione plastica man mano che gli architetti guadagnavano sicurezza, competenza e statura artistica. Gli interni chiesastici, che fino a questa data erano stati abbastanza convenzionali, cominciarono, specialmente a Palermo, a essere decorati con un tumulto di marmi intarsiati e un'ampia variet\u00e0 di colori. Anthony Blunt ha descritto questa decorazione come \"affascinante o repellente, ma comunque il singolo spettatore possa reagire, questo stile \u00e8 una manifestazione caratteristica di esuberanza siciliana, e va classificato tra le pi\u00f9 importanti e originali creazioni di arte Barocca sull'isola\". In nessun luogo in Sicilia lo sviluppo del nuovo barocco \u00e8 pi\u00f9 evidente che a Noto, definita la \"perfetta citt\u00e0 barocca\", Modica, Ragusa e Catania.\nNoto.\nLe vie della citt\u00e0 sono intervallate da scenografiche piazze e imponenti scalinate che raccordano terrazze e dislivelli. La unitaria ricostruzione produsse un tessuto urbano coerente e ricco di episodi architettonici. Venne utilizzata la tenera pietra locale, di colore tra il dorato e il rosato, riccamente intagliata. La ricostruzione avvenne unitariamente sotto la guida del duca di Camastra, che rappresentava a Noto il vicer\u00e9 spagnolo.\nA differenza di quanto accade di solito nelle costruzioni barocche delle province del Sud Italia, come soprattutto a Lecce e, in Sicilia, a Catania, gli architetti che lavorano a Noto non puntano tutto sui motivi ornamentali, i quali restano sempre ben controllati, senza squilibri rispetto alle architetture nelle quali sono inseriti. Inoltre, gli architetti attivi a Noto, Rosario Gagliardi, Vincenzo Sinatra e Paolo Labisi, si impegnarono anche nella realizzazione di architetture elaborate, con l'impiego di facciate concave (come nella chiesa del Carmine o in quella di San Carlo Borromeo al Corso), convesse (come la chiesa di San Domenico) o addirittura curvilinee, come nella torre campanaria del seminario. Il barocco di Noto pervade l'intera citt\u00e0: gli elementi barocchi non sono isolati all'interno di un contesto urbano caratterizzato da diversi stili, ma sono collegati tra di loro in modo da realizzare quella che \u00e8 stata definita la \"perfetta citt\u00e0 barocca\". \nA tal proposito Ugo Ojetti sostenne: \u00abNoto ai primi del Settecento \u00e8 una delle nostre citt\u00e0 sorte d'un colpo, pel fatto sembra d'una volont\u00e0 sola, immagine precisa del gusto d'un'epoca. A visitarla, palazzi, chiese, conventi, teatro pare un monumento unico, tutto costruito nello stesso tufo giallo, nello stesso barocco, come dice bene il Fichera, fiammeggiante, con una grandiosit\u00e0 senza pause e una regalit\u00e0 senza avarizia\u00bb. Dell'impegno degli architetti netini per la creazione di grandi scenografie, in un'ottica barocca pienamente consapevole e non provinciale, si accorse pure un maestro dell'immagine come Michelangelo Antonioni, il quale in una scena de \"L'Avventura\", girata a Noto, fa dire al protagonista, interpretato da Gabriele Ferzetti, intento ad ammirare la citt\u00e0 dalla terrazza del campanile della chiesa di San Carlo al Corso: \u00abMa guarda che fantasia, che movimento. Si preoccupavano degli effetti scenografici. Che libert\u00e0 straordinaria!\u00bb.\nRagusa.\nRagusa fu gravemente danneggiata nel 1693. L'abitato \u00e8 diviso in due parti: Ragusa Ibla, ricostruzione della citt\u00e0 vecchia sul suo colle, e Ragusa Superiore che invece fu edificata ex novo dopo il terremoto su un altopiano adiacente. Successivamente Ragusa Superiore si espanse su un ulteriore altopiano, separato dal primo dalla vallata Santa Domenica e ad esso collegato tramite tre ponti costruiti in epoche diverse.\nRagusa Ibla, la citt\u00e0 inferiore, vanta un insieme impressionante di manufatti Barocchi, che includono la chiesa di San Giorgio di Rosario Gagliardi, progettata nel 1738 (\"figura 12\"). Nel progetto di questa chiesa Gagliardi sfrutta la difficile topografia del sito collinare. La chiesa torreggia in modo impressionante su una imponente scalinata di circa 250 gradini, una caratteristica Barocca frequentemente adottata in Sicilia a causa della morfologia dell'isola. La torre sembra esplodere dalla facciata, accentuata da colonne e pilastri rastremati contro le pareti curve. Al di sopra delle aperture di porte e finestre, timpani si svolgono e curvano con un senso di libert\u00e0 e di movimento che sarebbe stato impensabile ai precedenti architetti ispirati al Bernini e al Borromini. La cupola neoclassica non fu aggiunta prima del 1820.\n In un vicolo che connette Ragusa Ibla con Ragusa Superiore si trova la Chiesa di Santa Maria delle Scale. Questa chiesa \u00e8 interessante, nonostante gravemente danneggiata nel terremoto. Solo met\u00e0 della chiesa fu ricostruita nello stile Barocco, mentre la met\u00e0 sopravvissuta fu mantenuta nell'originale veste Normanna (con elementi Gotici), a dimostrazione di un tassello dell'evoluzione del Barocco Siciliano, a contrasto con il Barocco di altre parti d'Europa, definito dalla classica Roma.\nPalazzo Zacco \u00e8 uno dei pi\u00f9 notevoli edifici barocchi della citt\u00e0, dotato di colonne corinzie che sostengono balconate di elaborato ferro battuto, mentre sostengono maschere grottesche volte a burlarsi, colpire o divertire i passanti. Il palazzo fu costruito nella seconda met\u00e0 del XVIII secolo dal barone Melfi di Sant'Antonio. Fu in seguito acquistato dalla famiglia Zacco, da cui il nome. L'edificio ha due facciate sulla strada, ciascuna con sei ampie balconate che portano lo stemma della famiglia Melfi, una cornice di foglie d'acanto contro cui si appoggia un puttino. I balconi, una caratteristica del palazzo, sono notevoli per le mensole aggettanti che li sostengono, che vanno da putti a musicisti a maschere grottesche. Il punto focale della principale facciata sono i tre balconi centrali divisi da colonne con capitelli corinzi. Qui i balconi sono sorretti da immagini di musicisti con facce grottesche.\nLa cattedrale di San Giovanni Battista a Ragusa Superiore fu costruita tra il 1718 e il 1778. La sua facciata principale \u00e8 puro barocco, contenente fini sculture e bassorilievi. La cattedrale ha un elevato campanile siciliano nello stesso stile. L'adorno interno barocco \u00e8 diviso in tre navate colonnate (\"figura sopra\"). Ragusa Superiore, la parte pi\u00f9 danneggiata della citt\u00e0, fu ripianificata intorno alla cattedrale, in seguito al 1693; il disegno dei palazzi qui \u00e8 tipico di questa citt\u00e0: essi sono lunghi e di solo due piani, con una soglia centrale solo appena sottolineata da un balcone e da un arco che conduce al giardino interno. Questo stile molto Portoghese, probabilmente disegnato per minimizzare i danni in futuri terremoti, \u00e8 molto diverso da quello dei palazzi di Ragusa Ibla, che sono in vero stile Siciliano. Insolitamente il Barocco indugi\u00f2 qui fino al primo XIX secolo. L'ultimo palazzo costruito qui era in forma Barocca ma con colonne di ordine Dorico Romano e balconi neoclassici.\nCatania.\nLa seconda citt\u00e0 della Sicilia, Catania, fu gravemente danneggiata e le strutture pi\u00f9 imponenti che rimasero in piedi furono il medievale Castello Ursino e tre navate della cattedrale. Il nuovo piano prevedeva infatti strade pi\u00f9 larghe e l'inserimento di ampie piazze che consentissero eventuali aree antisismiche. Cos\u00ec essa fu riprogettata e ricostruita. Il nuovo progetto separ\u00f2 la citt\u00e0 in due principali quartieri, uno nobile (il cui terreno era venduto pi\u00f9 caramente a 20 onze per tumulo) e uno popolano (a 13,10 onze per tumulo, dove si insinu\u00f2 il nascente Monastero dei Benedettini), distinti dalle attuali vie Vittorio Emanuele II a sud e Santa Maddalena a est. \nLa ricostruzione fu supervisionata dal Vescovo di Catania ed unico architetto sopravvissuto della citt\u00e0, Alonzo di Benedetto. Costui diresse una squadra di architetti chiamati da Messina, che presto aprirono i cantieri, concentrandosi prima su Piazza del Duomo. I tre palazzi collocati sono: il Palazzo Vescovile e il Seminario dei Chierici a sud, il Palazzo degli Elefanti a nord (che sostituisce l'antica Loggia medioevale) e ad ovest il Palazzo Pardo Sammartino. Gli architetti lavorarono in completa armonia ed \u00e8 impossibile distinguere il lavoro di Alonzo da quello dei suoi assistenti. Il lavoro \u00e8 valido ma elementare, con bugnati decorati nello stile siciliano del XVII secolo, ma spesso la decorazione dei piani nobili \u00e8 superficiale. Questo \u00e8 tipico del Barocco di questo periodo immediatamente seguente al terremoto. Tuttavia non manca un tentativo del Di Benedetto ad associarsi agli stili pi\u00f9 attuali in Europa, cos\u00ec si spiega il Neoclassico che si respira nel Convento dei PP. Gesuiti (dov'egli \u00e8 capomastro tra il 1701 e il 1720).\nNel 1730 arriv\u00f2 a Catania Giovanni Battista Vaccarini, principale architetto siciliano della sua generazione, portando un personale amalgama delle idee del Bernini e del Borromini. Egli introdusse all'architettura dell'isola uno stile pieno di dettagli, caratterizzato dal movimento di linee curve, concave e convesse. \nCome architetto della citt\u00e0 immediatamente impresse sui nuovi lavori lo stile del Barocco Romano. Notevoli lavori di questo periodo furono l'ampliamento di Palazzo Biscari e la Chiesa di Sant'Agata. Per questo edificio. Vaccarini chiaramente attinse anche all'\"Architettura Civile\" di Guarino Guarini. \u00c8 il suo frequente rifarsi a disegni affermati che rende l'architettura di questo periodo, pur opulenta, dotata di una qualit\u00e0 disciplinata, quasi imbrigliata. Lo stile di Vaccarini era destinato a dominare Catania per decenni.\nI pilastri perdono i loro bugnati e sostengono cornicioni del tipo romano e timpani, e trabeazioni o timpani curvilinei, e colonne a tutto tondo a sostegno di balconi. Vaccarini sfrutt\u00f2 anche la locale pietra lavica come elemento decorativo piuttosto che come un generico elemento costruttivo, utilizzandola in alternanza ritmica con altri materiali, e spettacolarmente per il suo obelisco posto sul dorso dell'Elefante, simbolo di Catania, per una fontana nello stile di Berini di fronte al nuovo Palazzo di Citt\u00e0. La facciata principale di Vaccarini per la Cattedrale di Catania, dedicata a Sant'Agata, mostra forti influenze spagnole anche a questo stadio tardo del Barocco Siciliano. In citt\u00e0 si trova anche la Chiesa della Collegiata di Stefano Ittar, costruita intorno al 1768 ed esempio di Barocco Siciliano colto nella sua massima semplicit\u00e0 stilistica.\nCaratteri del barocco siciliano.\n \nL'architettura Barocca \u00e8 generalmente uno stile architettonico drammatico, riccamente adorno di sculture ed altre decorazioni, caratterizzato da chiaroscuri e giochi di luce creati da masse e ombre. Il Barocco Siciliano esalta tali caratteristiche, diventando uno stile riconoscibile che si trova principalmente espresso in edifici sacri e palazzi nobiliari costruiti per la numerosa aristocrazia siciliana. \nAlla met\u00e0 del XVIII secolo, quando il Barocco Siciliano era ormai ben definito rispetto ai caratteri generali del barocco del continente, gli edifici costruiti esibivano almeno alcune delle seguenti caratteristiche specifiche:\nIn ogni caso il Barocco Siciliano non pu\u00f2 essere definito semplicemente in base alla presenza di uno o pi\u00f9 di questi caratteri, poich\u00e9 nessuna caratteristica \u00e8 esattamente specifica della sola architettura siciliana. Per apprezzare il Barocco Siciliano occorre identificare uno o pi\u00f9 di queste caratteristiche, poi valutare la composizione nel suo complesso e allora se l'edificio \u00e8 posteriore alla fine del secondo decennio del XVIII secolo determinare se l'architettura possiede una fluidit\u00e0 nelle proprie curve, nelle proprie volute e nelle decorazioni che ne producono l'indefinibile sensazione tipica di \"joie de vivre\".\nInterni.\nGli esterni delle chiese siciliane erano stati decorati in stili elaborati dal primo quarto del XVII secolo, con profusione di sculture, stucchi, affreschi e marmi (\"figura 15\"). Man mano che le chiese del dopo-terremoto venivano completate negli tra il 1720 e il 1730, gli interni cominciarono a riflettere di pari passo le decorazioni esterne, diventando pi\u00f9 lievi e meno intensi (\"confrontare figura 15 all'interno posteriore mostrato in figura 15\"), con profusione di ornamenti scultorei degli elementi portanti, cornicioni e frontoni, spesso nella forma di putti, elementi floreali e faunistici. Marmi intarsiati su pareti e pavimentazioni con motivi complessi sono una delle pi\u00f9 definite caratteristiche dello stile. Questi motivi con tondi di porfido sono spesso derivati da disegni riscontrabili nelle cattedrali Normanne d'Europa, mostrando ancora le origini normanne dell'architettura siciliana. L'altare maggiore \u00e8 solitamente il \"pi\u00e8ce de resistance\", il pezzo forte. Consiste in molti esempi di un monoblocco di marmo policromo, decorato con volute dorate e ghirlande, e frequentemente incastonato con altre pietre come lapislazzuli e agata. I gradini che conducono alla pedana dell'altare sono caratteristicamente curvi tra concavi e convessi e in molti casi decorati con marmi policromi intarsiati. Uno degli esempi pi\u00f9 belli \u00e8 Santa Zita a Palermo.\nLa costruzione delle chiese della Sicilia sarebbe stata tipicamente finanziata non solo dai singoli ordini religiosi, ma da una famiglia aristocratica. Contrariamente ad una diffusa convinzione, la maggioranza della nobilt\u00e0 siciliana non scelse di avere le proprie spoglie mortali esibite in eterno nelle Catacombe dei Cappuccini di Palermo, ma furono abbastanza convenzionalmente tumulate sotto le loro cappelle di famiglia. \u00c8 stato detto, per\u00f2, che \"il funerale di un aristocratico siciliano era uno dei grandi momenti della sua vita\". I funerali divennero impressionanti esibizioni di fasto. Le lapidi che coprivano le tombe oggi forniscono un barometro accurato dello sviluppo del Barocco e delle tecniche di intarsio anno per anno. Per esempio quelle della prima met\u00e0 del XVII secolo sono di semplice marmo bianco decorato con i simboli araldici e riportanti nome, data e cos\u00ec via. Dal 1650 circa piccole quantit\u00e0 di intarsio in marmo colorato iniziarono ad apparire, formando motivi. Il fenomeno si pu\u00f2 seguire nella sua crescita finch\u00e9, alla fine del secolo, lo stemma e la calligrafia sono costituiti interamente da intarsi in marmo colorato, incorniciati da bordi a motivi decorativi. Ben dopo che il Barocco iniziasse a cadere in disgrazia negli anni ottanta del 1700, la decorazione barocca era ancora considerata pi\u00f9 adeguata al rituale Cattolico del nuovo neoclassicismo di basi pagane.\n La Chiesa di San Benedetto a Catania (\"figure 16 e 17\") \u00e8 un bell'esempio di interni in stile Barocco Siciliano, decorata tra il 1726 e il 1762, il periodo in cui il Barocco Siciliano era al vertice del suo fascino ed unicit\u00e0. I soffitti furono affrescati da Giovanni Tuccari. La parte pi\u00f9 spettacolare della decorazione della chiesa \u00e8 il coro delle monache (\"figura 17\"), datato intorno al 1750, che fu progettato in tal modo che le voci delle sorelle potessero essere udite durante le funzioni religiose ma che le suore stesse fossero comunque ben separate e nascoste dal mondo meno spirituale di fuori.\nI palazzi barocchi siciliani presentano una decorazione interna particolarmente sofisticata, altri invece, presentano interni dei palazzi meno elaborati di quelli delle chiese Barocche di Sicilia. Alcuni furono costruiti privi di decorazioni Barocche elaborate per gli interni; quando queste furono completate il Barocco era passato di moda, e le stanze di rappresentanza furono decorate nel nuovo stile neoclassico anche \"Pompeiano\" o rococ\u00f2. Spesso si pu\u00f2 trovare una fusione dei due stili, come nell'ala della sala da ballo del Palazzo Aiutamicristo a Palermo, costruito da Andrea Giganti, dove il soffitto della sala da ballo fu affrescato da Giuseppe Cristadoro con scene allegoriche incorniciate da motifi dorati in gesso; il soffitto era gi\u00e0 fuori moda quando fu terminato, e il resto della stanza fu decorato in modo ben pi\u00f9 semplice. I cambiamenti negli usi degli ultimi 250 anni hanno semplificato le decorazioni dei palazzi ulteriormente, e oggi i pianterreni sono di solito negozi, banche o ristoranti e i piani superiori sono divisi in appartamenti, mentre gli interni originari sono andati perduti per sempre.\n Una terza ragione per l'assenza di decorazione Barocca, e anche la pi\u00f9 comune, \u00e8 che molte stanze non furono mai destinate ad essere decorate. Molti dei palazzi erano enormi, ed intesi per la vita quotidiana di un grande numero di persone. La casa dell'aristocratico siciliano, a partire da lui stesso, sua moglie e molti figli, conteneva tipicamente anche un insieme di parenti pi\u00f9 poveri e membri della famiglia estesa, tutti dotati di appartamenti minori nella casa. Poi venivano i dipendenti, spesso incluso un cappellano o confessore privato, maggiordomo, governante, segretario, archivista, contabile, bibliotecario e innumerevoli servi inferiori, pi\u00f9 un portiere che suonava una campanella un numero prestabilito di volte proporzionato al rango dell'ospite in arrivo. Spesso le famiglie estese dei servi, specialmente se anziani, vivevano nel palazzo anch'esse. Le molte stanze erano necessarie per alloggiare una simile unit\u00e0 familiare. Questi alloggi quotidiani, anche per il \"Maestro e Maestra di Casa\" stessi, erano spesso decorati e ammobiliati con semplicit\u00e0. Ulteriori stanze erano richieste in base alla tradizione siciliana che era un segno di origini plebee il consentire anche a mere conoscenze di sostare nelle locande del posto. Qualunque straniero in visita, specialmente un Inglese, era ritenuto uno speciale trofeo e aumentava il prestigio sociale. Di conseguenza la casa dell'aristocratico siciliano era raramente vuota o tranquilla.\nLe stanze pi\u00f9 belle pi\u00f9 decorate erano quelle del piano nobile, riservato a ospiti e all'intrattenimento. Dotato di accesso formale dalla doppia scala Barocca esterna, questo era un appartamento costituito da grandi e piccoli saloni, con un salone molto ampio a fare spesso da sala da ballo, ed inteso come sala principale della casa. A volte le camere da letto degli ospiti erano collocate qui, ma verso la fine del XVIII secolo essi erano sempre pi\u00f9 spesso situate sul piano secondario al di sopra. Se decorate durante l'era Barocca, le stanze erano adornate con profusione. Le pareti erano frequentemente rivestite da specchi, incastonati in cornici dorate nelle pareti, a volte alternate a dipinti, ritratti di famiglia e supportati da ninfe e pastorelle similmente incorniciate. I soffitti erano alti ed affrescati e dal tetto pendevano enormi lampadari di Murano, mentre altra luce proveniva da candelieri a parete che fiancheggiavano gli specchi. Una delle stanze pi\u00f9 notevoli in questo stile \u00e8 la Galleria degli Specchi di Palazzo Gangi a Palermo, scelto dal regista Luchino Visconti per il film \"Il Gattopardo\". Questa famosa stanza con il suo soffitto affrescato da Gaspare Fumagalli \u00e8 in ogni caso una delle poche stanze Barocche in questo palazzo Barocco, che fu dal 1750 esteso e trasformato dal suo proprietario Marianna Valguarnera, prevalentemente nel pi\u00f9 tardo stile neoclassico.\nIl mobilio durante l'era Barocca era in linea con lo stile: adorna, dorata e frequentemente con tavoli dal piano superiore in marmo. Il mobilio era transitorio all'interno della casa, speso spostato da una stanza all'altra in base alle esigenze del momento, lasciando altre stanze vuote. A volte i mobili erano commissionati specificamente per una stanza, per esempio per abbinarsi ad un pannello in seta della parete con cornice dorata. I mobili erano sempre disposti contro le pareti, mai come nel successivo stile informale al centro della stanza, che nel Barocco era sempre lasciato vuoto, per meglio esibire il rivestimento a motivi decorativi del pavimento in marmo, o pi\u00f9 spesso in ceramica.\nComune sia al design degli interni sia di chiese che di palazzi era il lavoro a stucco. Questo \u00e8 un componente importante del design e della filosofia Barocca, in quanto combina senza soluzione di continuit\u00e0 architettura, scultura e pittura in tre dimensioni. La sua combinazione in soffitti e pareti a trompe l'oeil nella pittura illusionistica Barocca confonde arte e realt\u00e0. Mentre nelle chiese lo stucco poteva rappresentare angeli e putti collegati da ghirlande di fiori, in una casa privata poteva rappresentare il cibo o gli strumenti musicali preferiti dei proprietari.\nL'ultimo periodo.\nCome del resto per tutti gli stili architettonici a lungo andare la gente si stanc\u00f2 del Barocco. In alcune parti d'Europa esso si tramut\u00f2 nel rococ\u00f2, Sicilia compresa. Non pi\u00f9 controllata dall'Austria, la Sicilia (dal 1735 ufficialmente denominata Regno di Sicilia) era governata dal Re di Napoli, Ferdinando IV. A seguito di ci\u00f2 Palermo fu in assiduo contatto con la capitale maggiore, Napoli, dove aveva luogo una crescente conversione ai pi\u00f9 classici stili architettonici. In combinazione con ci\u00f2, molti dei nobili siciliani pi\u00f9 acculturati svilupparono la moda di una infatuazione per le cose francesi, dalla filosofia alle arti, moda e architettura. Molti di loro visitarono Parigi rincorrendo tali interessi e tornarono con le ultime stampe architettoniche e gli ultimi trattati teoretici. L'architetto francese L\u00e9on Dufourny fu in Sicilia tra il 1787 e il 1794 per studiare e analizzare gli antichi templi Greci sull'isola. Cos\u00ec i siciliani riscoprirono il loro antico passato, che con i suoi idiomi classici era adesso al vertice della moda. Il cambiamento dei gusti non avvenne da un giorno all'altro. Il Barocco rimase popolare sull'isola, ma ora i balconi siciliani, stravaganti come non mai, sarebbero stati rimpiazzati da severe colonne classiche. Dufourny inizi\u00f2 a progettare a Palermo, e il suo \"Tempio dell'Ingresso\" (1798) del Giardino Botanico fu il primo edificio in Sicilia in uno stile basato sull'ordine Dorico Greco. Si tratta di architettura neoclassica pura, come definita in Inghilterra dal 1760, ed era un segno delle novit\u00e0 da venire.\nEra il grande amico e collega architetto di Dufourny Giuseppe Marvuglia che doveva presiedere al graduale declino del Barocco Siciliano. Nel 1784 progett\u00f2 il Palazzo Riso-Belmonte a Palermo, il pi\u00f9 bell'esempio di questo periodo di transizione architettonica, che combinava sia motivi Barocchi che Palladiani, costruito attorno ad un cortile porticato che creava le masse Barocche di luce e ombra, o \"chiaroscuro\". La facciata principale, ospitante enormi pilastri, aveva anche elementi barocchi, ma il profilo era lineare. I pilastri erano privi di decorazione, semplici, d'ordine ionico e sorreggevano una trabeazione disadorna. Al di sopra delle finestre si trovavano lineari frontoni classici. Il Barocco Siciliano stava declinando.\nUn'altra ragione per il graduale declino dello sviluppo del Barocco Siciliano e delle costruzioni in genere fu che il denaro stava terminando. Durante il XVII secolo l'aristocrazia viveva principalmente delle propriet\u00e0 terriere, curandole e migliorandole, e come risultato il loro reddito era prevalentemente speso l\u00e0. Durante il XVIII secolo la nobilt\u00e0 migr\u00f2 gradualmente verso le citt\u00e0, in particolare Palermo, per godere dei piaceri sociali della corte del Vicer\u00e9 e Catania. I loro palazzi di citt\u00e0 crebbero in dimensioni e splendore, a tutta spesa delle propriet\u00e0 abbandonate, alle quali si chiedeva ugualmente di fornire introiti. Gli intendenti lasciati a governare le propriet\u00e0 nel tempo divennero sempre meno efficienti, o corrotti, spesso entrambi. Come conseguenza i ricavi dell'aristocrazia precipitarono. L'aristocrazia ricorse al credito utilizzando le propriet\u00e0 come garanzie ipotecarie, finch\u00e9 il valore delle propriet\u00e0 abbandonate scese al di sotto dell'importo dei prestiti che garantivano. In pi\u00f9 la Sicilia diventava ormai politicamente instabile quanto l'aristocrazia lo era economicamente. Controllata da Napoli dal fiacco Ferdinando IV e dalla sua moglie \"esuberante\", la Sicilia aveva intrapreso la via del declino ben prima che le battaglie contro la Francia napoleonica nel 1798 e 1806 costringessero due volte il Re a fuggire da Napoli alla Sicilia. I francesi furono tenuti alla larga dalla Sicilia solo in forza di una spedizione di 17.000 soldati britannici, e in effetti la Sicilia era ormai controllata de facto dal Regno Unito. A quel punto il Re Ferdinando impose le prime nuove tasse, alienandosi di colpo tutta l'aristocrazia.\nLa tassa fu revocata nel 1812 dai britannici, che a quel punto imposero una forma di governo di stampo britannico sull'isola. Una innovazione legale di particolare gravit\u00e0 per l'aristocrazia fu che i creditori, che in precedenza potevano solo pretendere un pagamento di interessi su un prestito, adesso potevano requisire la propriet\u00e0 a garanzia. La propriet\u00e0 cominci\u00f2 a passare di mano e ad essere suddivisa alle aste, e di conseguenza la borghesia possidente inizi\u00f2 a fiorire. Rivolte contro i Borboni nel 1821 e nel 1848 divisero la nobilt\u00e0, e facevano presagire le fortune del liberalismo. Questi fattori, abbinati all'agitazione sociale e politica del seguente Risorgimento nel XIX secolo, significarono la condanna dell'aristocrazia siciliana. Inoltre per aver trascurato e abbandonato i principi del \"noblesse oblige\", un elemento essenziale del sistema feudale, la campagna fin\u00ec presto in mano a briganti e banditi, e le ville di campagna un tempo sontuose decaddero. La mania di edificare della classe dominante terminava definitivamente.\n Comunque l'influenza britannica in Sicilia era destinata a fornire al Barocco Siciliano un'ultima vampata di vitalit\u00e0. Giuseppe Marvuglia, riconoscendo che la nuova moda britannica prendeva sempre pi\u00f9 piede, svilupp\u00f2 lo stile che aveva prima cautamente adottato a Palazzo Riso-Belmonte nel 1784, combinando alcuni dei pi\u00f9 lineari e solidi elementi del Barocco con motivi palladiani piuttosto che con progetti palladiani organici. Il tardo Barocco Siciliano somigliava al Barocco popolare nel Regno Unito all'inizio del XVII secolo, reso popolare da Sir John Vanbrugh con un edificio come Blenheim Palace. Un esempio di ci\u00f2 \u00e8 la palermitana Chiesa di San Francesco di Sales del Marvuglia, quasi Inglese nella sua interpretazione del Barocco. Comunque, questo fu un ultimo bagliore e il Neoclassico presto predomin\u00f2 del tutto. Pochi aristocratici potevano permettersi di costruire, e il nuovo stile era principalmente utilizzato in edifici pubblici e civili come l'Orto Botanico di Palermo. Gli architetti siciliani, compreso Andrea Giganti, un tempo un architetto Barocco capace, cominciarono a progettare nello stile Neoclassico, ma la versione alla moda adottata dalla Francia. La Villa Galletti di Giganti a Bagheria \u00e8 chiaramente ispirata al lavoro di Ange-Jacques Gabriel.\nCome per i primi giorni del Barocco Siciliano, i primi edifici della nuova era neoclassica furono spesso copie o ibridi dei due stili. Palazzo Ducezio a Noto (\"figura 19\") fu iniziato nel 1746, e il pianterreno con portici che creano un gioco di luce e ombra \u00e8 puro Barocco. Comunque, quando pochi anni dopo il piano superiore fu aggiunto, l'influenza francese neoclassica si fece pronunciata, sottolineata dall'arcata centrale. Cos\u00ec il Barocco Siciliano veniva gradualmente e lentamente soppiantato dal neoclassicismo francese.\nEredit\u00e0.\nLa maggioranza dei palazzi barocchi fu di propriet\u00e0 privata fino a tutto il XIX secolo, perch\u00e9 la vecchia aristocrazia perveniva tramite l'istituzione del matrimonio ai fondi della borghesia o si indebitava fino alla liquidazione. Ci furono poche famiglie a fare eccezione, le quali conservano tuttora i palazzi aviti. Grazie alla continua devozione religiosa della popolazione siciliana molte delle chiese del Barocco Siciliano sono ancora oggi destinate all'antica funzione per la quale furono progettate.\nIn ogni caso la colpa della decadenza e dello stato rovinoso di preservazione di cos\u00ec tanti palazzi non pu\u00f2 ricadere solo su proprietari riottosi ad accettare il cambiamento, ma anche all'agenda politica dei successivi governi. Alcune delle pi\u00f9 belle ville e palazzi, incluso il palazzo palermitano del Principe di Lampedusa, sono tuttora in rovine sin dai bombardamenti statunitensi del 1943. Spesso nessun tentativo \u00e8 stato fatto per ripristinarli o metterli in salvo. Quelli che sopravvissero ai raid aerei in buono stato sono spesso suddivisi in uffici o appartamenti, e gli interni sono stati smantellati, divisi, venduti.\nI membri rimanenti dell'aristocrazia siciliana che tuttora abitano i palazzi di famiglia si sono trattenuti da lusinghe turistiche come riempire i propri giardini con animali esotici. I restanti Principi, Marchesi e Conti di Sicilia hanno preferito vivere in un dorato isolamento, circondati spesso da un misto di bellezza e decadenza. Questo non per disprezzo delle masse o indifferenza al loro retroterra, ma pi\u00f9 per una forma di barricamento: per anni assoggettati a tasse dotate di connotazioni punitive, \u00e8 solo oggi che loro, con la loro condizione, si stanno svegliando alla possibilit\u00e0 che, se non agiscono in fretta, potrebbe essere troppo tardi per questa parte dell'eredit\u00e0 culturale siciliana.\nMan mano che la Sicilia diventa politicamente pi\u00f9 stabile e sicura e la corruzione allenta la presa, i palazzi Barocchi stanno lentamente aprendo le loro porte ad un entusiasta pubblico pagante, nonch\u00e9 ad un pubblico Americano e Britannico piuttosto che Italiano. Pochi anni fa la sala da ballo di Palazzo Gangi era l'unica ad avere ospitato un set cinematografico, ma oggi \"salons\" e sale da ballo a lungo dimenticate tornano ad ospitare eventi pubblici ed aziendali. Alcuni palazzi offrono servizio di Bed and breakfast ad ospiti paganti, tornando ad offrire cos\u00ec ospitalit\u00e0 ai visitatori dell'isola, uno scopo al quale furono rivolti sin dall'origine."}
{"id": "239835", "revid": "120573933", "url": "https://it.wikipedia.org/wiki?curid=239835", "title": "N-arachidonoildopamina", "text": "La \"N\"-arachidonoildopamina \u00e8 un endocannabinoide della famiglia delle \"N\"-acil-dopamine."}
{"id": "239850", "revid": "287204", "url": "https://it.wikipedia.org/wiki?curid=239850", "title": "Maestro dell'Altare dei Dieci Comandamenti", "text": "L'anonimo pittore tedesco prende il nome dall'Altare a portelle, detto dei Dieci Comandamenti, proveniente probabilmente dalla cappella, costruita nel 1319, del Santo Corpo di Nostro Signore nella citt\u00e0 di Gottinga.\nDell'altare \u00e8 sopravvissuta solo la parte centrale, ora al Museo di Hannover, con sei scene poste su due registri e rappresentanti: il secondo, terzo, quarto, settimo, ottavo e nono Comandamento; le portelle, illustranti gli altri Comandamenti, sono perdute.\nNella parte superiore di ciascuna scena \u00e8 il Cristo a mezza figura con un filatterio sul quale \u00e8 iscritto il testo dei Dieci Comandamenti. "}
{"id": "239852", "revid": "767487", "url": "https://it.wikipedia.org/wiki?curid=239852", "title": "Kangourou", "text": "Kangourou della Matematica \u00e8 una competizione attiva in Australia gi\u00e0 dal 1981 ed introdotta in Europa nel 1991.\nLa competizione si svolge solitamente il terzo gioved\u00ec di marzo e vede impegnati studenti che vanno dalla quarta elementare alla quinta superiore. Essa insiste sull'obiettivo educativo e divulgativo, piuttosto che su quello competitivo: \"diffondere una cultura matematica di base, costruire un attendibile strumento di confronto su scala mondiale e, nel contempo, sfruttare appieno la ricchezza sociale che l'apporto di idee da tanti paesi diversi pu\u00f2 fornire, sono i motivi primari e illuminanti della sua azione\".\nNel 2009 Kangourou ha interessato 5.000.000 di partecipanti di 47 paesi.\nLe categorie in cui vengono suddivisi i concorrenti sono 5, a difficolt\u00e0 sempre maggiore:\nLa prova si compone di 30 quesiti (24 per la categoria \u00c9colier) a risposta chiusa (cinque opzioni di risposta per domanda), la cui risoluzione \u00e8 permessa entro un tempo massimo di 75 minuti. Il punteggio attribuito ad ogni risposta corretta \u00e8 variabile: sono infatti suddivise in tre gruppi di 10 quesiti ciascuno (8 per gli \u00c9colier), con difficolt\u00e0 e punteggio crescenti (3 punti per il primo gruppo, 4 per il secondo e 5 per il terzo). Il massimo \u00e8 di 120 punti (96 per la categoria \u00c9colier). Ogni risposta lasciata in bianco vale 0 punti; se si d\u00e0 una risposta sbagliata viene sottratto un ammontare di punti pari a un quarto del valore del problema (rispettivamente 0,75, 1 e 1,25 punti), questo per evitare che il concorrente risponda a caso sperando in un colpo di fortuna.\nLa classifica \u00e8 stilata a livello nazionale per ogni categoria, ed i ragazzi con i migliori piazzamenti vengono ammessi alla finale nazionale Italiana che si tiene a Mirabilandia in maggio. Di solito, si passa alla finale nazionale ottenendo almeno la \"sufficienza\" cio\u00e8 72 punti su 120. Ogni scuola inoltre pu\u00f2 portare a Mirabilandia al massimo due studenti: se 3 o pi\u00f9 studenti ottengono un piazzamento sufficiente per la qualificazione alla fase nazionale, a questa passano solo i primi due mentre gli altri costituiscono le riserve in caso di eventuali defezioni o rinunce.\nLa prova della finale si compone di 6 quesiti a risposta aperta, che richiedono, oltre alla soluzione, anche la spiegazione del procedimento eseguito e il tutto in 3 ore di tempo.\nLa prima domanda vale 5 punti, la seconda 7 punti, la terza 11 punti, la quarta 14 punti, la quinta 18 punti e la sesta 22 punti, con un massimo di 77 punti; per ogni problema possono essere assegnati tutti i punti o solo parte di essi.\nSe almeno due alunni che la scuola ha presentato nel giro di 3 anni non ottengono almeno 7 punti, la scuola da cui provengono verr\u00e0 esclusa dalla competizione per 5 anni."}
{"id": "239854", "revid": "14894", "url": "https://it.wikipedia.org/wiki?curid=239854", "title": "Meister der Zehngebotetafel", "text": ""}
{"id": "239856", "revid": "1543377", "url": "https://it.wikipedia.org/wiki?curid=239856", "title": "Gillis Grafstr\u00f6m", "text": "Biografia.\nIn giovent\u00f9 Grafstr\u00f6m fu allievo di Ulrich Salchow, il grande pattinatore svedese dieci volte campione del mondo dal 1901 al 1911.\nArchitetto di professione, appassionato di poesia e pittura, Grafstr\u00f6m era interessato pi\u00f9 all'aspetto estetico del pattinaggio che a quello agonistico. Svilupp\u00f2 ed introdusse nuovi elementi coreografici quale la spirale e le trottole \"change sit\" e \"flying sit\". Fu anche il primo ad eseguire un doppio Salchow, il salto inventato dal suo maestro, nel 1926 durante un allenamento.\nGrafstr\u00f6m fu parco nelle partecipazioni alle competizioni, ma nelle poche occasioni in cui gareggi\u00f2 ottenne risultati eccellenti. Non prese mai parte ai campionati europei. Ai campionati del mondo fu presente solo in tre occasioni (1922, 1924, 1929), e le vinse tutte e tre. Non manc\u00f2 invece alle Olimpiadi, dove fu campione olimpico per tre edizioni consecutive (1920, 1924, 1928) e secondo, dietro all'austriaco Karl Sch\u00e4fer, nel 1932, all'et\u00e0 di 38 anni.\n\u00c8 tuttora uno dei soli sei atleti che hanno vinto 3 medaglie d'oro consecutive ai Giochi olimpici invernali, insieme con la norvegese Sonja Henie (1928-36) nel pattinaggio di figura, il tedesco dell'est Ulrich Wehling (1972-80) nella combinata nordica, la statunitense Bonnie Blair (1988-94) nel pattinaggio di velocit\u00e0, il tedesco Georg Hackl (1992-98) nello slittino e il norvegese Bj\u00f8rn D\u00e6hlie (1992-98) nello sci di fondo.\nGrafstr\u00f6m \u00e8 l'unico sportivo della storia ad aver vinto la medaglia d'oro sia ai Giochi olimpici estivi sia ai Giochi olimpici invernali nella stessa disciplina. Nel 1920, prima dell'istituzione dei Giochi Olimpici invernali, il pattinaggio di figura fu inserito nel programma delle Olimpiadi estive di Anversa (come gi\u00e0 accaduto in precedenza alle Olimpiadi del 1908 a Londra). In quell'occasione Grafstr\u00f6m vinse il primo dei suoi tre titoli olimpici. Quattro anni dopo si svolsero i I Giochi olimpici invernali, e Grafstr\u00f6m si ripet\u00e9 vincendo l'oro nel singolo uomini, come fece di nuovo nel 1928.\nNel 1929 ricevette la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno. Nel 1976 fu inserito nella \"World Figure Skating Hall of Fame\", la hall of fame internazionale del pattinaggio di figura."}
{"id": "239863", "revid": "633110", "url": "https://it.wikipedia.org/wiki?curid=239863", "title": "Panzer VI Tiger I", "text": "Il Panzer VI Tiger I (abbreviazione di Panzerkampfwagen VI Tiger I, numero di identificazione dell'esercito Sd.Kfz. 181) \u00e8 stato un carro armato pesante prodotto dalla Germania nazista durante la seconda guerra mondiale. Sviluppato nel 1942 in risposta ai mezzi corazzati messi in campo dall'Unione Sovietica, fu il primo carro armato della Wehrmacht a montare un cannone da 88 mm e venne impiegato, solitamente in battaglioni corazzati indipendenti, in tutti i fronti di guerra.\nIl numero romano \"I\" venne introdotto quando inizi\u00f2 ad essere prodotto il Tiger II (soprannominato \"K\u00f6nigstiger\", il termine tedesco per \"Tigre del Bengala\", letteralmente in italiano \"tigre reale\").\nStoria e caratteristiche.\nNel 1937-1938 i vertici militari dell'esercito tedesco cominciarono ad ipotizzare un nuovo carro armato per rimpiazzare il Panzer IV. Vennero stesi alcuni progetti, ma nessuno entr\u00f2 in produzione e la situazione rimase sostanzialmente ferma fino al 1941, quando venne commissionato alla Henschel &amp; Sohn un prototipo di un carro da 36 tonnellate, in grado di raggiungere i 40 km/h e con corazza ed armamento pesante. Il progetto, denominato VK 3601 sfoci\u00f2 nell'effettiva costruzione del prototipo, ma ulteriori sviluppi vennero bloccati nel mese di maggio, quando venne ordinato un nuovo prototipo da 45\u00a0t e armato con la versione anticarro del cannone antiaereo 8,8 cm FlaK.\nFu richiesto alla Henschel di completare il prototipo per il successivo compleanno del F\u00fchrer (20 aprile 1942), perci\u00f2 l'azienda cominci\u00f2 a lavorare su un precedente progetto (VK 3001(H)) inizialmente studiato per il Panzer V Panther. Mentre la Henschel portava avanti il suo VK 4501(H), anche la Porsche inizi\u00f2 a lavorare alla richiesta dell'esercito con il progetto VK 4501 (P) (Panzer VI Tiger (P)). Entrambi i prototipi furono pronti per la data designata ma alla fine, nell'agosto 1942, solo l'idea della Henschel venne ammessa alla produzione di massa sotto il nome ufficiale di Panzerkampfwagen VI Ausf. E (numero di identificazione Sd.Kfz. 181).\nL'armamento principale era costituito dal cannone anticarro 8,8 cm KwK 36 L/56 da 88\u00a0mm (lungo 56 calibri) che, installato in torretta e protetto da una pesante scudatura d'acciaio spessa 110\u00a0mm, era in grado di perforare qualunque carro statunitense o britannico a pi\u00f9 di 2.500\u00a0m di distanza, mentre con i carri pesanti sovietici del tipo JS-2 e con l'americano M26 Pershing la distanza d'ingaggio si riduceva a 1000\u00a0m. Nella torretta era installata anche una mitragliatrice MG 34 da 7,92\u00a0mm coassiale al cannone che veniva azionata dal puntatore mediante un pedale; mentre un'altra arma dello stesso tipo era posizionata nella parete anteriore destra dello scafo. Le sospensioni erano a barra di torsione e, per diminuire la pressione sul terreno del carro, furono adottati cingoli larghi 725\u00a0mm, che potevano essere sostituite da cingoli pi\u00f9 stretti da 520\u00a0mm per il trasporto del \"Tiger\" su ferrovia o per marce verso il fronte. .\nAl momento del suo ingresso nel conflitto, nel 1942, il Tiger aveva un cannone estremamente potente e una corazzatura notevole, ma era complicato e difficile da produrre, essendo inoltre soggetto a svariati problemi alla trazione, specialmente su terreni accidentati. Con il seguito della guerra la potente corazzatura del Tiger I risult\u00f2 progressivamente vulnerabile alle nuove e pi\u00f9 efficaci armi anticarro avversarie: il cannone D-25 da 122\u00a0mm sovietico poteva penetrare il frontale del Tiger I fino a 1.500\u00a0m di distanza mentre il 17 libbre britannico poteva riuscirci frontalmente fino a 1.700 metri con i tradizionali proiettili APCBC (\"Armour Piercing Capped Balistic Cap\" \u2013 perforanti con protezione balistica). A causa di ci\u00f2 la produzione venne progressivamente ridotta fino a cessare completamente nell'agosto del 1944 dopo che erano entrati in linea circa 1.350 esemplari.\nEsemplari superstiti.\nSono attualmente conservati sette esemplari del carro armato. L'esemplare indicato in neretto \u00e8 meccanicamente funzionante:"}
{"id": "239868", "revid": "80954560", "url": "https://it.wikipedia.org/wiki?curid=239868", "title": "Tom e Jerry", "text": ""}
{"id": "239871", "revid": "124484936", "url": "https://it.wikipedia.org/wiki?curid=239871", "title": "Denise Biellmann", "text": "Carriera.\nLa carriera agonistica da dilettante di Denise Biellmann fu piuttosto breve. Si mise in luce ai campionati europei del 1978, a quindici anni, dove fu la prima donna al mondo a eseguire con successo un triplo Lutz. L'anno dopo vinse la medaglia d'argento agli europei. Nel 1980 fu quarta alle Olimpiadi di Lake Placid. Il 1981 fu il suo anno migliore, con la doppia vittoria agli europei e ai mondiali. Poco dopo i mondiali del 1981 Denise Biellmann, diciottenne, pass\u00f2 al professionismo, quindi non pot\u00e9 pi\u00f9 partecipare n\u00e9 alle competizioni dell'International Skating Union (ISU) n\u00e9 alle Olimpiadi.\nNel frattempo Denise Biellmann era diventata celebre per una particolare figura che riusciva a eseguire in modo tecnicamente molto curato. Mentre ruotava su un piede solo, sollevava l'altro da dietro al di sopra della testa e afferrava la lama del pattino con entrambe le mani. Anche se altre pattinatrici in passato avevano presentato una figura simile, l'esecuzione dell'atleta svizzera si distingueva per eleganza e accuratezza, al punto che l'ISU decise di chiamarla trottola Biellmann. Da allora tale trottola \u00e8 una figura tipica del pattinaggio quasi esclusivamente femminile (uno dei pochi uomini a riuscire a eseguirla \u00e8 Evgenij Plju\u0161\u010denko).\nA livello professionistico, Denise Biellmann \u00e8 stata una delle pattinatrici pi\u00f9 celebri e apprezzate degli anni ottanta e novanta. La famosa trottola \u00e8 sempre rimasta l'attrazione principale di ogni sua esibizione. \u00c8 stata campionessa del mondo dei professionisti per undici volte dal 1983 al 1998.\nIn Svizzera fu nominata sportiva dell'anno due volte, nel 1979 e nel 1981. Nel 1995 \u00e8 stata eletta sportiva del secolo."}
{"id": "239873", "revid": "124196837", "url": "https://it.wikipedia.org/wiki?curid=239873", "title": "Contatore Geiger", "text": "Il contatore Geiger \u00e8 uno strumento di misura delle radiazioni ionizzanti, in particolare le radiazioni provenienti da decadimenti di tipo alfa, beta e gamma (nuclei di elio, elettroni e fotoni ad alta energia).\n\u00c8 cos\u00ec detto poich\u00e9 inventato nel 1913 da Hans Wilhelm Geiger e perfezionato nel 1928 insieme a Walther M\u00fcller, molto in uso come strumento di controllo e di ricerca, per rilevare la presenza e l'intensit\u00e0 di particelle ionizzanti, nei laboratori di fisica nucleare, nelle installazioni atomiche civili e militari, nelle ricerche di zone uranifere o inquinate da prodotti radioattivi.\nDescrizione.\nAspetti tecnici.\nIl cuore del contatore \u00e8 costituito da un tubo contenente un gas a bassa pressione, per esempio una miscela di argon e vapore di alcol etilico alla pressione di 0,1 atmosfere. Lungo l'asse del sottile tubo metallico \u00e8 teso un filo metallico isolato dal tubo stesso. Tra il filo e il tubo si stabilisce una differenza di potenziale tra 400 e , secondo i modelli, attraverso una resistenza elettrica, solitamente di valore fra i 5 e i 10 megaohm. Attraverso il metallo non riescono a passare i raggi alfa, perci\u00f2 le sonde sensibili a essi hanno una finestra di sottile mica.\nFunzionamento.\nIl contatore Geiger \u00e8 una camera a deriva utilizzata nel limite in cui la tensione satura, ovvero in modo che la tensione prodotta dal passaggio della particella ionizzante non dipenda dall'energia rilasciata da questa e quindi dal numero delle coppie ione-ione prodotte.\nQuando una radiazione attraversa il tubo e colpisce una molecola del gas, la ionizza creando una coppia ione-elettrone. In questi dispositivi la carica raccolta \u00e8 indipendente dalla ionizzazione primaria: come nelle altre camere a deriva gli ioni primari vengono accelerati a sufficienza da creare ionizzazioni secondarie quando urtano altre molecole di gas, ma la peculiarit\u00e0 del contatore Geiger \u00e8 che il campo elettrico \u00e8 talmente intenso che anche le ionizzazioni secondarie creano a loro volta ulteriori ionizzazioni. Questo processo \u00e8 detto moltiplicazione a valanga.\nL'impulso elettrico risultante sar\u00e0 testimone dell'avvenuto contatto con una radiazione ionizzante e sar\u00e0 contato da un circuito elettronico, i famosi \u201cclick\u201d che si sentono. A seconda del numero di conteggi fatti in un'unit\u00e0 di tempo si riesce a capire se si \u00e8 in presenza di una sorgente radioattiva e la sua pericolosit\u00e0.\nIl contatore Geiger non effettua una misura operativa della grandezza esposizione/kerma in aria, ma si limita a mettere in relazione il numero di conteggi con la grandezza dosimetrica. Per questo la sensibilit\u00e0 dello strumento varia significativamente al variare dell'energia della radiazione incidente. L'effetto negativo del tempo morto pu\u00f2 esser corretto compensando la risposta via software. Viste le sue ridotte dimensioni, pu\u00f2 essere usato anche per dosimetria personale.\nLa dinamica di questi rivelatori \u00e8 abbastanza ridotta, a causa del tempo morto durante il quale avviene un conteggio, dell'ordine dei microsecondi.\nCuriosit\u00e0.\nL'azienda bielorussa Polimaster, specializzata nella realizzazione di equipaggiamenti professionali per la rilevazione e il monitoraggio di radiazioni, ha realizzato un orologio da polso con contatore Geiger integrato."}
{"id": "239879", "revid": "2082070", "url": "https://it.wikipedia.org/wiki?curid=239879", "title": "Eruzione vulcanica", "text": "Per eruzione vulcanica s'intende la fuoriuscita sulla superficie terrestre, in maniera pi\u00f9 o meno esplosiva, di magma (una volta eruttato il magma prende il nome di lava) ed altri materiali gassosi provenienti dal mantello o dalla crosta terrestre. In genere un'eruzione vulcanica avviene o dal cratere principale di un vulcano o dai crateri secondari presenti nell'edificio vulcanico. Un'eruzione pu\u00f2 essere definita in base al suo grado di violenza che ricade all'interno di una scala chiamata \"Indice di esplosivit\u00e0 vulcanica\" (IEV).\nCi sono diversi tipi di vulcani: vulcani attivi, quiescenti e spenti. \nClassificazione dei tipi di eruzione.\nLa classificazione si basa sulle caratteristiche magmatiche e quindi sul tipo di eruzione, da effusiva hawaiana ad esplosiva peleana.\nConsiderando il tipo e la potenza dell'attivit\u00e0 eruttiva di un vulcano si hanno:\nTipo hawaiano.\nLe eruzioni non sono riconducibili alla tettonica, cio\u00e8 non sono dovute a movimenti della placca quanto piuttosto a dei fenomeni che vedono il magma risalire dai pennacchi caldi fino ai punti caldi (\"hot spot\"); la sommit\u00e0 del vulcano \u00e8 occupata da una grande depressione chiamata caldera, limitata da ripide pareti a causa del collasso del fondo. Altri collassi avvengono all'interno della caldera, creando una struttura a \"pozzo\". La lava \u00e8 molto basica e perci\u00f2 molto fluida, essa produce edifici vulcanici dalla tipica forma a \"scudo\", con debolissime pendenze dei rilievi.\nTipo islandese.\nSono chiamati anche vulcani fessurali poich\u00e9 le eruzioni avvengono attraverso lunghe fenditure e non da un cratere circolare. Le colate, alimentate da magmi basici e ultrabasici, tendono a formare degli altopiani basaltici (plateaux basaltici). Al termine di un'eruzione fissurale (o lineare), la fessura eruttiva pu\u00f2 sparire perch\u00e9 ricoperta dalla lava fuoriuscita e solidificata, fino a che non riappare alla successiva eruzione. Gli esempi pi\u00f9 caratteristici si trovano in Islanda, da cui la particolare denominazione del tipo; un ottimo esempio di eruzione di vulcano islandese \u00e8 quella del Laki del 1783, una delle pi\u00f9 famose eruzioni vulcaniche della storia europea.\nTipo surtseiano.\nDal nome dell'isola di Surtsey emersa dalla superficie del Oceano atlantico (a sud dell'Islanda) nel 1963. La interazione dei magmi con le acque ha dato luogo ad un cono di scorie. In questo tipo di eruzione il grado di frammentazione del magma \u00e8 alto, con bassa magnitudo.\nTipo stromboliano.\nMagmi da basaltici a intermedi, mediamente viscosi, danno luogo ad un'attivit\u00e0 duratura caratterizzata dalla emissione a intervalli regolari di fontane di lava e brandelli di lava che raggiungono centinaia di metri di altezza e dal lancio di lapilli e bombe vulcaniche. La ricaduta di questi prodotti crea coni di scorie dai fianchi abbastanza ripidi. Stromboli, l'isola-vulcano dal quale prende il nome questo tipo di attivit\u00e0 effusiva, \u00e8 in attivit\u00e0 da due millenni, tanto da essere noto, sin dai tempi delle prime civilt\u00e0, come il \"faro del Mediterraneo\".\nTipo vulcaniano.\nDal nome dell'isola di Vulcano nell'arcipelago delle Eolie. Sono eruzioni esplosive nel corso delle quali vengono emesse bombe di lava e nuvole di gas cariche di ceneri. Le esplosioni possono produrre fratture, la rottura del cratere e l'apertura di bocche laterali. Questa eruzione \u00e8 stata osservata per la prima volta su questo vulcano ma non \u00e8 la tipologia caratteristica di eruzione per lo stesso.\nTipo vesuviano (o sub-pliniano).\nDal nome del vulcano Vesuvio, \u00e8 simile al tipo vulcaniano ma con la differenza che l'esplosione iniziale \u00e8 tremendamente violenta tanto da svuotare gran parte della camera magmatica: il magma allora risale dalle zone profonde ad alte velocit\u00e0 fino ad uscire dal cratere e dissolversi in minuscole goccioline. Quando questo tipo di eruzione raggiunge il suo aspetto pi\u00f9 violento viene chiamata eruzione di tipo pliniano (in onore di Plinio il Giovane che per primo ne descrisse lo svolgimento, nel 79 d.C.)\nTipo pliniano (e pel\u00e9eano).\nLe eruzioni sono prodotte da magma molto viscoso. Si formano frequentemente nubi ardenti, formate da gas e lava polverizzata. Sono eruzioni molto pericolose che si concludono generalmente con il collasso parziale o totale dell'edificio vulcanico o con la fuoriuscita di un tappo di lava detto spina vulcanica o duomo. In alcuni casi si verificano entrambi i fenomeni. Gli apparati vulcanici che manifestano questo comportamento eruttivo sono caratterizzati dalla forma a cono. Queste eruzioni prendono il nome da Plinio il giovane che per primo descrisse questo tipo di eruzione osservando l'eruzione del Vesuvio del 79 d.C. (eruzione che sommerse di ceneri Pompei ed Ercolano). Una variante dell'eruzione pliniana \u00e8 la pel\u00e9eana: se durante un'eruzione pliniana il corpo principale della nube ardente esce dal cratere sommitale e va verso l'alto, durante un'eruzione peleana (che prende il nome dal vulcano La Pel\u00e9e della Martinica), il vulcano erutta non centralmente dal cratere ma lateralmente smembrando parte dell'edificio vulcanico. Tale eruzione ha effetti devastanti concentrati nella direzione di eruzione della nube ardente principale che pu\u00f2 arrivare fino ad oltre 20\u00a0km dall'edificio vulcanico (come accaduto nel 1980 nell'eruzione del Monte Sant'Elena).\nAltre varianti dell'eruzione pliniana sono le eruzioni \"ultra-Pliniane\" (anche dette krakatoiane): questo tipo di eruzioni si caratterizzano sia per avere un indice di esplosivit\u00e0 ancora maggiore che pu\u00f2 arrivare a distruggere completamente l'edificio vulcanico (ne sono un esempio il Krakatoa o il Santorini) sia soprattutto per le enormi quantit\u00e0 di ceneri vulcaniche che vengono emesse. Le esplosioni di questo tipo, in base alla grande quantit\u00e0 di cenere che rimane in sospensione in atmosfera, possono avere ripercussioni pi\u00f9 o meno grandi sul clima mondiale negli anni successivi all'eruzione.\nGrandi caldere (\"supervulcani\").\nPur non essendo riconosciuti come veri e propri vulcani, merita un discorso a parte il caso delle 7-8 grandi caldere individuate sulla superficie terrestre. Tali strutture si caratterizzano per non avere un edificio vulcanico quanto semmai una depressione di origine vulcanica (detta caldera), che ricopre un'area molto vasta, 10\u201315\u00a0km o pi\u00f9. All'interno della caldera \u00e8 possibile notare lo sviluppo di vari crateri pi\u00f9 o meno formati. Non \u00e8 mai stata osservata un'eruzione di questo tipo di caldere (che hanno periodi di eruzione di centinaia di migliaia di anni) ed oggi tali aree sono soggette solo ad un vulcanismo di tipo secondario (geyser, fumarole, sorgenti termali, bradisismo, etc.). Gli esempi pi\u00f9 noti di questo tipo di apparati sono il parco di Yellowstone, i Campi Flegrei, il lago Toba. I supervulcani generano due tipi di eruzioni, classificate come supereruzioni e megaeruzioni.\nStruttura di un vulcano.\nIl vulcano \u00e8 composto da una struttura a monte, detta cono vulcanico, al di sotto del quale si trova la camera magmatica, o bacino magmatico, che \u00e8 un deposito temporaneo in cui il magma si raccoglie per un periodo di tempo prima di uscire. Il magma, i gas, i vapori e i materiali solidi passano nel camino vulcanico ed escono dai crateri vulcanici.\nOltre ad emettere lava, ovvero il materiale fluido che cola dai vulcani, privo di gas e avente temperature pi\u00f9 basse del magma, un vulcano pu\u00f2 anche fare uscire gas, cio\u00e8: anidride carbonica, idrogeno, anidride solforosa, vapore acqueo, o acqua juvenile, ed idrogeno solforato che \u00e8 mortale. I materiali solidi che fuoriescono dal vulcano sono distinti in ceneri che sono particelle minuscole, lapilli al diametro da 1 a 4\u00a0cm e bombe vulcaniche, da pochi centimetri a qualche metro.\nEsistono due principali tipi di eruzioni:\nLe eruzioni esplosive vengono classificate in base alla viscosit\u00e0 del magma, esistono le eruzioni: stromboliane, vulcaniche, pliniane, peleane. Un vulcano di tipo peleano \u00e8 il vulcano di St.Helens, che dopo anni di quiescenza \u00e8 tornato violentemente in attivit\u00e0 nel 1980.\n\"Un vulcano \u00e8 attivo se negli ultimi 100 anni ha avuto almeno un'eruzione, quiescente se negli ultimi 100 anni non ha eruttato ma emette gas e vapori, spento se da diversi secoli non ha manifestato segni di attivit\u00e0 (neanche l'emissione di gas e vapori).\"\nL'eruzione vulcanica \u00e8 innescata dallo stesso meccanismo che porta alla fuoriuscita dei geyser. Al raggiungimento del punto critico di fusione del magma, corrisponde una pressione critica che caratterizza l'eruzione. Il magma ha una notevole componente gassosa comprimibile (non solo la lava che \u00e8 liquida e incomprimibile); per ogni gas esiste una pressione al di sopra della quale esso diviene liquido. Il vulcano \u00e8 un sistema aperto che scambia massa con l'esterno, dove c'\u00e8 la pressione atmosferica.\nPer via di questo mancato isolamento, la pressione critica non pu\u00f2 essere permanente e un suo rilascio causa un'espansione violenta.\nIl lavoro che viene liberato \u00e8 funzione del salto di pressione (massimo quando raggiunge la pressione critica) e del volume specifico raggiunto (minimo quando il gas liquefa).\nGli aumenti di temperatura e pressione sono paralleli (la trasformazione \u00e8 iso-termobarica), e possono essere indotti mediante delle onde elettromagnetiche a bassa frequenza. Infatti, le onde ad alta frequenza non sarebbero in grado di penetrare in profondit\u00e0 per scaldare il magma leggermente al di sopra del suo punto di fusione.\nVulcanismo secondario.\nI fenomeni di vulcanismo secondario sono:"}
{"id": "239881", "revid": "1718925", "url": "https://it.wikipedia.org/wiki?curid=239881", "title": "Esperimento", "text": "Un esperimento (dal latino \"ex\", \"da\", e \"perire\", \"tentare\", \"passare attraverso\") \u00e8 la realizzazione di un'operazione empirica atta a confermare ipotesi o trovare leggi riguardo a un fenomeno osservabile in qualunque area di conoscenza (fisica, chimica, biologia, geologia, psicologia, economia ecc). Pu\u00f2 essere motivato semplicemente dall'interesse a osservare gli accadimenti in maniera approfondita per migliorare la conoscenza del fenomeno, oppure dall'intenzione di studiare, validare o confutare una ipotesi nell'ambito di una teoria (o di un modello) nella quale il fenomeno pu\u00f2 trovare spiegazione, oppure dalla opportunit\u00e0 di migliorare su base empirica una soluzione tecnica di un problema pratico.\nEsperimento e scienza.\nL'esperimento \u00e8 alla base del metodo sperimentale introdotto da Galileo Galilei.\nIl metodo sperimentale si basa sui seguenti passaggi:\nNell'ambito di una disciplina consolidata, un solo esperimento che sia discordante con la teoria viene considerato in grado di invalidarla.\nAd esempio, l'esperimento di Michelson-Morley per la misurazione della velocit\u00e0 della luce in due diversi sistemi di riferimento ha portato alla confutazione della teoria meccanica classica e ha aperto la strada alla teoria della relativit\u00e0. Questo esperimento ha dimostrato che la velocit\u00e0 della luce \u00e8 sempre uguale a circa 300.000\u00a0km/s, quale che sia il sistema di riferimento in cui la si misura.\nPianificazione.\nLa pianificazione di un esperimento si preoccupa di fissare le modalit\u00e0 affinch\u00e9 l'esperimento generi dati che permettano di arrivare a conclusioni attendibili. La pianificazione coinvolge diversi aspetti:\nQuest'ultimo passaggio coinvolge in modo diretto la statistica, in quanto le scelte da effettuare sono volte a contenere l'effetto della variabilit\u00e0 sperimentale e quindi a ridurre le probabilit\u00e0 di prendere decisioni errate. Nell'esempio sottostante vengono delineati i ragionamenti e le considerazioni che stanno alla base della scelta della numerosit\u00e0 del campione.\nEsempio.\nPer portare un esempio, si supponga di dover stabilire se una moneta \u00e8 ben equilibrata.L'esperimento consiste nel lanciare la moneta un certo numero di volte e controllare le uscite della faccia contrassegnata con testa. La questione che si pone \u00e8 quella del numero dei lanci da effettuare per verificare il bilanciamento della moneta. Si tratta quindi di pianificare l'esperimento, ovvero decidere con quali modalit\u00e0 dovr\u00e0 essere eseguito. Il numero dei lanci sar\u00e0 scelto in modo che le conclusioni tratte siano attendibili. Per definire in modo pi\u00f9 specifico la questione, si pu\u00f2 esprimere il bilanciamento tramite un'ipotesi (detta ipotesi nulla), ovvero:\nA questo punto \u00e8 chiaro che si dovr\u00e0 anche stabilire quale differenza rispetto a p=0.5 si \u00e8 interessati a evidenziare. Un conto \u00e8 stabilire la numerosit\u00e0 campionaria per evidenziare una differenza tra p=0.5 e p=0.51, un altro per stabilire la numerosit\u00e0 per evidenziare una differenza tra p=0.5 e p=0.8. Tale decisione rientra nelle aspettative del ricercatore. Si supponga che, a suo giudizio, un eventuale sbilanciamento della moneta sia a favore di testa, quindi p&gt;0.5. Se per un qualunque valore di p compreso tra 0.50 e 0.55 la moneta pu\u00f2 essere considerata praticamente bilanciata, la differenza da evidenziare \u00e8 tra 0.50 e 0.55. Si perviene al seguente sistema di ipotesi:\nCome noto, nel verificare tale sistema si incorrono in due tipi di errore: errore di tipo 1 (detto pure errore di prima specie, che crea falsi positivi), ovvero dichiarare sbilanciata una moneta che non lo \u00e8; errore di tipo 2 (detto pure errore di seconda specie, che crea falsi negativi), dichiarare bilanciata una moneta che non lo \u00e8. Le probabilit\u00e0 di commettere tali errori sono in relazione con la numerosit\u00e0 del campione. Supponendo che il numero delle teste segua una variabile X binomiale, si pu\u00f2 determinare la probabilit\u00e0 dell'errore di tipo 1 \u03b1 e quella di tipo 2 \u03b2 in funzione di n. Supponendo di voler fissare una probabilit\u00e0 \u03b1 sotto 0.10 si pu\u00f2 dimostrare che con 500 lanci si ottiene \u03b1 =0.09 e \u03b2=0.17, accettando Ho se X \u2264 264. Pianificando un numero di 500 lanci si hanno quindi buone probabilit\u00e0 di arrivare a conclusioni corrette. Nel caso in cui si fosse stati pi\u00f9 tolleranti in fatto di bilanciamento, ovvero se si fosse accettata per bilanciata una moneta con p compreso tra 0.5 e 0.8, gi\u00e0 con 20 lanci si sarebbe ottenuto \u03b1 =0.06 e \u03b2=0.09."}
{"id": "239882", "revid": "4106", "url": "https://it.wikipedia.org/wiki?curid=239882", "title": "Jean Buridan", "text": ""}
{"id": "239883", "revid": "709565", "url": "https://it.wikipedia.org/wiki?curid=239883", "title": "Max Pezzali", "text": "Divenuto famoso come frontman e cantante degli 883, gruppo fondato insieme all'amico Mauro Repetto nel 1991, dal 2004 Pezzali ha intrapreso una carriera da solista, abbandonando definitivamente il marchio \"883\".\nIl suo primo album solista \u00e8 stato \"Il mondo insieme a te\", seguito nel 2005 dalla raccolta di grande successo (disco di diamante in Italia) \"TuttoMax\", contenente i singoli del precedente disco e i pi\u00f9 grandi successi degli 883. Tra gli album di inediti \"Time Out\" (2007) e \"Terraferma\" (2011) viene pubblicato l'album dal vivo \"Max Live 2008\", mentre nel 2012 e nel 2013 escono \"Hanno ucciso l'Uomo Ragno 2012\" e \"Max 20\", album che rivisitano i vecchi successi degli 883 in alcune nuove versioni in duetto con vari artisti della musica italiana. Il 2015 vede l'uscita del quarto album di inediti, \"Astronave Max\". Nel 2017, per celebrare i 25 anni di carriera viene pubblicata la raccolta \"Le canzoni alla radio\", mentre nel 2018 esce l'album dal vivo \"Max Nek Renga, il disco\" in collaborazione con Nek e Francesco Renga. Nel 2020, dopo 5 anni dal precedente, esce il quinto album di inediti \"Qualcosa di nuovo.\"\n\u00c8 uno dei cantautori pi\u00f9 seguiti del panorama musicale italiano con oltre 7 milioni di dischi venduti (compresi quelli degli 883) nel corso della sua carriera, in cui ha pubblicato complessivamente 21 album e 61 singoli e ha ricevuto svariati premi, inclusi tredici Telegatti, tre Festivalbar su dodici partecipazioni, un riconoscimento ad Un disco per l'estate su due partecipazioni, dieci Italian e Wind Music Awards, un Premio Lunezia, tre partecipazioni al Summer Festival, quattro Premi Italiani della Musica, tre Venice Music Awards, sette Premi Roma Videoclip, due TRL Awards e tre World Music Awards.\nBiografia.\nOriginario di Pavia, figlio di una coppia di fiorai (Sergio Pezzali e Alba Scanavini), Max Pezzali si appassiona alla musica fin da giovane, specialmente negli anni delle scuole superiori, che frequenta presso il liceo scientifico \"Niccol\u00f2 Copernico\" nella sua citt\u00e0. Ritrovatosi a dover ripetere il terzo anno di liceo in quanto bocciato, tra i banchi di scuola conosce Mauro Repetto, pi\u00f9 giovane di un anno, con il quale inizia a scrivere musica. Dopo essersi diplomato, Max Pezzali si iscrive alla facolt\u00e0 di scienze politiche, sostenendo un solo esame (in sociologia), andato a buon fine.\nGli 883 (1989-2004).\nDopo gli inizi con il nome provvisorio \"I Pop\" e l'apparizione nel programma televisivo \"1, 2, 3 Jovanotti\" nel quale i due propongono il brano \"Live in the Music\" interamente cantato in inglese, nel 1991 partecipano al Festival di Castrocaro con il brano \"Non me la menare\". In questi anni, Max si fa apprezzare sia per le sue doti vocali che per i testi scritti insieme a Mauro Repetto, scritti in un linguaggio semplice ma diretto ed efficace. Grandi successi sono stati \"Hanno ucciso l'Uomo Ragno\" (tratta dall'omonimo disco), \"Con un deca\", \"Sei un mito\" (che li ha consacrati come gruppo di successo), \"Nord sud ovest est\" e \"Come mai\" (con cui vincono il Festival italiano 1993). L'album \"Nord sud ovest est\" vender\u00e0 oltre copie. Quando nel 1994 Repetto abbandona il gruppo per le sue ambizioni cinematografiche, Max diventa il leader e principale compositore del gruppo.\nGli 883 pubblicheranno poi \"La donna il sogno &amp; il grande incubo\" nel 1995, \"La dura legge del gol!\" nel 1997, la fortunata raccolta \"Gli anni\" nel 1998, \"Grazie mille\" nel 1999 e \"Uno in pi\u00f9\" nel 2001. Da ricordare \u00e8 il successo del concerto del 21 luglio 1998 a Milano in Piazza Duomo, al quale parteciparono circa persone. Oltre all'attivit\u00e0 del gruppo, nel 1998 Max Pezzali si dedica alla scrittura e pubblica \"Stessa storia, stesso posto, stesso bar\" (dall'incipit di \"Gli anni\", uno dei brani pi\u00f9 celebri degli 883), un libro in cui Max ricollega le proprie esperienze di vita ai testi delle sue canzoni. Inoltre \u00e8 il protagonista di \"Jolly Blu\", film basato sulle canzoni degli 883, che ebbe uno scarso successo al cinema ma buon riscontro in TV. Nel 1995, tra l'altro, si dedica all'attivit\u00e0 di autore per altri cantanti (scrive \"Aeroplano\" per l'allora sedicenne Caterina Rappoccio e \"L'ultimo bicchiere\" per Nikki), e tenta per la prima volta in carriera la partecipazione al Festival di Sanremo. Vi partecipa sia come cantante in gara con il pezzo \"Senza averti qui\", sia come coautore, insieme a Repetto, del pezzo \"Finalmente tu\", interpretato da Fiorello.\nNel 2002 viene pubblicata la raccolta \"Love/Life\" (sottotitolato \"L'amore e la vita al tempo degli 883\"). La raccolta contiene le pi\u00f9 famose ballate del gruppo con l'aggiunta di due inediti, \"Ci sono anch'io\" (colonna sonora italiana del film Disney \"Il pianeta del tesoro\") e \"Quello che capita\". Si firma con il nome Max Pezzali/883, come a presagire la fine dell'era 883 e l'abbandono del marchio per l'inizio di una carriera solista. Entrambi gli inediti uscirono come singoli. Nel 2003 esce il nuovo album di Elio e le Storie Tese dal titolo \"Cicciput\", nel quale tra i vari artisti che hanno collaborato partecipa anche Max Pezzali nella canzone \"Shpalman\u00ae\", singolo di lancio con cui vincer\u00e0 agli Italian Music Awards il premio al miglior videoclip.\nCarriera solista (2004-presente).\n\"Il mondo insieme a te\" (2004).\nNel 2004 Pezzali decide, dunque, di abbandonare lo storico marchio. Nel 2004 realizza l'album \"Il mondo insieme a te\", che viene pubblicato in due versioni: la versione normale, contenente solo il CD, e la versione speciale con DVD, in edizione limitata, di cui sono state pubblicate solo copie numerate. L'album \u00e8 un successo e riceve due dischi di platino per le sue copie vendute. Da esso vengono estratti cinque singoli: \"Lo strano percorso\", \"Il mondo insieme a te\", \"Fai come ti pare\", \"Eccoti\" e \"Me la caver\u00f2\".\nA Lampedusa partecipa nel mese di settembre, al festival O' Sci\u00e0, chiamato da Claudio Baglioni con il quale duetta in \"Come mai\". In questo periodo Max Pezzali \u00e8 molto vicino ai suoi fan e molto attivo su Internet. Apre infatti il photoblog \"Una al giorno\", nel quale inserisce 365 foto (quindi un anno) scattate da lui stesso, un'idea originale, mai utilizzata prima da un cantante italiano.\nNel luglio 2004 inizia il \"Max Live Tour 2004\". Nel 2005 Max ottiene anche due premi al \"Premio Roma Videoclip\" per i video di \"Lo strano percorso\" e \"Il mondo insieme a te\".\nIl successo di \"TuttoMax\" (2005-2006).\nNel 2005 esce una raccolta di successi suoi e degli 883, intitolata \"TuttoMax\". Nessun brano inedito, ma solo il riarrangiamento di \"Eccoti\" (contenuta nell'album precedente e primo singolo), e l'inserimento di un altro pezzo del precedente album, \"Me la caver\u00f2\", uscito come secondo singolo. Ci\u00f2 nonostante, il doppio cd resta per ben 12 settimane consecutive in vetta alle classifiche italiane nel periodo estivo, e ricevendo ben quattro dischi di platino per le oltre copie vendute e vincendo al Festivalbar il premio come miglior album dell'anno. Il 2 aprile Pezzali si sposa e le immagini del matrimonio caratterizzeranno il finale del video di \"Eccoti\". Il 21 ottobre 2005 esce il secondo singolo della raccolta in una speciale edizione Digipak contenente i due singoli \"Eccoti\" e \"Me la caver\u00f2\" pi\u00f9 i live di \"Bella vera\", \"Come mai\" e \"Nessun rimpianto\". Il 25 novembre dello stesso anno esce anche \"TuttoMax Video\", un DVD che contiene 34 dei video delle canzoni realizzate dal cantante con l'aggiunta delle domande poste pi\u00f9 frequentemente a Max Pezzali. Il 24 dicembre 2005 viene mandato in onda su Italia 1 uno special di un'ora del concerto del cantante tenuto al Forum di Assago il 31 ottobre 2005. Apre inoltre un podcast nel quale inserisce piccoli filmati del tour, a disposizione di tutti i suoi fan. Il 2005 \u00e8 anche l'anno in cui Max Pezzali torna al Festival di Sanremo, dopo 10 anni, nella giornata dei duetti, cantando con DJ Francesco il brano \"Francesca\". Dello stesso duetto esce anche la versione studio nell'album di DJ Francesco con il titolo \"Il mondo di Francesca\". Un'ulteriore collaborazione lo vede partecipare all'album \"La fantastica storia del pifferaio magico\" di Edoardo Bennato, con il quale duetta nella canzone \"La televisione, che felicit\u00e0\". A ottobre inizia il Max Live Tour 2005. Nel 2005 Max ottiene anche due premi al \"Premio Roma Videoclip\" per i video di \"Eccoti\", \"Fai come ti pare\" e \"Me la caver\u00f2\".\nIl 2006 \u00e8 un anno di pausa per l'artista, anche se partecipa all'album di cover di Lucio Battisti \"Innocenti evasioni 2006\" interpretando \"La metro eccetera\" con Stylophonic e collabora con i Flaminio Maphia nel singolo di lancio del loro album, \"La mia banda suona il rap\", partecipando sia come autore che come interprete del ritornello del brano. Max Pezzali partecipa anche ai Venice Music Awards, dove riceve il premio per il miglior album per \"TuttoMax\". Successivamente riceve, per lo stesso album, anche il premio Telegatto.\n\"Time Out\" (2007).\nIl 25 maggio 2007 pubblica un nuovo album, \"Time Out\", il primo disco di inediti dal 2004, diventato disco di platino prima dell'uscita nei negozi per le prenotazioni registrate. L'album \u00e8 entrato direttamente al primo posto nella classifica italiana dei dischi pi\u00f9 venduti. Il singolo di lancio, \"Torno subito\", \u00e8 stato uno dei tormentoni dell'estate del 2007. Nel singolo, come nel resto dell'album, Max sviluppa e consolida il tema, ricorrente in tutta la sua discografia, della visione della vita come \"viaggio\". Lo stesso Pezzali ha detto: \nProprio con il singolo di lancio del nuovo album Max Pezzali partecipa al Festivalbar 2007. Agli inizi di settembre (dal 7 in rotazione nelle radio) viene lanciato il secondo singolo, \"Sei fantastica\". Il brano vede la partecipazione di Eros Ramazzotti, esecutore dell'assolo di chitarra conclusivo. Nell'album sono presenti anche altre collaborazioni, con Syria e Tiziano Ferro.\nIl 12 ottobre parte il \"Max Pezzali 2007 Tour\", in giro per i palazzetti d'Italia. Le date di Cuneo, Bologna, Milano, Torino, Treviso e altre ancora hanno registrato il tutto esaurito e a Roma sono state organizzate due date per le eccessive richieste.\nNel 2007 Max ottiene anche due premi al \"Premio Roma Videoclip\" per i video di \"Torno subito\" e \"Sei fantastica\".\nSempre nello stesso anno Max Pezzali partecipa anche ai Venice Music Awards 2007 dove riceve il premio per il miglior album.\n\"Max Live 2008\" e la pausa (2008-2010).\nIl cantante \u00e8 attivo anche su Internet grazie al suo nuovo photoblog \"Qualcuna al giorno\" su piattaforma tumblr. Il cantante posta link, fotografie da lui scattate e video per condividerle con i suoi fan. L'8 aprile 2008 \u00e8 uscito in tutte le librerie il primo romanzo di Max Pezzali \"Per prendersi una vita\", edito da Baldini Castoldi Dalai. \u00c8 la storia di quattro ragazzi del 1988 e di come gli eventi di un'estate abbiano cambiato per sempre le loro vite: improvvisamente diventano adulti a causa di una scelta difficile da prendere. L'artista ha presentato il libro con un minitour per numerose librerie d'Italia riscuotendo molto successo.\nA giugno ha ritirato il premio alla carriera \"TRL History\" ai TRL Awards di MTV come artista che ha segnato la storia di \"Total Request Live\", segnando la generazione degli spettatori del popolare show. Dopo oltre 17 anni di carriera e dopo 13 anni di tour, la discografia di Max Pezzali \u00e8 stata impreziosita da un album Live. Il 23 maggio \u00e8 uscito infatti \"Max Live 2008\", il primo CD+DVD Live della sua carriera. Il CD raccoglie 17 brani di grande successo cantati nel \"Max 2007 Tour\" con l'aggiunta di due inediti, \"Mezzo pieno o mezzo vuoto\" e \"Ritorner\u00f2\". Il DVD invece contiene il video del concerto di Treviso del tour 2007 (tutto esaurito). Il primo singolo inedito estratto \"Mezzo pieno o mezzo vuoto\" \u00e8 in rotazione radiofonica dal 2 maggio, ed \u00e8 una delle hit pi\u00f9 trasmesse dalle radio di tutta l'Italia ed \u00e8 diventata un tormentone estivo. Il secondo inedito si intitola \"Ritorner\u00f2\", una ballata in rotazione radiofonica dal 29 agosto. Nell'estate 2008 inizia il \"Max Live Tour 2008\": il tour parte a giugno e passa per pi\u00f9 di 25 citt\u00e0 italiane. Spiccano i concerti a Monza (Villa Reale) per la prima tappa il 14 giugno, a Settimo Torinese il 24 giugno, a Roma al RockFestival il 19 luglio, a Lignano Sabbiadoro il 28 agosto, a Firenze il 30 agosto, all'Idroscalo di Segrate il 5 settembre, a Pavia il 7 settembre, a Verona il 15 settembre, e molte altre per finire dopo pi\u00f9 di 3 mesi a Padova il 5 ottobre. Nella stessa estate riceve ai Venice Music Awards il premio Assomela Mela d'oro.\nA settembre 2008, in occasione dell'MTV Day 2008, Max \u00e8 protagonista di una serata speciale di Mtv Storytellers, lo show dove gli artisti raccontano la genesi delle proprie canzoni e il proprio metodo di scrittura, eseguendo i suoi classici in un'inedita versione semiacustica con l'aggiunta del quartetto d'archi Solis String Quartet.\nIl 14 novembre 2008 esce \"ShowTime h. 21.30\", un DVD che, in circa 110 minuti, racconta il backstage del Max Tour Live 2007.\nDopo il Capodanno in Sardegna a La Pianedda di Castelsardo, Max annuncia che metter\u00e0 in secondo piano i suoi impegni musicali per occuparsi di suo figlio Hilo, nato nel settembre 2008.\nA marzo collabora con i dARI, giovane gruppo emo di Aosta, al singolo \"Non pensavo\". La versione originale della canzone, cantata dai dARI, fa parte del loro album di debutto; nella nuova versione Max canta alcune strofe e partecipa come coprotagonista al video, girato interamente a Torino a met\u00e0 marzo. Il 3 aprile la canzone viene diffusa in tutte le radio e il video \u00e8 in rotazione sulle reti musicali, e si esibisce (con il pezzo) insieme ai dARI ai TRL Awards vincendo il premio \"Best Cartello\".\nIl 21 aprile Max ha partecipato alla registrazione del singolo \"Domani 21/04.2009\", iniziativa di Jovanotti e dei Negramaro per sostenere la ricostruzione dell'Aquila a seguito del terremoto di quell'anno.\nMax nel mese di giugno partecipa anche ai \"Wind Music Awards\", durante i quali riceve il disco di platino per le vendite di \"Max Live 2008\".\nInoltre, nello stesso periodo, esce il video ufficiale di \"Il meglio\", pezzo contenuto nell'album \"Time Out\" del 2007. Particolarit\u00e0 di questo video \u00e8 che \u00e8 stato realizzato da un giovane fan che, notato da Pezzali e Claudio Cecchetto, ha avuto l'opportunit\u00e0 di utilizzare il suo lavoro come video ufficiale.\nNei mesi di luglio-agosto, smentendo parzialmente i propositi di una pausa artistica dovuta alla paternit\u00e0, Max \u00e8 impegnato in una tourn\u00e9e \"a ranghi ridotti\" rispetto alla band che lo segue in maniera fissa da un paio d'anni. Nella stessa estate riceve ai Venice Music Awards il premio alla carriera.\nIl 2 dicembre Max duetta con le Yavanna nella finale di \"X Factor\" con la canzone \"Come mai\". Inoltre, il 31 dicembre, si \u00e8 esibito a Rimini assieme ad altri cantanti per il programma televisivo \"L'anno che verr\u00e0\", andato in onda su Rai Uno per festeggiare il nuovo anno. Subito dopo Pezzali decide di prendersi un anno di pausa per dedicarsi alla scrittura del suo nuovo album, lontano dai palchi.\nIl 19 marzo 2010 Max appare in un breve cameo nella quarta stagione della serie televisiva \"L'ispettore Coliandro \"che \u00e8 stata trasmessa in prima visione in Italia da Rai 2.\nIl ritorno a Sanremo e il progetto \"Terraferma\" (2011).\nMax Pezzali partecipa in gara al Festival di Sanremo con il pezzo \"Il mio secondo tempo\", mentre nella serata dedicata al 150\u00ba dell'unit\u00e0 Nazionale, propone il canto popolare \"Mamma mia dammi cento lire\" legato al tema dell'emigrazione italiana, e lo esegue con Arisa. Nella serata dei duetti esegue nuovamente il brano in gara, assieme a un'esibizione comico/canora di Lillo e Greg. Nella quarta serata viene eliminato. Di seguito negli anni successivi dichiar\u00f2 di non aver nessun ricordo piacevole legato alla gara.\nContestualmente al Festival, il 16 febbraio 2011, esce il suo terzo album in studio da solista, intitolato \"Terraferma\". Il 31 maggio dello stesso anno esce una versione \"Deluxe\" del disco con l'aggiunta di 3 tracce bonus. Dopo l'uscita dell'album Max informa i suoi fan che il Terraferma Tour 2011 avr\u00e0 inizio il 30 aprile a Roma per poi girare tutta Italia.\nIl 25 marzo Max annuncia alla radio che il secondo singolo dell'album \"Terraferma\" a uscire sar\u00e0 \"Credi\", pubblicato poi il 30 aprile.\nMax nel mese di aprile ha preso parte ai \"TRL Awards\" in cui ha presentato il singolo \"Credi\", uscito nelle radio alla fine dello stesso mese.\nVerso fine maggio, \"Terraferma\" riceve il disco d'oro per le oltre copie vendute, e Pezzali \u00e8 chiamato a ritirare il premio ai \"Wind Music Awards\". Max \u00e8 anche uno dei cinque finalisti per il \"Premio Mogol\" con \"Il mio secondo tempo\". Max Pezzali partecipa agli \"MTV Days\" alla fine di giugno.\nIl 1\u00ba luglio esce il terzo singolo \"Quello che comunemente noi chiamiamo amore\", per accompagnare la parte estiva del tour di Pezzali, che si svolge tra luglio e agosto con nuove date che, al contrario di quanto avvenuto in primavera, si svolgono al sud d'Italia. Max si esibir\u00e0 a \"Note italiane nel mondo\" a Trento. A Lampedusa partecipa nel mese di settembre, al festival O' Sci\u00e0, chiamato da Claudio Baglioni. Max \u00e8 anche uno degli ospiti nella prima puntata di Star Academy, dove si esibisce con i partecipanti con alcune sue vecchie canzoni e da solo con il brano \"Quello che comunemente noi chiamiamo amore\".\nIl 19 marzo 2011 esce il CD di \"Non smettere di sognare - La colonna sonora\", distribuito da Universal Music Italia, contenente \"Ti vorrei amare\" di Lidia Schillaci, brano scritto da Max Pezzali.\n\"Hanno ucciso l'Uomo Ragno 2012\" (2012).\nIl 31 gennaio 2012 \u00e8 ospite della festa per i 30 anni di Radio Deejay tenutasi al Mediolanum Forum di Milano davanti a persone. A febbraio Max collabora con Irene Fornaciari componendo il testo del brano \"Come ti \u00e8 venuto in mente\". Max \u00e8 anche ospite nella prima puntata di \"Non sparate sul pianista\".\nInoltre il 27 aprile 2012 \u00e8 ospite a \"MTV Spit\" come giudice speciale. Il 14 maggio si esibisce alla festa per i 30 anni di Radio Italia tenutasi in piazza Duomo a Milano. In quello stesso periodo esce anche \"Con due deca\", la prima compilation ufficiale di cover dedicate agli 883 scaricabile gratuitamente su Rockit.\nIl 12 giugno \u00e8 uscito \"Hanno ucciso l'Uomo Ragno 2012\", rilettura in chiave rap dell'album d'esordio degli 883 \"Hanno ucciso l'Uomo Ragno\" in occasione dei vent'anni di carriera di Pezzali. L'album contiene l'inedito \"Sempre noi\" (con la partecipazione di J-Ax), oltre alle versioni riarrangiate delle tracce che componevano l'album del 1992 ricantate coi rapper Club Dogo, Entics, J-Ax, Two Fingerz, Fedez, Emis Killa, Ensi, Baby K e Dargen D'Amico. L'album balza subito in testa alla classifica come non capitava da quattro anni, quando venne pubblicato \"Time Out\". L'ultima settimana del 2012 viene certificato disco d'oro.\nIl 18 agosto 2012 a Riccione tiene un concerto insieme all'amico e collega J-Ax per festeggiare i 30 anni di Radio Deejay, i 90 anni del comune di Riccione e i 20 anni di \"Hanno ucciso l'Uomo Ragno\".\nPezzali \u00e8 presente anche nell'album dei Two Fingerz in un duetto a tre voci con loro e J-Ax nel brano \"Non capisco cosa vuoi\", rifacimento del brano degli 883 \"Non me la menare\". Dopo \"Sempre noi\", viene estratto come singolo dall'album anche \"6/1/sfigato 2012\", in radio dal 20 luglio. Verso la fine del 2012 Max viene candidato al Premio Videoclip Italiano con il video di \"Sempre noi\" e agli MTV Hip Hop Awards nella categoria Best Collaboration.\nNel dicembre 2012 compone il testo del brano \"100.000 parole d'amore\", inedito di Davide Merlini, finalista di \"X Factor\". Collabora poi con i Club Dogo nel loro album \"Noi siamo il club Reloaded Edition\" cantando in \"L'erba del diavolo\" e \"Con un deca\". Dal 19 febbraio 2013 Max conduce il programma televisivo \"Le strade di Max\".\n\"Max 20\" (2013-2014).\nIl 24 febbraio Pier Paolo Peroni annuncia che si sta lavorando per un nuovo album, non specificando se si tratti di un remake di un precedente album o di un album di inediti. Ad aprile, viene confermato che il 4 giugno uscir\u00e0 un nuovo album, \"Max 20\", contenente 14 brani degli 883 e di Pezzali realizzati in duetto con altri famosi artisti italiani e 5 inediti. Il 10 maggio \u00e8 stato pubblicato il primo singolo estratto da \"Max 20\", intitolato \"L'universo tranne noi\", che riscuote un grande successo in Italia. Successivamente vengono annunciate le 22 date del nuovo tour, di cui 10 diventate soldout pochi giorni dopo l'inizio delle vendite. Collabora poi con \"Dargen D'Amico\" nel suo album \"Vivere aiuta a non morire\" con \"Due come noi\" e \"Emis Killa\" nell'album \"Mercurio\" con \"La testa vuota\". Sempre nello stesso periodo appare al cinema come doppiatore: presta infatti la propria voce al personaggio Jack Taggert nel settimo film del Marvel Cinematic Universe, \"Iron Man 3\".\nA maggio 2013 partecipa in qualit\u00e0 di giurato alla seconda stagione di \"MTV Spit\", condotto da Marracash. Verso la fine del mese Pezzali dichiara durante un'intervista a Rockol che il prossimo album di inediti sar\u00e0 l'ultimo previsto nel suo contratto con la Warner, e che dopo la sua pubblicazione potrebbe scegliere di ritirarsi. Tuttavia, nel 2015 il produttore Claudio Cecchetto annuncia di aver rinnovato il contratto per altri tre anni. A inizio giugno partecipa ai Wind Music Awards 2013, durante i quali riceve il disco d'oro per le vendite di \"Hanno ucciso l'Uomo Ragno 2012\" e canta il singolo\"L'universo tranne noi\" come durante il Summer Festival 2013 e gli MTV Awards. Durante i mesi estivi si dedica agli incontri con i fan presso le librerie e i centri commerciali e a partire dal 22 luglio conduce insieme a Jake La Furia e Paola Iezzi la nuova trasmissione di Italia 1 \"Nord sud ovest est - Tormentoni on the road\", ricordando i vari tormentoni delle estati passate.\nA settembre torna in radio con \"Ragazzo inadeguato\", il secondo singolo estratto da \"Max 20\". Nello stesso periodo viene inoltre nominato nella categoria \"Best Italian Act\" agli MTV Europe Music Awards 2013. Il 10 ottobre \u00e8 stata pubblicata la sua autobiografia \"I cowboy non mollano mai - La mia storia\". Sempre ad ottobre esce il videoclip di \"Ragazzo inadeguato\", girato insieme a Paolo Ruffini, Frank Matano, Andrea Pisani, Luca Peracino e Guglielmo Scilla. La canzone, tra l'altro, viene anche inserita come colonna sonora nel film \"Fuga di cervelli\" con la regia di Paolo Ruffini, uscito nei cinema italiani nel novembre 2013. A novembre comincia il Max 20 Live Tour, che si rivela un grande successo di pubblico con la maggior parte delle date risultate tutto esaurito e con bis a Milano, Roma, Torino, Mantova e Firenze. Alla fine del tour, conclusosi il 22 febbraio 2014, il tour pu\u00f2 vantare oltre spettatori in 30 concerti tutti sold out.\nIl 10 gennaio 2014 viene inoltre pubblicato il terzo singolo estratto da \"Max 20\", intitolato \"I cowboy non mollano\", accompagnato da un video musicale ambientato nel vecchio west, seguito il 18 marzo seguente dal video ufficiale di \"Il presidente di tutto il mondo\", un altro dei brani inediti contenuti in \"Max 20\", in regalo ai fan dopo la conclusione del \"Max 20 Live Tour\". Partecipa poi ai Music Awards 2014 dove riceve il premio \"Disco Multiplatino\" per le vendite di \"Max 20\" e il \"Disco Platino\" per quelle del singolo \"L'universo tranne noi\". Nell'estate del 2014 partecipa anche al Summer Festival cantando \"L'universo tranne noi\" da solo e \"Sei fantastica\" con Emis Killa, e viene premiato con il \"Premio Lunezia Pop per il valore Musical-Letterario\" per il brano \"Il presidente di tutto il mondo\".\nIl 1\u00ba dicembre 2014 pubblica, in collaborazione con Radio Deejay, il singolo natalizio \"Natale con Deejay\".\n\"Astronave Max\" (2015-2016).\nIl 10 aprile 2015 viene annunciato, tramite un Tweet del produttore Claudio Cecchetto, che un nuovo album di Max Pezzali \u00e8 in via di mixaggio e che verr\u00e0 presto pubblicato. Il disco, dal titolo \"Astronave Max\" e pubblicato il 1\u00ba giugno, viene anticipato dai singoli \"\u00c8 venerd\u00ec\" e \"Sopravviverai\", pubblicati rispettivamente il 24 aprile e il 29 maggio. Il 28 maggio, a quattro giorni dall'uscita del nuovo album, Pezzali partecipa alla quarta edizione di \"RadioItaliaLive - Il concerto\" in Piazza del Duomo a Milano. Il 25 settembre esce il terzo singolo estratto dal nuovo album, \"Niente di grave\", mentre a dicembre viene annunciato che Pezzali far\u00e0 parte dei coach dell'edizione 2016 di \"The Voice of Italy\".\nIl 13 maggio 2016 \u00e8 stata pubblicata \"Astronave Max - New Mission 2016\", una nuova versione dell'album \"Astronave Max\" con due brani inediti (\"Due anime\" e \"Non lo so\") e un album dal vivo intitolato \"Max Best Live\".\nNel settembre 2016 Pezzali viene scelto come testimonial della McDonald's. Nello stesso periodo il canale televisivo DMAX, in occasione della trasmissione in Italia della serie TV intitolata \"Harley and the Davidsons\", chiama il cantante a introdurre i tre episodi della serie, raccontando anche come \u00e8 nata la sua passione per le moto e per lo storico marchio Harley-Davidson. Sempre nel settembre 2016 Benji &amp; Fede annunciano la partecipazione di Max Pezzali alla canzone \"Traccia numero 3\" del loro nuovo album \"0+\", definendo questa collaborazione \u201cun sogno\u201d perch\u00e9 sono cresciuti ascoltando le canzoni di Max e degli 883.\n\"Le canzoni alla radio\" e la collaborazione con Nek e Francesco Renga (2017-2018).\nIl 25 marzo 2017 Pezzali rivela, in occasione di un'intervista rilasciata durante l'Open Day della sua concessionaria Harley-Davidson a Pavia, che sta lavorando a un nuovo album e che dovrebbe essere pubblicato dopo l'estate. Il 2 giugno esce \"Le canzoni alla radio\" in collaborazione con Nile Rodgers, primo singolo del nuovo album che dovrebbe uscire entro l'anno, seguito dal secondo singolo uscito l'11 settembre in collaborazione con Nek e Francesco Renga, dal titolo \"Duri da battere\". A settembre viene anche annunciato che da gennaio 2018 partir\u00e0 il nuovo tour in collaborazione con Nek e Francesco Renga, dal nome \"Max Nek Renga, il tour\". Il 18 ottobre Max Pezzali annuncia che celebrer\u00e0 i 25 anni di carriera con la pubblicazione, il 17 novembre, del nuovo album \"Le canzoni alla radio\", che sar\u00e0 una raccolta di successi del cantante da solista e altri degli 883, con l'aggiunta di 7 inediti (inclusi \"Le canzoni alla radio\" e \"Duri da battere\") e un nuovo remix del brano \"Tutto ci\u00f2 che ho\".\nIl 28 settembre 2017 esce nelle sale cinematografiche italiane \"Chi m'ha visto\" che vede anche la partecipazione di Max Pezzali.\nDa gennaio 2018 Pezzali entra a fare parte del cast fisso di \"Che fuori tempo che fa\".\nIl 10 febbraio 2018 partecipa come super ospite alla quinta serata del 68\u00ba Festival di Sanremo, cantando insieme a Claudio Baglioni, Francesco Renga e Nek, la canzone \"Strada facendo\".\nLo stesso giorno viene annunciato che il brano in un'inedita versione a tre voci sar\u00e0 contenuto in \"Max Nek Renga, il disco\", doppio CD dal vivo in uscita il 9 marzo, che raccoglier\u00e0 tutti i pi\u00f9 grandi successi di Max Pezzali, Nek e Francesco Renga reinterpretati a tre voci.\nIl 15 giugno 2018 esce il nuovo singolo \"Un'estate ci salver\u00e0\", terzo estratto dall'album \"Le canzoni alla radio\".\nIl 23 ottobre 2018 viene annunciato che Pezzali sar\u00e0 fra i protagonisti del grande concerto dal titolo \"Un Concerto per Genova\", in programma il 17 e il 18 novembre all'RDS Stadium di Sampierdarena a Genova e dedicato alle vittime del crollo del viadotto autostradale Polcevera, avvenuto il 14 agosto dello stesso anno, il cui ricavato verr\u00e0 devoluto all'\"Associazione degli sfollati di Via Porro e Via Del Campasso\".\nIl 30 ottobre 2018 viene annunciato che il 23 novembre uscir\u00e0 l'album \"Duets Forever - Tutti cantano Cristina\" di Cristina D'Avena: per l'occasione Max duetter\u00e0 con la cantante in \"Robin Hood\", sigla dell'omonimo anime.\nIl 2 gennaio 2019 l'album \"Le canzoni alla radio\" viene certificato disco d'oro.\n\"Qualcosa di nuovo\" e il doppio concerto a San Siro (2019-presente).\nAd aprile 2019 viene annunciato che Max Pezzali sar\u00e0 il testimonial della campagna per donare il 5x1000 alla ricerca nel campo delle scienze biomediche sulle malattie cardiovascolari promossa da GSD Foundation, l'organizzazione no profit del Gruppo Ospedaliero San Donato.\nIl 21 giugno 2019 esce il singolo estivo \"Welcome to Miami (South Beach)\", che anticipa un nuovo album di inediti in uscita nel 2020.\nA fine ottobre, agganciandosi a un post di Fiorello, Pezzali annuncia via social il singolo \"In questa citt\u00e0\", poi pubblicato l'8 novembre 2019. La copertina del singolo \u00e8 disegnata dal fumettista romano Zerocalcare, grande fan di Max Pezzali e degli 883. Il 20 dicembre esce la versione remix del brano con il featuring di Ketama126.\nIl 29 novembre 2019 viene pubblicato sul suo canale YouTube \"Siamo quel che siamo\", in collaborazione con GionnyScandal. Il brano, scelto per la campagna pubblicitaria dei Ringo, sar\u00e0 poi incluso nel nuovo album di inediti di Pezzali.\nA dicembre viene annunciato per il 10 luglio 2020 un concerto evento allo Stadio San Siro di Milano (per la prima volta da solo) chiamato \"San Siro canta Max\". Sold out in poco meno di tre settimane, all'evento \u00e8 stato aggiunto un secondo spettacolo, sempre a San Siro, l'11 luglio. L'evento \u00e8 stato poi posticipato per l'estate 2021 (10 e 11 luglio 2021) a causa dell'emergenza sanitaria coronavirus e alla fine spostato nell\u2019estate 2022 (15 e 16 luglio 2022). Nello stesso periodo l'album \"Max Nek Renga, il disco\", uscito nel 2018, viene certificato disco d'oro.\nIl 10 gennaio 2020 viene pubblicato \"La mia hit\", nuovo singolo dell'album \"ReAle\" di J-Ax, realizzato con la collaborazione di Max Pezzali.\nIl 6 marzo 2020 \u00e8 uscito il nuovo singolo intitolato \"Sembro matto\". Il 17 aprile esce la versione remix del brano, con il featuring di Tormento.\nIl 5 giugno Max Pezzali pubblica \"Una canzone come gli 883\", realizzata con un gruppo di artisti, il \"DPCM Squad\", comprendente fra gli altri Lo Stato Sociale, Emis Killa, J-Ax, i Pinguini Tattici Nucleari, Marco Giallini e Pierluigi Pardo, i cui proventi saranno interamente devoluti a un fondo a sostegno di artisti, musicisti e tecnici duramente colpiti a livello economico dalla Pandemia del 2020.\nIl 12 ottobre 2020 il cantante annuncia il titolo del quinto album in studio \"Qualcosa di nuovo\", la cui uscita, prevista per il 30 ottobre 2020, \u00e8 stata anticipata dalla pubblicazione del singolo omonimo il 16 ottobre.\nVita privata.\n\u00c8 sposato con Debora Pelamatti dal 28 aprile 2019.\nDa un precedente matrimonio con Martina Marinucci (durato dal 2005 al 2013) ha avuto un figlio, Hilo, nato il 24 settembre 2008.\nPezzali \u00e8 un grande appassionato di moto (il nome del suo gruppo musicale \u00e8 stato scelto in tributo al modello Sportster della Harley-Davidson, la cui cilindrata pi\u00f9 piccola disponibile \u00e8 di 883\u00a0cm cubi; Pezzali ha dichiarato di non aver mai voluto acquistare tale modello di motocicletta per scaramanzia) e dal 2000 \u00e8 socio azionario di una concessionaria autorizzata Harley-Davidson a Pavia; nel 2015 ha aperto un bar posto proprio accanto alla concessionaria, con l'intenzione di fornire un servizio propedeutico ad essa.\n\u00c8 anche un grande appassionato di fumetti, in particolare dei fumetti di supereroi della Marvel e della serie a fumetti \"Rat-Man\" di Leo Ortolani, definita da Pezzali \"uno dei fumetti pi\u00f9 originali mai partoriti nel nostro Paese\". \u00c8 anche un grande fan del fumettista romano Zerocalcare e a met\u00e0 degli anni novanta ha pubblicato, in collaborazione con Ade Capone, un proprio fumetto, intitolato \"Gli anni d'oro\", in cui erano protagonisti proprio gli 883. Dichiara di possedere una collezione di oltre 1300 fumetti.\n\u00c8 un grande ammiratore del cantautore statunitense Bruce Springsteen, che ha rappresentato un'importante fonte di ispirazione per la sua carriera musicale. Un suo grande desiderio \u00e8 proprio il potersi esibire con Springsteen.\n\u00c8 un grande tifoso dell'Inter. Il 27 maggio 2007 ha cantato allo stadio Giuseppe Meazza per le celebrazioni del quindicesimo scudetto dell'Inter insieme ad altri artisti di fede nerazzurra, fra cui Roberto Vecchioni, Luciano Ligabue ed Elio.\nAdora inoltre i tatuaggi e ne ha numerosi, tra cui il nome di suo figlio e simboli dei luoghi che ha amato di pi\u00f9.\nVideografia.\n\"Jolly Blu\".\nMax Pezzali ha girato anche un film intitolato \"Jolly Blu\", in cui racconta le origini del suo successo risalenti al 1992. \u00c8 un \"collante\" per unire insieme le varie canzoni. Il film \u00e8 di tipo musicale in quanto racconta anche l'origine di alcune sue canzoni, come ad esempio \"La regola dell'amico\", \"Rotta per casa di Dio\", \"Non ti passa pi\u00f9\" e altre, e sono presenti alcune guest star come Lorenzo Jovanotti. Il film non ha riscosso molto successo al cinema; per contro ha avuto un buon seguito in TV.\nCollaborazioni.\nMax Pezzali ha collaborato con vari artisti fin dall'inizio della sua carriera:\nRiconoscimenti.\n1992 (con gli 883)\n1993 (con gli 883)\n1994 (con gli 883)\n1995 (con gli 883)\n1996 (con gli 883)\n1997 (con gli 883)\n1998 (con gli 883)\n1999 (con gli 883)\n2000 (con gli 883)\n2001 (con gli 883)\n2002 (con gli 883)\n2003\n2004\n2005\n2006\n2007\n2008\n2009\n2010\n2011\n2013\n2014\n2016\n2017\n2018"}
{"id": "239885", "revid": "1386670", "url": "https://it.wikipedia.org/wiki?curid=239885", "title": "Trottola Biellmann", "text": "La trottola Biellmann \u00e8 un elemento del pattinaggio di figura in cui il pattinatore ruota su un solo piede mentre tiene con entrambe le mani l'altro piede dietro e sopra la testa. \u00c8 una figura che richiede grandissima flessibilit\u00e0 e capacit\u00e0 di rotazione.\nLa figura prende il nome da Denise Biellmann, la pattinatrice svizzera che ne fece l'elemento caratteristico delle sue \"routine\" a partire dalla fine degli anni 1970. La Biellmann non ne fu in realt\u00e0 l'inventrice, perch\u00e9 l'elemento era gi\u00e0 stato eseguito in passato da altre pattinatrici, ma la trottola venne comunque intitolata a lei perch\u00e9 la eseguiva con particolare eleganza e accuratezza, con il piede molto alto sopra la testa e le due mani che impugnavano la lama del pattino. Si ritiene che la prima persona ad eseguire l'elemento fu Tamara Moskvina nel corso degli anni 1960.\nLa trottola Biellmann \u00e8 eseguita in prevalenza da pattinatrici, mentre \u00e8 raro vederla inserita nel repertorio maschile. Tra i pochi pattinatori in grado di eseguirla vi sono il russo Evgenij Plju\u0161\u010denko ed il giapponese Yuzuru Hany\u016b.\nA partire dal 1\u00ba luglio 2005, le norme dell'International Skating Union (ISU) prevedono che il piede debba essere tenuto da entrambe le mani contemporaneamente affinch\u00e9 l'elemento Biellmann venga riconosciuto. Di conseguenza, non \u00e8 una Biellmann la variante eseguita da alcuni pattinatori, che effettuano la presa con una sola mano mentre l'altra afferra il polso anzich\u00e9 il pattino.\nLa posizione Biellmann, con un piede sollevato dietro e pi\u00f9 in alto della testa e tenuto con entrambe mani, pu\u00f2 essere eseguita anche su figure diverse dalla trottola, per esempio in una sequenza di spirali. La presa del piede deve essere fatta da entrambe le mani contemporaneamente.\nNota: spesso la grafia corretta \"Biellmann\" viene storpiata. Persino nei regolamenti ufficiali dell'ISU si trova a volte scritta come \"Bielman\", \"Biellman\" o \"Bielmann\"."}
{"id": "239886", "revid": "118909729", "url": "https://it.wikipedia.org/wiki?curid=239886", "title": "Cabia", "text": "Cabia (\"Cjabie\" in friulano) \u00e8 una frazione del comune di Arta Terme (UD) e si situa all'altezza di 753 . \u00c8 raggiungibile con una comoda ma ripida e molto tortuosa strada asfaltata su un percorso di circa 3\u00a0km che sale direttamente dal capoluogo (segnaletica in loco).\nLa sua posizione favorevole e lo splendido panorama a cavallo fra la Valle di Incarojo e quella del B\u00fbt, ne fa uno dei luoghi pi\u00f9 interessanti della vallata.\nL'ultima curva della strada che porta alla frazione offre una buona panoramica della catena del Monte Sernio, del Monte Amariana e della conca di Tolmezzo.\nIl paese ha una popolazione di circa 280 abitanti, con un leggero prevalere delle femmine rispetto ai maschi. Le attivit\u00e0 che caratterizzano la vita degli abitanti di Cabia sono\nlegate in minima parte all'agricoltura ed all'allevamento dei bovini che producono latte lavorato presso il caseificio \"Alto-But\" di Sutrio. Chi non si occupa di attivit\u00e0 agricole, \u00e8 impiegato normalmente in edilizia, nell'industria e nei servizi. In ogni caso le possibilit\u00e0 di impiego si trovano naturalmente altrove e richiedono dunque uno spostarsi quotidiano verso i luoghi di lavoro, in prevalenza Tolmezzo, ma anche in luoghi pi\u00f9 distanti.\nCabia \u00e8 diventata famosa negli anni passati per la sua produzione di \"sliwowitz\" (o \"slivovitz\"), un distillato ricavato esclusivamente dalle prugne che, dopo una lunga ed accurata lavorazione,\ndiventa un liquore assolutamente incolore e dalla trasparenza cristallina che pu\u00f2 raggiungere la gradazione di 45 gradi alcolici. Il nome e il metodo di lavorazione dello \"sliwowitz\" provengono molto probabilmente dall'Austria e dalla Slovenia (dove viene normalmente prodotto tuttora) e da dove venne \"importato\" dagli emigranti che anni fa andavano in questi luoghi per lavorare nel settore edilizio e boschivo.\nTale liquore veniva prodotto da parecchie famiglie del paese, durante i mesi invernali, e ad esclusivo uso familiare. Ora vi \u00e8 un solo produttore che offre un prodotto di ottima qualit\u00e0 e che mantiene la tradizione di tipicit\u00e0 di questo distillato.\nL'attivit\u00e0 culturale e di intrattenimento \u00e8 svolta dal Circolo \"il Fer\u00e2l\" che, fondato nel 1996, per iniziativa di alcuni giovani del luogo, ha come scopo principale quello di mantenere, per quanto possibile, la coesione delle varie anime della comunit\u00e0, fornendo un servizio sociale di alto significato. La sua attivit\u00e0 va dall'organizzazione di gare sportive\n(specialmente ciclistiche) alla celebrazione di feste tipiche del paese come quella dell'Immacolata Concezione dell'8 dicembre.\nPer coloro che, specialmente durante i mesi estivi, volessero raggiungere Cabia, oltre ad un vero relax fra prati e boschi facilmente raggiungibili attraverso sentieri comodi\ne facili da praticare, vi \u00e8 la possibilit\u00e0 di visitare la Parrocchiale, ove \u00e8 custodita una bella pala d'altare rappresentante una Madonna con Bambino, Sant'Antonio e San Rocco, opera del pittore Nicol\u00f2 Grassi, artista locale ma di scuola veneziana del '700. La pala ha la notevole particolarit\u00e0 di essere l'unica opera dell'artista regolarmente firmata."}
{"id": "239890", "revid": "1921867", "url": "https://it.wikipedia.org/wiki?curid=239890", "title": "Emotive", "text": "Emotive (reso graficamente eMOTIVe) \u00e8 il terzo album in studio del gruppo musicale alternative rock statunitense A Perfect Circle, pubblicato il 2 novembre 2004 dalla Virgin Records.\nDescrizione.\nRaccolta di cover rivisitate in chiave cupa dagli A Perfect Circle. L'album racchiude 12 brani tra cui \"Passive\", primo singolo dell'album e brano facente parte della colonna sonora del film \"Constantine\", e \"Counting Bodies like Sheep to the Rhythm of the War Drums\", seguito del brano \"Pet\" presente nel precedente album \"Thirteenth Step\". Eccezion fatta per il primo pezzo menzionato, le altre tracce dell'album hanno una perfetta connotazione politica. Notevole \u00e8 la cover di \"Imagine\" di John Lennon.\nL'album ha ottenuto buoni risultati, tra l'altro si \u00e8 piazzato come new entry alla 2\u00ba posizione della classifica di Billboard 200 degli Stati Uniti."}
{"id": "239898", "revid": "287204", "url": "https://it.wikipedia.org/wiki?curid=239898", "title": "Il mio amico Maigret", "text": "Il mio amico Maigret (titolo originale francese \"Mon ami Maigret\") \u00e8 un romanzo poliziesco di Georges Simenon con protagonista il Commissario Maigret.\n\u00c8 stato composto nel 1949, quando l'autore viveva a Tumacacori-Carmen, in Arizona.\n\u00c8 il trentunesimo romanzo dedicato al celebre commissario.\nTrama.\nMaigret \u00e8 ormai cos\u00ec famoso che da Scotland Yard viene inviato l'ispettore Pyke per studiare il suo famoso \"metodo\". Pyke \u00e8 molto britannico, ma forse proprio per questo Maigret si sente nervoso avendolo al suo fianco; n\u00e9 il tempo uggioso parigino lo aiuta. Il commissario non perde cos\u00ec l'occasione di una trasferta all'isola di Porquerolles, la maggiore delle Isole di Hy\u00e8res, dove \u00e8 stato chiamato per l'assassino di Marcellin, un malvivente comune che si vantava per\u00f2 di conoscerlo molto bene.\nIn realt\u00e0, la fidanzata di Marcellin, Ginette, una prostituta, era stata aiutata da Maigret anni prima, quando questa, malata di tubercolosi, necessitava di un posto in sanatorio. Maigret e Pyke raggiungono l'isola. Jojo, una cameriera d'albergo, accenna al commissario che Marcellin si era vantato di poter ottenere denaro ogni volta che voleva. Maigret esegue dei controlli con l'operatore telefonico locale e scopre che Marcellin aveva chiamato Ginette per farsi dire \"in che anno era morto Van Gogh (Toulouse-Lautrec nella trasposizione televisiva con Bruno Cremer)\". Maigret intuisce una pista: Marcellin era venuto a conoscenza che Jef de Greef, un pittore vagabondo, aveva falsificato un Van Gogh, comprato dallo scrittore Philippe de Moricourt, per rivenderlo alla sua amante, Ellen Wilcox. Il falsario o lo scrittore, o entrambi, erano arrivati a uccidere Marcellin pur di impedirgli di rivelare la verit\u00e0 alla Wilcox.\nEdizioni.\nIl romanzo \u00e8 stato scritto presso la tenuta Stud Barn di Tumac\u00e0cori, antica sede di tre comunit\u00e0 missionarie spagnole, ora parco storico naturale nei dintorni di Tucson, Arizona (USA) dal 24 gennaio al 2 febbraio 1949, pubblicato per la prima volta in Francia il 10 giugno dello stesso anno, presso l'editore Presses de la Cit\u00e9.\nIn Italia \u00e8 apparso per la prima volta nel 1955, tradotto da Felice Dess\u00ec e pubblicato da Mondadori nella collana \"Il girasole. Biblioteca economica Mondadori\" (n\u00b0 22). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Eileen Romano). Nel 1999 il romanzo \u00e8 stato pubblicato presso Adelphi con il titolo \"Il mio amico Maigret\", tradotto da Franco Salvatorelli, nella collana dedicata al commissario (parte de \"gli Adelphi\", al n\u00ba 161).\nFilm e televisione.\nDue sono stati gli adattamenti del romanzo per la televisione:"}
{"id": "239899", "revid": "2519", "url": "https://it.wikipedia.org/wiki?curid=239899", "title": "Charlotte Smith", "text": ""}
{"id": "239900", "revid": "767487", "url": "https://it.wikipedia.org/wiki?curid=239900", "title": "Sistema armonizzato", "text": "Il sistema armonizzato (in inglese \"Harmonized Commodity Description and Coding System\", o semplicemente \"Harmonized System\", abbreviato in HS) \u00e8 un sistema internazionale standardizzato di nomenclatura delle tariffe doganali, che classifica ogni singolo prodotto attraverso l'uso di una serie di numeri.\nL'armonizzazione \u00e8 gestita dall'Organizzazione Mondiale delle Dogane (\"World Customs Organization\", WCO), un'organizzazione a carattere sovranazionale con oltre 170 stati membri e sede a Bruxelles in Belgio.\nTale numerazione viene usata negli scambi commerciali tra le nazioni, sia nelle esportazioni che nelle importazioni, per consentire una chiara e rapida identificazione delle merci movimentate.\nLa classificazione.\nIl sistema armonizzato (HS) \u00e8 diviso in sezioni e capitoli ordinati per tipologia di merce (es. la Sezione I riguarda gli animali vivi, la Sezione II i prodotti del regno vegetale, fino alla Sezione XX relativa ai prodotti diversi non classificati altrove e alla Sezione XXI che tratta delle opere d'arte).\nLe classificazioni di base, armonizzate a livello globale, sono contenute nelle prime 6 cifre del codice e ogni stato (o unione di stati) pu\u00f2 suddividere ulteriormente le merci comprese in queste voci, perci\u00f2 dalla settima cifra in poi le varie tariffe doganali possono differire tra loro.\nUsando questo metodo di classificazione si risulta che, ad esempio, il codice doganale \"HTS 620462\" indica, in tutto il mondo, i pantaloni lunghi, i pantaloncini e le \"salopette\" di cotone per donna. Nella TARIC europea troveremo invece separatamente classificati i tre capi ed anche altre loro caratteristiche (se da lavoro, se di velluto, di jeans, se fatti a mano ecc.). Ci\u00f2 nonostante, ognuno di questi codici di 10 cifre inizier\u00e0 con la con il codice comune armonizzato \"620462** **\".\nSi parla poi di \"tariffa doganale comunitaria\" (TARIC) per la tariffa doganale applicata nell'Unione europea dal 1987. I codici TARIC sono composti da 10 cifre e si basano sulla nomenclatura del Sistema Armonizzato (HS) stabilito dalla omonima convenzione internazionale. Essi comprendono, oltre alle aliquote dei dazi applicabili alle importazioni dai paesi terzi, i dazi preferenziali applicabili alle merci originarie dei paesi ai quali l'Unione europea ha concesso un trattamento particolare e tutta una serie di altre misure specifiche (sospensioni temporanee dei dazi, contingenti, massimali, ecc.).\nL'Agenzia delle dogane e dei monopoli italiana cura un sito detto AIDA, Tariffa doganale d'uso Integrata, che fornisce i dati ufficiali, storici, attuali e previsti, per i codici TARIC."}
{"id": "239902", "revid": "120872566", "url": "https://it.wikipedia.org/wiki?curid=239902", "title": "Dalla Terra alla Luna", "text": "Dalla Terra alla Luna (\"De la Terre \u00e0 la Lune, trajet direct en 97 heures 20 minutes\") \u00e8 un romanzo di fantascienza di Jules Verne del 1865, prima parte di un dittico che si chiude con \"Intorno alla Luna\" (\"Autour de la Lune\") scritto nel 1870. In questo romanzo Verne anticipa le prime fasi dello storico allunaggio avvenuto realmente 104 anni dopo, il 20 luglio 1969.\nTrama.\nI soci del \"Gun Club\", associazione americana di artiglieri con sede a Baltimora, annunciano di avere inventato un cannone capace di sparare un proiettile in grado di raggiungere la Luna. Il progetto prevede che il proiettile sia di forma sferica, costruito in alluminio, e che il dispositivo di lancio, un'enorme bocca da fuoco in ghisa incassata nel terreno, utilizzi come detonatore il Fulmicotone (o Nitrocellulosa).\nMentre i pi\u00f9 illustri scienziati discutono la questione,da tutto il mondo piovono sottoscrizioni per finanziare l'impresa. Michel Ardan, un avventuriero francese, propone di modificare la forma del proiettile da sferica a cilindro-conica in modo tale da potervi entrare, offrendosi di diventare cos\u00ec il primo astronauta della storia.\nIntanto infiamma una disputa tra Impey Barbicane, direttore del Gun Club ed ideatore dell'impresa, e il capitano Nicholl, suo avversario politico e progettista di corazze. Alla fine si arriva ad un armistizio: Ardan fa da paciere e placa i due contendenti invitandoli a partecipare anche loro all'impresa, la quale \u00e8 accompagnata anche da una scommessa: se il proiettile, con a bordo Barbicane, Ardan e Nicholl, riuscir\u00e0 a raggiungere la Luna intatto, senza intoppi di costruzione n\u00e9 di lancio, il Capitano Nicholl dovr\u00e0 a Barbicane quindicimila dollari.\nAlcuni osservatori, d'accordo con Nicholl, predicono che l'impresa sar\u00e0 un fallimento, e che persino il lancio si risolver\u00e0 in un disastro. Tuttavia il lancio di prova ha successo. Alla presenza di spettatori arrivati da tutto il mondo il proiettile viene quindi lanciato nello spazio. Ma Barbicane, Ardan e Nicholl non arriveranno a destinazione: la capsula entrer\u00e0 nell'orbita della Luna e le ruoter\u00e0 attorno come un satellite. Solo l'ingegno congiunto dei tre riuscir\u00e0 a salvarli da una lunga agonia e dalla morte per asfissia o per fame.\nTrasposizioni cinematografiche.\nDi \"Dalla Terra alla Luna\", una delle storie pi\u00f9 celebri di Verne, si \u00e8 occupato anche il cinema; dal romanzo, assieme a \"Intorno alla Luna\", fu tratto nel 1902 il primo film di fantascienza ad opera del regista francese Georges M\u00e9li\u00e8s, \"Viaggio nella Luna\".\nSi riporta qui di seguito una filmografia parziale:"}
{"id": "239903", "revid": "695564", "url": "https://it.wikipedia.org/wiki?curid=239903", "title": "Lega linguistica balcanica", "text": "La lega linguistica balcanica (conosciuta anche col termine tedesco \"Balkansprachbund\") \u00e8 il nome dato all'insieme di somiglianze nella grammatica, nella sintassi, nel vocabolario e nella fonetica delle lingue della penisola balcanica. \nBisogna notare che il numero di termini nel vocabolario comune \u00e8 relativamente piccolo, mentre le grammatiche hanno un alto grado di somiglianza.\nStoria.\nIl primo studioso a evidenziare le somiglianze tra le lingue balcaniche, appartenenti per lo pi\u00f9 a differenti sottofamiglie linguistiche, fu lo studioso sloveno Jernej Kopitar nel 1829, ma solo negli anni '20 e '30 del '900 la teoria venne sviluppata, con contributi importanti da parte di Nikolaj Trubeckoj, Gustav Weigand e di Kristian Sandfeld-Jensen.\nIl termine \u00ablega linguistica balcanica\u00bb venne coniato dal linguista rumeno Alexandru Rosetti nel 1958, quando afferm\u00f2 che le caratteristiche condivise conferivano alle lingue balcaniche uno speciale status di \u00ablega\u00bb. Theodor Capidan and\u00f2 oltre, affermando che la struttura delle lingue balcaniche poteva essere ricondotta a una lingua standard.\nGli oppositori della teoria (come Alexandru Graur ed Andriotis/Kourmoulis) hanno affermato che l'uso del termine \u00ablinguistica balcanica\u00bb \u00e8 inappropriato e che alcune delle propriet\u00e0 si potrebbero spiegare da derivazioni interne indipendenti in ogni lingua, mentre per altri, \u00e8 una mera reciprocit\u00e0 linguistica, che non \u00e8 sufficiente per affermare che c'\u00e8 una linguistica balcanica separata, come c'\u00e8 una linguistica romanza, una linguistica germanica, ecc.\nLingue.\nLe lingue che condividono queste similarit\u00e0 appartengono a cinque diverse famiglie del gruppo indoeuropeo:\nComunque, non tutte queste lingue hanno lo stesso numero di caratteristiche condivise, perci\u00f2 sono state anche divise in base al numero di elementi comuni con le altre:\nIl linguista finlandese Jouko Lindstedt riordin\u00f2 nel 2000 un \"\"fattore di balcanizzazione\", che assegna ad ogni lingua balcanica un punteggio proporzionale al numero di caratteristiche condivise nella lega linguistica balcanica. I risultati sono:\nUn'altra lingua che pu\u00f2 essere stata influenzata dalla Lega Balcanica \u00e8 il giudeo-spagnolo, variante parlata dagli ebrei sefarditi che vivevano nei Balcani. Le caratteristiche grammaticali condivise (specialmente nell'ambito del sistema temporale) sono state prese in prestito dal neogreco.\nOrigini.\nL'origine di queste caratteristiche comuni \u00e8 stata dibattuta a lungo, e varie teorie sono state suggerite.\nTrace, daco o illirico.\nPoich\u00e9 la maggior parte di queste caratteristiche non si trova nelle lingue imparentate a quelle appartenenti alla lega balcanica (come le altre lingue romanze e slave) i primi ricercatori credettero che fossero state ereditate dalle antiche lingue indigene, come la lingua dei Traci, la lingua dei Daci e l'illirico, che formavano il substrato delle moderne lingue balcaniche. \nComunque, poich\u00e9 la nostra informazione su queste lingue \u00e8 veramente scarsa, date le pochissime scritte che sono arrivate a noi, non si pu\u00f2 determinare quali delle caratteristiche vi fossero presenti.\nGreco.\nUn'altra teoria affermava che tutte le influenze provenissero dal greco antico o bizantino, partendo dal presupposto che poich\u00e9 la Grecia \"aveva sempre avuto una civilizzazione superiore rispetto ai propri vicini\"\", i greci non avrebbero mai preso in prestito caratteristiche linguistiche da essi. Di fatto nessun dialetto greco antico possiede queste caratteristiche e il balcanismo del greco sembra essere un'innovazione posteriore al periodo classico. Inoltre, sembra che il greco sia l'unica lingua periferica della lega linguistica, a cui mancano alcune caratteristiche importanti, come l'articolo posposto.\nLatino e romanze.\nL'Impero romano govern\u00f2 su tutti i Balcani e pu\u00f2 essere possibile che una variante locale del latino abbia lasciato il segno su tutte le lingue balcaniche, che sarebbe diventato in seguito il substrato delle lingue slave che avrebbero occupato gran parte del territorio. Il punto debole di questa teoria \u00e8 che solo poche di queste caratteristiche si trovano nelle altre lingue romanze. \nUn argomento per questo potrebbero essere i calchi strutturali dall'aromeno al macedone, cosa che pu\u00f2 essere spiegata dal fatto che l'aromeno sia stato un substrato del macedone, ma ci\u00f2 non spiega ancora l'origine di queste innovazioni nell'aromeno.\nFonti multiple.\nLa teoria pi\u00f9 accreditata al giorno d'oggi afferma che non tutte le innovazioni provengono dalla stessa fonte e che le influenze tra le lingue sono state reciproche: si pu\u00f2 riconoscere che alcune vengono dal latino, dallo slavo comune o dal greco, mentre altre, in particolare le caratteristiche che sono condivise solo dal rumeno, dall'albanese, dal macedone e dal bulgaro, possono essere spiegate dal substrato lasciato dopo la romanizzazione (nel caso del rumeno) o dopo la slavizzazione (nel caso del bulgaro). L'albanese \u00e8 stato influenzato sia dal latino sia dallo slavo, ma mantiene molte delle proprie caratteristiche originali.\nUn argomento a favore della teoria delle \"fonti multiple\" afferma che la storia turbolenta dei Balcani ha portato molti gruppi di persone nella loro storia a spostarsi verso altri luoghi della penisola, abitati da gente di diversa etnia. Questi piccoli gruppi venivano di solito assimilati velocemente e a volte lasciavano segni nella nuova lingua che acquistavano. Un'altra idea \u00e8 che prima dell'era moderna, l'uso di pi\u00f9 di una lingua era gi\u00e0 comune nei Balcani e una caratteristica di una lingua si diffondeva velocemente nelle altre.\nLinea cronologica dei contatti.\n\"(in via di sviluppo)\"\nI primi probabili contatti interlinguistici avvennero tra i proto-rumeni e i proto-albanesi, (I - V secolo d.C.), teoria supportata dal vocabolario albanese preso in prestito dal latino balcanico, cos\u00ec come il substrato rumeno, che ha parole di origine albanese. Dove fu l'area precisa dove il contatto avvenne \u00e8 ancora un'ipotesi in discussione, spaziando dall'Albania settentrionale alla Transilvania.\nTutte le variet\u00e0 linguistico-dialettali del rumeno (dalla Moldavia fino ai Valacchi in Serbia) fanno parte della lega linguistica, e ci\u00f2 dimostra che il contatto avvenne prima che si separassero dalla lingua comune rumena. \nIl serbo fu probabilmente l'ultima lingua a unirsi alla lega, come mostrato dal basso numero di caratteristiche comune, la maggior parte delle quali solo nel dialetto Torlak (un dialetto intermediario col bulgaro che nacque piuttosto tardi, dopo che la maggior parte delle caratteristiche erano fissate nella lega linguistica).\nCaratteristiche.\nCaratteristiche grammaticali.\nSistema dei casi.\nIl numero dei casi \u00e8 ridotto, molti casi sono stati rimpiazzati da preposizioni (il serbo non condivide questa caratteristica). \nUn sistema dei casi comune di una lingua balcanica \u00e8:\nSincretismo del caso genitivo e dativo.\nNelle lingue balcaniche, la differenza fra il caso genitivo e il dativo (o le corrispondenti costruzioni con preposizioni) si \u00e8 annullata. \n\"Esempio:\"\nTempi verbali.\nFormazione del futuro.\nIl tempo futuro viene formato analiticamente usando un verbo ausiliare od una particella con il significato intrinseco di \"volere\" (similmente all'inglese \"will\").\nFormazione analitica del passato.\nIl tempo perfetto analitico viene formato nelle lingue balcaniche con il verbo \"avere\" come ausiliare, in modo simile al passato prossimo italiano. L'origine di questa caratteristica linguistica pu\u00f2 essere latina. Comunque questo non succede nel bulgaro e nel serbo, dove il passato analitico viene formato con il verbo \"essere\" e il participio passato attivo: \"\u043e\u0431\u0435\u0449\u0430\u043b\" (Bulg.); \"\u043e\u0431\u0435\u045b\u0430\u043e\" (Serb.) - \"che ha promesso\" (participio passato attivo); \n\"\u0441\u044a\u043c\" (Bulg.); \"\u0441\u0430\u043c\" (Serb.) - \"io sono\"; \n\u043e\u0431\u0435\u0449\u0430\u043b \u0441\u044a\u043c (Bulg.); \u043e\u0431\u0435\u045b\u0430\u043e \u0441\u0430\u043c (Serb.) - \"ho promesso\" (alla lettera \"Sono uno che ha promesso\"), tempo passato.\nPerdita dell'infinito.\nIl modo verbale infinito (comune in altre lingue imparentate ad alcune delle lingue balcaniche, come le lingue romanze e slave) viene generalmente sostituito da costruzioni con il modo \"congiuntivo\".\nPer esempio, \"Voglio scrivere\" in varie lingue balcaniche:\nCostruzioni con il congiuntivo indipendente.\nLe frasi che includono solo una costruzione con il congiuntivo possono essere usate, come in alcuni casi dell'italiano, per esprimere un desiderio, un comando moderato, un'intenzione od un suggerimento.\nQuest'esempio traduce nelle lingue balcaniche la frase \"Vai via, dovresti andare\", usando costruzioni col congiuntivo.\nMorfologia.\nArticolo posposto.\nCon l'eccezione del greco moderno, tutte le lingue della lega possiedono e usano l'articolo determinativo, ma viene attaccato alla fine del nome invece che davanti ad esso (in modo simile si comportano le lingue scandinave). Nessuna delle lingue a loro imparentate condivide questa caratteristica (le lingue romanze prepongono l'articolo al nome, e le lingue slave non conoscono in genere l'articolo) e si pensa che sia un'innovazione creata e diffusasi nei Balcani. \nComunque, ogni lingua ha creato il proprio articolo determinativo partendo da particelle proprie e indipendenti dalle altre, cos\u00ec gli articoli rumeni sono imparentati agli articoli (e ai pronomi dimostrativi) dell'italiano, del francese, ecc..., mentre gli articoli bulgari sono imparentati con i pronomi dimostrativi delle altre lingue slave.\nFormazione dei numeri.\nI numeri tra dieci e venti vengono formati in maniera simile alle altre lingue slave, usando la preposizione \"su, sopra\", tipo \"uno + su + dieci\" per \"undici\". Il greco moderno non adotta questo sistema.\nPronomi clitici.\nIl complemento oggetto e il complemento di termine (caso accusativo e dativo) vengono rafforzati da un pronome clitico. Questo fenomeno si trova in rumeno, greco, bulgaro e albanese.\nPer esempio, \"Vedo Giorgio\" nelle lingue balcaniche:\nNota: La forma standard nell'ordine dei costituenti standard (SVO) \u00e8 senza il clitico: \"\u0412\u0438\u0436\u0434\u0430\u043c \u0413\u0435\u043e\u0440\u0433\u0438\". Comunque, la forma con un pronome clitico addizionale \u00e8 possibile nel parlato colloquiale: \"\"\u0412\u0438\u0436\u0434\u0430\u043c \u0433\u043e \u0413\u0435\u043e\u0440\u0433\u0438\".\" e il pronome clitico \u00e8 obbligatorio nel caso che l'oggetto venga evidenziato con un cambiamento di ordine (esempio: ordine OSV), che serve anche come equivalente colloquiale comune di una costruzione passiva: \"\u0413\u0435\u043e\u0440\u0433\u0438 \u0433\u043e \u0432\u0438\u0436\u0434\u0430\u043c.\"\nSuffissi.\nAlcuni suffissi comuni possono essere rintracciati nell'area linguistica, come il suffisso diminutivo di origine slava \"-ica\" (IPA -, o -) che si trova in albanese, greco e rumeno.\nVocabolario.\nPrestiti.\nVarie centinaia di parole sono in comune nella lega linguistica balcanica, l'origine della maggior parte di loro \u00e8 o greca o turca, poich\u00e9 dapprima l'Impero bizantino e in seguito l'Impero ottomano hanno dominato e fortemente influenzato la cultura e l'economia di questa regione.\nL'albanese, il rumeno e il bulgaro inoltre condividono un buon numero di parole di varia origine:\nCalchi.\nA parte i prestiti diretti, ci sono anche molti calchi che sono passati da una lingua balcanica all'altra, la maggior parte dei quali tra l'albanese, il bulgaro, il greco e il rumeno. \nPer esempio, l'augurio per il compleanno viene dato usando il costrutto \u00abper molti anni\u00bb, che pu\u00f2 derivare dall'espressione latina \"ad multos annos\" e si trova in rumeno \"la mul\u0163i ani\", albanese \"p\u00ebr shum\u00eb mot\", bulgaro \"\u0437\u0430 \u043c\u043d\u043e\u0433\u043e \u0433\u043e\u0434\u0438\u043d\u0438\", macedone \"\u0437\u0430 \u043c\u043d\u043e\u0433\u0443 \u0433\u043e\u0434\u0438\u043d\u0438\" e greco \"\u03ba\u03b1\u03b9 \u03c7\u03c1\u03cc\u03bd\u03b9\u03b1 \u03c0\u03bf\u03bb\u03bb\u03ac\". Oppure l'espressione \u00abrimase senza parole\u00bb viene espressa come \u00abrimase senza bocca\u00bb e si trova in greco \"\u00e9mine kh\u014dr\u00ecs st\u014dma\", albanese \"mbeti pa goj\u00eb\", bulgaro \"\u043e\u0441\u0442\u0430\u043d\u044a\u043b \u0431\u0435\u0437 \u0443\u0441\u0442\u0430\" e rumeno \"r\u0103mase f\u0103r\u0103 gur\u0103\".\nFonetica.\nUna caratteristica comune del \u00abcore\u00bb delle lingue balcaniche \u00e8 l'uso del fonema chiamato scev\u00e0 IPA /\u0259/ (\u00eb in albanese; \u044a in bulgaro; \u0103 in rumeno;). In rumeno e albanese, la scev\u00e0 viene ottenuta attraverso un cambiamento fonetico dalla /a/ atona, in bulgaro una continuazione di una precedente scev\u00e0 a sua volta da una /u/ breve o dell'antica nasale /\u00f5/. Un altro cambiamento fonetico, che si trova in queste due lingue \u00e8 la trasformazione della /o/ atona in /u/.\nPer esempio la parola latina per \u00abcamicia\u00bb, \"camisia\", subisce cambiamenti fonetici simili in rumeno e in albanese: rumeno \"c\u0103ma\u015f\u0103\" , albanese \"k\u00ebmish\u00eb\" ."}
{"id": "239912", "revid": "1543377", "url": "https://it.wikipedia.org/wiki?curid=239912", "title": "Lou Gehrig", "text": "Stabil\u00ec uno dei record pi\u00f9 significativi nella storia dello sport, giocando per 2130 partite consecutive dal suo esordio fino al suo ritiro, causato dalla malattia che oggi \u00e8 nota con il suo nome (malattia di Lou Gehrig). Il suo record di 2130 partite giocate consecutivamente fu battuto il 6 settembre 1995 da Cal Ripken, Jr., giocatore dei Baltimore Orioles.\nNel 1934 vinse la tripla corona dei battitori dell'American League.\nCarriera professionistica.\nGehrig si un\u00ec ai New York Yankees a met\u00e0 della stagione 1923 e fece il suo debutto il 15 giugno 1923 come \"pinch hitter\" (battitore di riserva). Nelle sue prime due stagioni gioc\u00f2 sporadicamente, per un totale di 23 partite e non fu nel roster degli Yankees che vinsero le World Series del 1923. Nel 1925, batt\u00e9 con una media di .295, con 20 fuoricampo e 68 punti battuti a casa (RBI).\nLa stagione della consacrazione del ventitreenne prima base degli Yankees giunse nel 1926, quando batt\u00e9 con una media di .313, 16 fuoricampo e 112 RBI. Nelle World Series del contro i St. Louis Cardinals, Gehrig batt\u00e9 con .348 e 4 RBI. I Cardinals vinsero la serie per quattro gare a tre.\n1927.\nNel 1927, Gehrig disput\u00f2 una delle migliori stagioni della storia per un battitore, battendo con .373 e 218 valide, inclusi 47 fuoricampo e l'allora primato di 175 punti battuti a casa (superando il record del compagno Babe Ruth di 171 stabilito sei anni prima) La produzione di Gehrig contribu\u00ec a fare terminare la squadra con un record nella stagione regolare 1927 di 110\u201344, conquistando l'American League e le World Series dopo avere battuto in quattro gare i Pittsburgh Pirates. Anche se la AL lo nomin\u00f2 miglior giocatore della lega quell'anno, la sua annata fu oscurata dai 60 home run di Babe Ruth e dal dominio complessivo degli Yankees del 1927, una squadra spesso citata per avere una delle migliori formazioni di tutti i tempi, i celebri \"Murderers' Row\".\nMalgrado l'avere giocato all'ombra del popolare Ruth per due terzi della sua carriera, Gehrig fu uno dei giocatori pi\u00f9 produttivi della storia del baseball: ebbe 509 RBI nell'arco di tre stagioni (1930\u201332). Solo altri due giocatori, Jimmie Foxx con 507 e Hank Greenberg con 503 hanno superato i 500 RBI in tre stagioni, a differenza di Gehrig per\u00f2 non consecutive (Babe Ruth ne ebbe 498.) In 14 stagioni complete, Gehrig ne disput\u00f2 13 consecutive con cento o pi\u00f9 RBI (un primato della Major League condiviso con Foxx e successivamente superato nel 2010 da Alex Rodriguez). Gehrig disput\u00f2 sei stagioni in cui batt\u00e9 con .350 o meglio (con un massimo di .379 nel 1930), oltre a una settima da .349. Ebbe sette stagioni con 150 o pi\u00f9 RBI, 11 oltre i 100, otto con oltre 200 battute e cinque con pi\u00f9 di quaranta fuoricampo.\nGehrig guid\u00f2 la American League in punti segnati per quattro volte, in home run tre volte e in RBI cinque volte. I suoi 184 RBI nel 1931 rimangono un record della American League al 2016 e sono il secondo numero di tutti i tempi dietro le 191 di Hack Wilson nel 1930. A livello stagionale in RBI, Gehrig \u00e8 classificato al secondo posto, al quinto (175) e sesto (174), pi\u00f9 altre quattro stagioni oltre i 150. Detiene il record assoluto per il maggior numero di stagioni con 400 basi totali o pi\u00f9, essendovi riuscito per cinque volte. Batteva per quarto durante le gare, dopo Ruth, rendendo sconveniente per gli avversari fare andare intenzionalmente Ruth in prima base.\nDurante le dieci stagioni (1925\u20131934) in cui Gehrig e Ruth fecero parte entrambi degli Yankees e presero parte alla maggior parte della gare, Gehrig ebbe pi\u00f9 home run di Ruth solo una volta, nel 1934, 49 contro 22 (Ruth gioc\u00f2 125 gare quell'anno). Furono alla pari con 46 nel 1931. Ruth ebbe 424 home run contro i 347 di Gehrig. Tuttavia, Gehrig super\u00f2 Ruth in RBI, 1.436 a 1.316. Gehrig ebbe un .343 di media in battuta, contro il .338 di Ruth.\n1932.\nNel 1932, Gehrig divenne il primo giocatore del ventesimo secolo a battere quattro fuoricampo in una partita, un'impresa compiuta il 3 giugno contro i Philadelphia Athletics. Ne manc\u00f2 di poco un quinto quando l'avversario Al Simmons fece una presa al volo su una palla che stava volando oltre il perimetro di gioco. Dopo la gara, il manager Joe McCarthy gli disse: \"Bene, Lou, nessuno potr\u00e0 portarti via quello che hai compiuto oggi.\" Quello stesso giorno per\u00f2, John McGraw annunci\u00f2 il suo ritiro dopo essere stato per trent'anni il manager dei New York Giants. Fu cos\u00ec McGraw, non a Gehrig, a ricevere i maggiori titoli sulle sezioni sportive dei giornali il giorno successivo.\n1936.\nIn un articolo che precedette le World Series del 1936 su Lou Gehrig e Carl Hubbell, \"Time\" proclam\u00f2 Gehrig \"il battitore numero 1 del baseball\", il quale \"ha un orgoglio fanciullesco nel colpire la palla, correndo quanto pi\u00f9 veloce riesca verso le basi\".\nSempre nel 1936, spinto da sua moglie, Gehrig acconsent\u00ec ad assumere l'agente di Babe Ruth, il quale, a sua volte, lo spinse a un'audizione per il ruolo di Tarzan, l'Uomo scimmia, dopo che Johnny Weissmuller aveva lasciato il ruolo per cui era divenuto celebre. Gehrig si spinse per\u00f2 solo a posare per un'imbarazzante, ed ampiamente distribuita, foto di se stesso avvolto in una pelle di leopardo. Quando il creatore di Tarzan Edgar Rice Burroughs la vide, mand\u00f2 a Gehrig un telegramma con scritto \"Voglio congratularmi per essere un cos\u00ec forte prima base.\"\n2.130 partite consecutive.\nIl 1\u00ba giugno 1925, Gehrig entr\u00f2 in gara come \"pinch hitter\", sostituendo l'interbase Paul \"Pee Wee\" Wanninger. Il giorno successivo, il manager degli Yankees Miller Huggins fece partire come titolare Gehrig al posto di Wally Pipp. Pipp stava attraversando un periodo negativo, cos\u00ec come tutta la squadra, cos\u00ec Huggins fece diversi cambiamenti per migliorare le loro prestazioni, sostituendo Pipp, Aaron Ward, e Wally Schang. Quattordici anni dopo, Gehrig gioc\u00f2 2.130 gare consecutive.\nIn alcuni casi, Gehrig riusc\u00ec a mantenere la striscia intatta grazie a coincidenze fortuite, mentre in altre scese in campo malgrado gli infortuni. Ad esempio:\nLe radiografie effettuate nell'ultima fase della sua vita rivelarono che Gehrig aveva sostenuto diverse fratture nel corso della sua carriera, non saltando tuttavia alcuna gara. In un caso la sua striscia fu aiutata quando il general manager degli Yankees Ed Barrow rinvi\u00f2 una gara per pioggia, quando Gehrig era influenzato. Il primato di 2.130 gare di Gehrig resistette fino al 6 settembre 1995, quando fu superato dall'interbase dei Baltimore Orioles Cal Ripken Jr..\nMalato di sclerosi laterale amiotrofica.\nIl suo nome \u00e8 associato alla malattia neurologica denominata sclerosi laterale amiotrofica, in precedenza denominata \"malattia di Gehrig\" o \"malattia di Charcot\". Recenti studi hanno messo in dubbio il fatto che la malattia di cui mor\u00ec fosse la sclerosi laterale amiotrofica, ma una malattia con sintomi simili o come conseguenza dei molti traumi cerebrali subiti in carriera. Non avendo avuto figli ed essendo deceduta nel 1994 la moglie Eleanor, la Mayo Clinic, che conserva la documentazione stilata all'epoca della morte, ha ripetutamente rifiutato di pubblicare i referti medici, dichiarandone l\"'irrilevante valore scientifico\", oltre al rispetto della riservatezza del giocatore.\nAlcuni esperti hanno convenuto che, indipendentemente dal contenuto dei documenti, solo un'autopsia avrebbe potuto rivelare se la diagnosi fatta all'epoca fosse stata sbagliata, ma il corpo fu cremato poco dopo il decesso. Secondo altri la Mayo Clinic si rifiuterebbe di pubblicare le cartelle cliniche per evitarsi l'imbarazzo d'aver commesso un errore diagnostico.\nFilmografia.\nLa sua vita \u00e8 raccontata dal film del 1942 \"L'idolo delle folle\" (\"The Pride of the Yankees\"), in cui Gehrig \u00e8 interpretato da Gary Cooper."}
{"id": "239914", "revid": "6923", "url": "https://it.wikipedia.org/wiki?curid=239914", "title": "Unit\u00e9 d'Habitation", "text": "Con il termine Unit\u00e9 d'Habitation si indica un complesso progetto residenziale e urbanistico ideato dall'architetto svizzero Le Corbusier. \nCon questo termine si identifica altres\u00ec la tipologia di edificio dei cinque analoghi complessivamente realizzati in Europa, che rappresenta l'effettiva concretizzazione delle teorie ideate dal celebre architetto svizzero circa il nuovo concetto di costruire la citt\u00e0, nonch\u00e9 uno dei punti di arrivo fondamentali del Movimento Moderno nel concepire l'architettura e l'urbanistica.\nStoria.\nNel 1946, in un tragico scenario di devastazione e macerie, le varie nazioni europee sopravvissute alla seconda guerra mondiale avviarono ciascuna grandi progetti di ricostruzione. In Francia il ministro dell'Urbanistica e della Ricostruzione Raoul Dautry interpell\u00f2, tra gli altri, l'architetto avanguardista Le Corbusier, che ebbe cos\u00ec l'opportunit\u00e0 di mettere in pratica i suoi recenti e innovativi studi sui princ\u00ecpi funzionali volti a un nuovo modo di concepire lo spazio abitativo collettivo.\nL'idea dell'Unit\u00e9 d'Habitation, tuttavia, veniva coltivata da Le Corbusier seppur in forma estremamente embrionale sin dal lontano 1907, quando egli visit\u00f2 la Certosa di Ema, presso Firenze. Questa struttura lo colp\u00ec non soltanto sotto il profilo estetico o formale, bens\u00ec per il suo efficacissimo sistema distributivo, perfettamente in grado di coniugare la vita individuale dei frati con quella collettiva. In questo complesso monastico, infatti, la vita privata dei religiosi era tutelata da ogni promiscuit\u00e0 grazie alla presenza di celle che garantivano un isolamento pressoch\u00e9 totale e al contempo, tuttavia, un'esistenza corale assai partecipata; \u00ab[...] a partire da quel momento mi \u00e8 apparso il binomio: \"individuale\" e \"collettivo\", un binomio indissolubile\u00bb scrisse in seguito l'architetto, folgorato dalla sinergia che nella Certosa di Ema si veniva a creare fra questi due ambiti, apparentemente inconciliabili.\nPur suscitando accesi dibattiti o violente stroncature, i suoi progetti si rivelarono validi e con intuizioni all'avanguardia per i tempi, anticipando molte delle pi\u00f9 diffuse concezioni architettoniche contemporanee. Se queste sue innovative idee progettuali erano sino a quel momento rimaste sulla carta, una prima occasione per realizzarle si concretizz\u00f2 ufficialmente a Marsiglia, in un'area non lontana dal porto che aveva sub\u00ecto ingenti danni dovuti ai bombardamenti della seconda guerra mondiale. Alla luce di questa nuova opportunit\u00e0 Le Corbusier decise di istituire l'Ascoral, Assemb\u00e9e de Constructeurs pour une R\u00e9novation Architecturale, nella prospettiva di avviare un'intensa ricerca teorica, sfociata poi con l'ideazione del \"Modulor\", nonch\u00e9 di costituire una feconda e solidale collaborazione tra architetti e ingegneri in maniera perfettamente antitetica alla consuetudine del tempo, per il quale questa dicotom\u00eca era irrealizzabile;\nin seguito l'architetto fond\u00f2 anche l'Atbat, Atelier de B\u00e2tisseurs, un gruppo omogeneo di collaboratori tra architetti e ingegneri coordinati dall'ingegnere Vladimir Bodiansky.\nFu cos\u00ec che nel 1947 fu reso noto a Le Corbusier l'incarico ufficiale da parte del ministro Raoul Dautry di realizzare \u00abun nuovo edificio sperimentale nel contesto della ricostruzione postbellica\u00bb. Stabilito il luogo consono all'edificazione in boulevard Michelet a Marsiglia, vennero eseguiti pi\u00f9 di mille disegni preparatori dagli architetti suoi collaboratori: Andr\u00e9 Wogenscky, Georges Candilis e Jacques Masson, sotto la tenace supervisione di Le Corbusier, che non si lasci\u00f2 scoraggiare malgrado le innumerevoli difficolt\u00e0 che lo ostacolavano poich\u00e9 le formalit\u00e0 con le istituzioni si rivelarono tuttavia estenuanti, cos\u00ec come le ininterrotte critiche dei detrattori. \nNell'ottobre 1952, la costruzione della prima Unit\u00e9 d'Habitation fu ultimata e venne solennemente inaugurata a Marsiglia il 14 ottobre, a cinque anni esatti dalla posa della prima pietra, un ritardo dovuto alla discontinuit\u00e0 dei finanziamenti e a lungaggini burocratiche; essa fu rinominata \"Cit\u00e9 Radieuse\" e nonostante le iniziali stroncature della critica dell'epoca riscosse un buon successo, divenendo presto amb\u00ecta residenza di intellettuali ed esponenti del ceto borghese medio-alto.\nA partire dalla riuscita realizzazione di questa prima sperimentazione, Le Corbusier fu chiamato a partecipare a ulteriori progetti di ricostruzione analoghi che portarono alla costruzione di altre tre Unit\u00e9es d'Habitation simili, seppur talvolta meno complete allorch\u00e9 inserite prevalentemente nel programma di edilizia popolare convenzionata delle municipalit\u00e0 di Nantes, Briey e Firminy. Nel 1957 ne fu realizzata anche una quarta a Berlino Ovest, in occasione dell'Interbau 57, tuttavia Le Corbusier ne disconobbe in seguito la paternit\u00e0 poich\u00e9 l'opera durante la sua realizzazione sub\u00ec inaspettatamente variazioni progettuali tali da snaturarne quasi il senso originario. Esse hanno tuttavia caratteristiche del tutto simili tra loro e si differenziano principalmente per dimensioni e numero di piani e tutti gli esemplari realizzati in Francia sono stati nominati \"Monument Historique\"; nel caso dell'Unit\u00e9 d'Habitation di Marsiglia, essa \u00e8 stata anche decretata Patrimonio UNESCO.\nI princ\u00ecpi architettonici.\nSintesi tra architettura e urbanistica.\nSecondo il pensiero di Le Corbusier non esisteva una sostanziale distinzione tra l'urbanistica e l'architettura, discipline che egli tent\u00f2 di coniugare con demiurgica perizia. La sua attenzione era principalmente rivolta a studiare un sistema di relazioni che, partendo dalla singola unit\u00e0 abitativa intesa come cellula di un insieme, si estendeva all'edificio, al quartiere e all'intero ambiente costruito.\nL'Unit\u00e9 d'Habitation \u00e8 la magistrale sintesi di questa teoria e racchiude in s\u00e9 tutti i princ\u00ecpi architettonici da lui ideati, divenendo la somma delle funzioni prettamente domestiche coniugate a quelle urbanistiche. Essa venne quindi concepita come una vera e propria \u00abcitt\u00e0 verticale\u00bb caratterizzata da spazi individuali inseriti in un ampio contesto di aree comuni; questo equilibrio fu supportato dall'impiego delle pi\u00f9 moderne tecniche progettuali e costruttive gi\u00e0 scoperte in precedenza dal Razionalismo e dall'esperienza del Bauhaus, con un largo uso del cemento armato e di materiali innovativi. \nL'edificio rappresenta quindi una sorta di contenitore che racchiude in esso uno spazio urbano, trascendendo la funzione meramente abitativa di un semplice condominio e concependo l'edificio come una sorta di \u00abmacchina per abitare\u00bb per un elevato numero di persone. Secondo i princ\u00ecpi di Le Corbusier, l'attuazione di questa teoria porterebbe al salto dimensionale tra il singolo edificio e la citt\u00e0, cosicch\u00e9 il primo divenga un sottomultiplo della seconda.\nLa sinergia tra la vita individuale, familiare e collettiva.\nAttraverso un accurato studio delle planimetrie Le Corbusier, con la sua Unit\u00e9 d'Habitation, \u00e8 riuscito a proporre un modello architettonico in grado di coniugare armoniosamente la vita individuale, familiare e collettiva. Se la proliferazione disomogenea di abitazioni isolate aveva generato un'elevata occupazione di suolo sottratto alla natura, Le Corbusier con l'Unit\u00e9 d'Habitation ha viceversa dato vita a un unico organismo polifunzionale complesso che, pur preservando un'elevata densit\u00e0 abitativa, \u00e8 riuscito a costituirsi come un'alternativa all'ingombrante serialit\u00e0 spesso monotona delle villette unifamiliari, riuscendo altres\u00ec a destinare una maggiore area a verde o a scopi agricoli, evitando cos\u00ec altri fenomeni energivori poco sani come quelli dello \"sprawl\" e della \"citt\u00e0 diffusa\". \nPartendo da queste premesse, egli si \u00e8 posto il problema di gestire con cautela la concrezione abitativa che si viene cos\u00ec a generare. Le Corbusier, come gi\u00e0 accennato, ha risolto questa problematica a partire sin dalle planimetrie dei singoli appartamenti. Egli, infatti, ripudiando l'architettura pi\u00f9 tradizionale che concepiva gli spazi in maniera scatolare, come una mera giustapposizione di stanze, concep\u00ec una sorta di frantumazione dell'unit\u00e0 familiare per generare una disgregazione, approdando a una nuova concezione degli spazi, talvolta aperti e liberi, tanto da stimolare momenti di convivialit\u00e0, oppure aree discrete e schermate a uso individuale, dove il singolo utente pu\u00f2 isolarsi in maniera appartata.\nAmplificando questo primo concetto, Le Corbusier era altres\u00ec consapevole di quanto fosse necessario salvaguardare il nucleo familiare dalle ingerenze esterne, evitando per quanto pi\u00f9 possibile una promiscuit\u00e0 sia fisica che morale, con le famiglie adiacenti. Le lottizzazioni delle abitazioni isolate, o peggio delle case a schiera, si rivelavano carenti in tal senso, poich\u00e9 le singole unit\u00e0 abitative erano separate tra di loro soltanto da sottili pareti o strisce di terreno di dimensioni modestissime, che non garantivano una sufficiente protezione visiva e acustica tra i vari nuclei famigliari. \nPer Le Corbusier questo fattore lo port\u00f2 ad affermare: \nMemore della significativa esperienza presso la Certosa di Ema, tuttavia, Le Corbusier era ben consapevole che tutelare l'individualit\u00e0 familiare non significava necessariamente rinunciare a una vita collettiva intensa, essendo l'uomo un animale per natura sociale che tende per natura ad aggregarsi con altri individui e a costituirsi in societ\u00e0 e, pur avendo il diritto di realizzarsi privatamente in seno alla famiglia o nella propria vita individuale, ha comunque l'esigenza di riconoscersi in una dimensione culturale collettiva. \nPartendo da questo fondamentale concetto antropologico Le Corbusier integra gli appartamenti, di per s\u00e9 ben isolati come si \u00e8 visto, inserendoli in un contesto collettivo alla luce di un'equilibrata riconciliazione tra famiglia e societ\u00e0; per coniugare al meglio questi due ambiti sociali e concretizzare il concetto di citt\u00e0 verticale egli prevede, oltre ai singoli appartamenti, una ricca dotazione di servizi extraresidenziali essenziali come asilo, scuola, supermercato, ufficio postale, biblioteca, palestra, piscina e aree ricreative a diretto beneficio di tutti gli abitanti.\nPrincipali caratteristiche degli edifici realizzati.\nPrendendo in esame la prima Unit\u00e9 d'Habitation realizzata, ovvero quella di Marsiglia, si evince che il complesso residenziale pu\u00f2 contenere pi\u00f9 di 1.500 abitanti e, come accade per tutte le altre opere realizzate, l'edificio \u00e8 posto al centro di un'area verde. Secondo i \"Cinque Punti\" l'arretramento dei \"pilotis\" rispetto al filo dei solai consente lo sviluppo della \u00abfacciata libera\u00bb che conta l'impiego di ampie finestrature \u00aba nastro\u00bb lungo i principali prospetti perimetrali a tutto vantaggio di un ottimale livello di illuminazione interna. In tutti gli edifici realizzati i prospetti principali delle facciate sono sempre scanditi dalla caratteristica ripetizione dei moduli rettangolari dei terrazzi degli appartamenti, solitamente caratterizzati ciascuno dalla presenza di un colore differente al proprio interno in netto contrasto con l'uniformit\u00e0 cromatica del cemento armato grezzo dell'intera struttura.\nCome \u00e8 noto ciascuna Unit\u00e9 d'Habitation realizzata ospita solitamente anche aree dedicate a servizi solitamente dislocati nel contesto urbano circostante, creando una commistione di spazi comuni, zone commerciali e aree residenziali che rappresenta il valore aggiunto distintivo dell'opera, altres\u00ec organizzata con grande razionalit\u00e0, pur senza tralasciare la funzionalit\u00e0. Nell'edificio di Marsiglia, ma anche in alcuni altri realizzati altrove, ampi corridoi interni percorrono longitudinalmente la struttura e consentono l'accesso ai principali servizi utili alla collettivit\u00e0: lavanderia, supermercato, palestra, caffetteria, ufficio postale, studi professionali ma talvolta anche una scuola elementare, oppure negozi, ristoranti o uffici, tra cui vi \u00e8 sempre l'ufficio direttivo del \"syndic\", ovvero l'amministratore dell'immobile. \nA differenza dell'uniforme superficie esterna, gli interni degli edifici sono quasi sempre caratterizzati dalla presenza del colore pressoch\u00e9 ovunque, utilizzato come vero elemento di arredo. Gli appartamenti sono ubicati sempre nella porzione prettamente residenziale dell'edificio, composta da una successione di circa trecento appartamenti disposti trasversalmente rispetto allo sviluppo longitudinale dell'edificio.\nUno degli aspetti pi\u00f9 rivoluzionari di ciascuna Unit\u00e9 d'Habitation fu l'innovativa concezione della singola cellula abitativa, non pi\u00f9 contraddistinta dal contesto sociale di chi la abita. Analizzando la planimetria degli appartamenti di ciascun edificio \u00e8 interessante notare come Le Corbusier abbia concepito delle unit\u00e0 abitative tutte uguali e di dimensioni medio-grandi, quasi fossero oggetti da assemblare in serie; ciascuna di esse \u00e8 del tipo \"duplex\", ovvero disposta su due livelli diversi collegati da una scala interna. Gli appartamenti sono tutti identici ma speculari e originariamente caratterizzati da una volumetria a \"L\" rovesciata, dalla cui sovrapposizione si ottengono i vani centrali che costituiscono gli ampi corridoi che ogni due piani percorrono l'intero edificio e su cui vi sono gli ingressi di ciascun appartamento; secondo la logica progettuale di Le Corbusier questi corridoi, caratterizzati da colori vivaci, rappresentano le \"strade\" del complesso residenziale. Il tetto abitabile, noto anche come \u00abtetto giardino\u00bb, \u00e8 infine uno degli ultimi \"Cinque Punti\" dell'opera di Le Corbusier poich\u00e9, analogamente a quanto accade negli odierni grattacieli, grazie all'impiego del calcestruzzo armato esso \u00e8 stato concepito come un vasto giardino pensile, altres\u00ec adibito a funzioni complementari o ricreative utili alla collettivit\u00e0. Esso in quasi tutte le Unit\u00e9es d'Habitation realizzate ospitava originariamente svariati locali a uso comune come la palestra, l'asilo, un solarium, un auditorium all'aperto e un percorso ginnico di circa trecento metri per l'attivit\u00e0 sportiva.\nL'architetto concep\u00ec tutti questi spazi abitativi applicando il proprio sistema denominato \"Modulor\", ovvero \u00abuna gamma di misure armoniose per soddisfare la dimensione umana, applicabile universalmente all'architettura e alle cose meccaniche\u00bb. Una rappresentazione del \"Modulor\" \u00e8 sempre raffigurata in un rilievo su una parete in cemento, quasi a firma di ciascun edificio."}
{"id": "239915", "revid": "767487", "url": "https://it.wikipedia.org/wiki?curid=239915", "title": "I Nomadi interpretano Guccini", "text": "I Nomadi interpretano Guccini \u00e8 il quarto album della band italiana Nomadi; venne pubblicato in Italia nel 1974 dalla Columbia.\nDescrizione.\nI Nomadi, dopo sei anni dall'ultimo brano di Francesco Guccini che avevano interpretato, decisero di omaggiarlo con questo album, in cui riarrangiarono completamente sei dei suoi brani che registrarono in quadrifonia.\n\u00c8 il primo album con Chris Dennis alla chitarra, che aveva sostituito Franco Midili, definitivamente uscito dal gruppo dopo avervi fatto ritorno per circa un anno.\nI sei brani presenti sono stati tratti da due album di Francesco Guccini: \"Asia\", \"L'isola non trovata\" e \"La collina\" da \"L'isola non trovata\", del 1970, mentre \"Il vecchio e il bambino\", \"Piccola citt\u00e0\" e \"Canzone della bambina portoghese\" da \"Radici\" del 1972."}
{"id": "239917", "revid": "729019", "url": "https://it.wikipedia.org/wiki?curid=239917", "title": "Embolia gassosa arteriosa", "text": "Lembolia gassosa arteriosa (EGA), \u00e8 una grave patologia da decompressione a cui pu\u00f2 andare incontro un subacqueo, che si manifesta con la presenza di bolle di gas all'interno della circolazione sanguigna.\nCause.\nLa principale causa dell'EGA \u00e8 un'estrema sovradistensione polmonare che arriva a un punto tale da causare lacerazioni nel tessuto polmonare, facendo quindi penetrare nella circolazione arteriosa emboli gassosi. Quindi normalmente l'EGA \u00e8 indice di mancato rispetto delle norme di sicurezza durante l'attivit\u00e0 subacquea, come una risalita troppo veloce rispetto alla velocit\u00e0 di sicurezza di 9/10 metri al minuto oppure l'interruzione dell'attivit\u00e0 respiratoria sempre durante la risalita, in particolare durante gli ultimi metri prima della superficie, e la conseguente dilatazione dell'aria contenuta nei polmoni col diminuire della pressione.\nLa risalita troppo veloce verso la superficie viene definita, nei casi pi\u00f9 seri, risalita a pallone, questo perch\u00e9 quando tali incidenti si verificano nell'immersione con attrezzatura da palombaro, il palombaro stesso emerge in superficie con il vestito gommato completamente gonfio, per l'appunto simile a un pallone.\nIn casi pi\u00f9 rari, l'EGA \u00e8 causata dall'intrappolamento dell'aria all'interno del polmone, generalmente causato dalla presenza di altre patologie polmonari o da particolari conformazioni anatomiche.\nPersone che soffrono o hanno sofferto di disfunzioni polmonari, sia barotraumi sia altre patologie come enfisemi o asma, sono particolarmente esposti al rischio di EGA durante la risalita.\nUn'ulteriore causa di EGA pu\u00f2 essere la presenza di un Forame ovale pervio (FOP) associato all'uso della Manovra di Valsalva durante un'immersione ripetuta.\nSintomi.\nL'EGA si manifesta solitamente in forma traumatica, generalmente appena raggiunta la superficie o anche pochi attimi prima di aver terminato la risalita.\nI sintomi consistono in vertigini, disorientamento, difficolt\u00e0 respiratorie, disturbi cardiaci, pallore, cianosi, visione offuscata. \u00c8 possibile che l'infortunato avverta un forte dolore al petto durante la risalita, sintomo della rottura del tessuto polmonare.\nDa notare che solitamente la risalita \u00e8 effettuata con la testa verso l'alto, quindi le bolle di sangue tenderanno verso i tessuti nella parte alta del corpo: quindi perdita di coscienza o la comparsa di altri sintomi neurologici all'uscita dall'acqua o nei minuti immediatamente successivi devono sempre far sospettare una possibile EGA e quindi richiedono un intervento immediato.\nSegni.\nI segni di questa patologia consistono in sanguinamento dalla bocca o dal naso, debolezza, paralisi, perdita di coscienza, convulsioni, arresto respiratorio e, nei casi pi\u00f9 gravi, morte.\nTerapia.\nIn caso di diagnosi dei sintomi dell'EGA, il trattamento in camera iperbarica deve essere il pi\u00f9 rapido possibile per limitare i danni. Da tener presente sempre i principi base del pronto soccorso in caso di incidente in acqua nel soccorrere l'infortunato. Il trattamento con ossigeno pu\u00f2 essere utile durante il trasporto per cercare di ridurre i possibili danni.\nPrevenzione.\nLa causa principale dell'EGA \u00e8 la risalita dalla profondit\u00e0 di un subacqueo con ARA in apnea (cio\u00e8 senza effettuare inspirazioni, ma soprattutto espirazioni). Infatti anche solo interrompere la respirazione per pochi metri durante la risalita espone al rischio di sovradistensione e questo soprattutto in vicinanza della superficie. Sappiamo infatti che per effetto della Legge di Boyle-Mariotte la pressione da 0 a 10 metri di profondit\u00e0 passa da 1 a 2 bar (cio\u00e8 raddoppia). Risalendo quindi da 10 metri alla superficie l'aria contenuta nei nostri delicati polmoni espandendosi, aumenterebbe il volume del doppio con le ovvie pericolose conseguenze.\nAltre cause possono essere eventuali stati patologici che provocano \"intrappolamento\" d'aria in zone polmonari circoscritte, come, ad esempio, la bronchite o l'asma, o eventuali malformazioni anatomiche. Per questo \u00e8 sempre doveroso non immergersi in presenza di tali patologie ed effettuare ricorrenti controlli medici.\nPu\u00f2 aversi altres\u00ec sovradistensione polmonare, e nei casi pi\u00f9 gravi EGA, anche nelle immersioni in apnea, nel caso in cui l'apneista inspiri aria compressa in profondit\u00e0 ed effettui la risalita senza espellerla. Questo \u00e8 un incidente molto comune nel caso in cui a un apneista, irresponsabilmente, in profondit\u00e0, venga offerta aria da un subacqueo munito di autorespiratore. L'apneista, infatti, per sua \"forma mentis\" potrebbe effettuare la risalita senza espirare parte dell'aria inalata, che si espande poi nei polmoni per effetto della diminuzione di pressione."}
{"id": "239919", "revid": "115233", "url": "https://it.wikipedia.org/wiki?curid=239919", "title": "Grafoanalisi", "text": ""}
{"id": "239921", "revid": "2181598", "url": "https://it.wikipedia.org/wiki?curid=239921", "title": "Fratelli Limbourg", "text": "Entrati al servizio del Duca di Berry nel 1404, crearono alcuni raffinatissimi codici che costituirono una vera e propria rivoluzione nella miniatura, tra i quali spicca il capolavoro delle \"Tr\u00e8s riches heures du Duc de Berry\" (1412-1415). Le loro fiabesche creazioni sono tra le pi\u00f9 celebri immagini del mondo ideale delle corti tardogotiche.\nStoria degli studi.\nLa riscoperta critica dei fratelli Limbourg inizi\u00f2 nel 1881 quando un manoscritto miniato, acquistato da Enrico d'Orl\u00e9ans nel 1856, venne identificato da L\u00e9opold Delisle come le \"Tr\u00e8s Riches Heure\" dei Limbourg, opera citata nell'inventario del 1416 della biblioteca del duca de Berry. Gli studi sui Limbourg portarono alla pubblicazione di una ricostruzione biografica da parte di Alfred de Champeaux e Paul Gauchery nel 1894 e di una prima monografia nel 1904 da parte di Paul Durrieu. \u00c8 degli anni 1950 lo studio di Friedrich Gorissen che costituisce ancora oggi la base per la nostra conoscenza dei fratelli, al quale si aggiunsero ulteriori approfondimenti da parte di Millard Meiss.\nBiografie.\nLa famiglia Limbourg.\nI fratelli Limbourg provenivano da una famiglia di artisti e artigiani. Il nonno, Willem Malouel, e suo fratello, Herman, appaiono nei documenti di Nimega degli anni 1380 e, tra il 1386 e il 1397, nei libri contabili di Guglielmo I duca di Gheldria, che possedeva un castello entro le mura citt\u00e0. Guglielmo aveva una figlia di nome Metta e un figlio di nome Jean. Metta intorno al 1385 spos\u00f2 Arnold Malouel de Lymborch, che compare diverse volte negli archivi di Nimega come scultore, e che, probabilmente attraverso il suocero, ebbe modo di lavorare per il duca. Mentre il fratello di Arnold, Jean Malouel, divenne il pi\u00f9 famoso pittore della famiglia giungendo a lavorare per Filippo l'Ardito duca di Borgogna, come pittore di corte e \"valet de chambre\" a Digione. \nMetta e Arnold ebbero sei figli: tra costoro Paul, Herman e Jean furono inviati nel 1398 a compiere un periodo di apprendistato nella bottega del lussemburghese Alebret de Bolure, un orefice che lavorava a Parigi e che aveva probabilmente ebbe conosciuto loro zio Jean Malouel, avendo anch'egli lavorato per l'Ardito.\nI Limbourg e il duca di Borgogna.\nCon de Bolure i giovani Limbourg appresero subito a lavorare con precisione e accuratezza su piccoli formati, ma dovettero lasciare Parigi nel 1400, prima di aver terminato il periodo di apprendistato, forse a causa di una epidemia di peste diffusasi in citt\u00e0. Sulla via di casa, a Bruxelles, furono coinvolti in una disputa, si crede legata alle controversie allora in corso tra il ducato di Brabante e quello di Gheldria. Furono tenuti in ostaggio e imprigionati per circa sei mesi. Le spese per la cauzione e per il periodo trascorso in prigione furono pagate, su intercessione dello zio Jean, dal duca Filippo l'Ardito. \nPer ritornare il favore i fratelli lavorarono per il duca di Borgogna a partire dal 1402, come risulta da un contratto che li impegnava per quattro anni nella decorazione di una bibbia generalmente identificata come la \"Bibbia moralizzata di Filippo l'Ardito\", copia della \"Bibbia moralizzata di Giovanni il Buono\"; che comprendeva pi\u00f9 di 5000 miniature ed era stata decorata a grisaille da 13 o pi\u00f9 artisti sotto la direzione di John de Montmartre tra il 1349 e il 1352. Filippo mor\u00ec nel 1404 e il lavoro dei Limbourg fu interrotto, dopo 2 anni in cui i fratelli poterono eseguire solo 384 miniature. Risultando difficile ipotizzare il completamento della bibbia, nei quattro anni richiesti dal duca, alcuni studiosi ritengono che la commissione documentata dai libri contabili, riguardasse non una bibbia moralizzata bens\u00ec una bibbia istoriata, solitamente decorata con non pi\u00f9 di due o trecento miniature, ossia un secondo lavoro dei Limbourg per l'Ardito non giunto sino a noi.\nI Limbourg e il duca di Berry.\nNel 1404, a seguito della morte del duca Filippo, per un breve periodo i fratelli furono al servizio del figlio, Giovanni senza Paura. Tuttavia tutti e tre i fratelli passarono successivamente alle dipendenze di Giovanni di Valois duca de Berry, fratello minore di Filippo, subentrando come pittori di corte a Jacquemart de Hesdin. Da quel momento fino alla loro morte, avvenuta per tutti e tre con l'epidemia di peste del 1416, i Limbourg rimasero alla corte del duca, in una posizione di rilevante pregio. Il pi\u00f9 abile dei tre pare fosse Paul, a giudicare almeno dal fatto che fu l'unico a ricevere la nomina di \"valet de chambre\" del duca nel 1413.\nLa documentazione relativa agli anni trascorsi dai Limbourg al servizio di Jean de Berry \u00e8 costituita dagli inventari compilati da Robinet d'\u00c9stampes, \"valet de chambre\" e \"garde des joyeux\" del duca, e dai manoscritti stessi, oltre che da documenti relativi a doni o pagamenti.\nUna delle prime notizie riguarda un libro d'ore commissionato alcuni decenni prima da Carlo V di Francia al Maestro del paramento di Narbona e alla sua bottega. Si tratta delle \"Tr\u00e8s Belles Heures di Notre-Dame\" (Parigi, BNF, Ms. nouv. acq. lat.3093), la cui decorazione finale fu affidata dal duca a due artisti anonimi i quali, entro il 1408-1409, completarono 12 miniature non finite dal Maestro del paramento. I Limbourg lavorarono alle ultime due miniature gi\u00e0 previste nel progetto originario e ad una terza che invece fu aggiunta; quest'ultima \u00e8 perduta e nota solo grazie a riproduzioni. La scarsa partecipazione richiesta dal duca ai fratelli per le \"Tr\u00e8s Belles Heures di Notre-Dame\" \u00e8 probabilmente da collegare al loro impegno previsto per quelle che sarebbero state le ultime tre commissioni da parte del duca per la propria biblioteca e le tre opere principali dei fratelli Limbourg.\nIn esse il duca decise di semplificare la parte testuale incoraggiando i Limbourg ad ampliare le parti miniate trascendendo dalla loro originaria funzione spirituale. Nel 1405 i fratelli iniziarono a lavorare al manoscritto delle \"Belles Heures du duc de Berry\", dette \"Heures d'Ailly\", situato al Cloisters Museum di New York City, terminato nel 1408 circa e menzionato nei registri della biblioteca del duca nel 1413. Inizi\u00f2 nel 1407 la produzione della seconda opera, le \"Grandes Heures du duc de Berry\", cos\u00ec definite per via della grandi dimensioni delle pagine. Infine, tra il 1411 e il 1412, i fratelli lavorarono al libro d'ore considerato universalmente come il loro capolavoro, le \"Tr\u00e8s Riches Heures du duc de Berry\" situate al Mus\u00e9e Cond\u00e9 di Chantilly), nel quale crearono grandi miniature a piena pagina di straordinaria qualit\u00e0, considerate come uno dei massimi traguardi del gotico internazionale francese. Tuttavia, le \"Tr\u00e8s Riches Heures\" rimasero incomplete con la morte dei Limbourg e del duca nel 1416. I fratelli vi eseguirono 35 miniature grandi, 25 piccole scene e una pagina composita.\nPer le \"Petites Heures de Jean de Berry\" alle quali avevano lavorato, a partire dal 1375, Jean Le Noir, Jacquemart de Hesdin e lo Pseudo-Jacquemart, il duca richiese nel 1412 ai Limbourg l'esecuzione di una miniatura da aggiungere al termine del manoscritto, con l'immagine del duca in partenza, oltre le porte della citt\u00e0.\nBench\u00e9 non sia possibile distinguere le singole personalit\u00e0 all'interno delle opere, fu presumibilmente Paul, a dirigere l'atelier e a curare i disegni. A lui vengono abitualmente attribuiti anche il \"San Gerolamo nello studio\", sito alla Biblioth\u00e8que Nationale di Parigi, l\"Arresto di Cristo\" del British Museum di Londra e un disegno a punta d'argento con architetture situato al Museo Boymans di Rotterdam.\nOpere.\nLa Bibbia moralizzata di Filippo l'Ardito.\nLa \"Bibbia moralizzata di Giovanni il Buono\" era stata acquisita da Filippo l'Ardito dal nipote Carlo VI di Francia forse in seguito alla follia di quest'ultimo sopraggiunta nel 1392. La Bibbia moralizzata decorata dai Limbourg segue da vicino il modello, nel testo, nel formato e nell'impaginazione. I campi delle miniature sono dello stesso formato e impiegano lo stesso sistema di alternanza di incorniciature architettoniche e polilobate. Inizialmente anche la composizione delle scene segue il prototipo, divenendo in seguito sempre pi\u00f9 libera e sicura. Dal punto di vista formale invece i Limbourg non esitarono ad apportare novit\u00e0 in questi stessi elementi, con un diverso e maggiore impiego del colore e con un maggiore senso della profondit\u00e0 e del volume. La diversa spazialit\u00e0 \u00e8 ottenuta attraverso espedienti compositivi o schiarendo il cielo all'orizzonte.\nLes Tr\u00e8s Belles Heures de Notre-Dame.\nSi tratta di uno dei pi\u00f9 importanti manoscritti del XIV secolo che il Maestro del paramento lasci\u00f2 incompiuto e privo di legatura. Intorno al 1405-1406 venne diviso dal duca in due parti; la decorazione della prima sezione, costituita dai testi tipici di un libro d'ore, chiamata \"Les Tr\u00e8s Belles Heures de Notre-Dame\", venne ripresa e terminata in questi anni. Bench\u00e9 l'apporto dei fratelli si sia limitato a sole tre miniature il rapporto con questo manoscritto ebbe grande influenza sullo sviluppo del loro stile. Molte composizioni delle \"Tr\u00e8s Belles Heures de Notre-Dame\" sono state riutilizzate nelle \"Belles Heures\", ad esempio la composizione con la doppia arcata e la colonnetta centrale impiegata dal Maestro del Paramento nella \"Visitazione\". L'adesione alle strutture compositive del Maestro del paramento \u00e8 visibile anche nella \"Bibbia moralizzata\", inducendo a ritenere che i Limbourg conoscessero il manoscritto originario delle \"Tr\u00e8s Belles Heures di Notre-Dame\" gi\u00e0 durante il loro servizio presso Filippo l'Ardito. Quanto i Limbourg dedussero dal Maestro del paramento tuttavia non si limita a motivi specifici, ne derivarono piuttosto un certo modo di rappresentare il paesaggio e di costruire le relazioni tra questo e le figure che lo abitano.\nLes Tr\u00e8s Belles Heures du duc de Berry.\nGi\u00e0 in questo manoscritto i fratelli si dimostrarono aggiornati alle pi\u00f9 moderne concezioni artistiche fiamminghe e italiane. Le \"Belles Heures\" furono dotate di un numero di miniature superiore rispetto a quelle consuete nei libri d'ore (172 miniature, di cui 94 a piena pagina), inoltre vennero inserite sequenze di pagine miniate prive di interruzioni da parte del testo scritto, sequenze che andavano dalle 3 alle 12 pagine. Le immagini a piena pagina permettevano una larga applicazione delle capacit\u00e0 stilistiche e compositive dei Limbourg mentre la sequenza ininterrotta di immagini consentiva lo sviluppo delle loro capacit\u00e0 narrative.\nLes Tr\u00e8s Riches Heures du duc de Berry.\nNe \"Les Tr\u00e8s Riches Heures\" lo stile dei Limbourg giunse a un risultato di straordinaria fusione armonica attraverso l'unione di un minuzioso naturalismo a un raffinato formalismo lineare che andava divenendo in quegli anni carattere distintivo del gotico internazionale.\nIl manoscritto, come ogni libro d'ore, consta di una parte destinata ai salmi e alle preghiere e di un'altra, quella a cui i Limbourg devono gran parte della loro celebrit\u00e0, contenente la serie dei Mesi, dodici miniature a tutta pagina accompagnate dal relativo calendario. In ogni foglio, sotto una lunetta dedicata ai segni zodiacali del mese, sono illustrati immensi e luminosi paesaggi entro i quali nobili figure si intrattengono in svaghi cortesi \u2015 scene perlopi\u00f9 riferite alla corte del committente \u2015 e contadini svolgono attivit\u00e0 agricole stagionali, mentre in lontananza svettano le guglie di una residenza o di un castello del duca di Berry. Perfettamente conservate, le miniature dei Mesi possiedono un'incredibile freschezza narrativa e denunciano una libert\u00e0 compositiva fino ad allora inedita nei codici miniati. I colori sono vividi e luminosi e l'oro \u00e8 reso a profusione negli ornamenti delle vesti dei nobili e nelle decorazioni degli sfondi.\nSi nota dapprincipio il diverso trattamento riservato dai Limbourg alle figure degli aristocratici e a quelle dei contadini: le prime risultano elegantemente allungate e irrigidite in pose di idealizzazione cortese, mentre le seconde si mostrano pi\u00f9 vivaci, libere e variamente disposte. Un approccio diversificato, questo, che rivela il duplice gusto, naturalistico e spontaneo per i soggetti \"bassi\" e formalmente composto per quelli elevati, tipico del gotico internazionale. Pur convivendo in un'atmosfera fiabesca e irreale \u2015 si notino i cieli azzurri e tersi, le praterie verdeggianti che recedono senza fratture, le fitte foreste da cui emergono castelli da sogno \u2015, le attitudini dei personaggi e la cura gelosa della verit\u00e0 nei suoi minimi aspetti rendono queste miniature pi\u00f9 spontanee, ma insieme raffinate, di qualunque altro codice coevo.\nI Limbourg divennero famosi grazie a tale lavoro, ma illustrarono solo la prima parte del manoscritto, che rimase interrotto a causa della prematura morte dei tre e del duca di Berry nel 1416: le restanti miniature sarebbero state aggiunte circa settant'anni pi\u00f9 tardi da Jean Colombe di Bourges, tra il 1485 e il 1489, su commissione di Carlo I di Savoia.\nLes Heures Dessin\u00e9es.\nQuesto manoscritto, ricomparso solo nel 2013 nel Nord della Francia, poi uscito sembra illegalmente dal paese ed ora, a quanto si sa, presso un libraio specialista in libri antichi in Germania, \u00e8 la pi\u00f9 importante scoperta nell'ambito della miniatura francese degli ultimi cinquant'anni.\nSi tratta di un piccolo libro d'ore rimasto incompiuto, dalla decorazione marginale praticamente completa, mentre le illustrazioni sono rimaste allo stadio di disegno (da qui il nome attribuitogli). La qualit\u00e0 di queste ultime e il loro stile hanno permesso ai pochi specialisti che risultano avere esaminato l'opera di attribuirla con ragionevole certezza ai Limbourg, con una datazione tra il 1405 e il 1416, considerandola forse incompiuta per la morte improvvisa degli artisti.\nIL volume, classificato Tr\u00e9sor National uscito illegalmente successivamente alla sua misteriosa esportazione, \u00e8 ora oggetto di un contenzioso legale tra la Repubblica Francese e gli attuali proprietari volto ad ottenerne il ritorno nel paese. \u00c8 stato pubblicato solo privatamente da alcuni antiquari che lo hanno esaminato su richiesta dei precedenti possessori.\nFonti.\nLa bottega di famiglia, Nimega e dintorni, Parigi, Digione e Bourges sono i luoghi dove i Limbourg possono aver recepito influssi artistici determinanti. Le collezioni dei Valois erano tra le pi\u00f9 grandi raccolte d'arte dell'Europa occidentale, i duchi ingaggiavano i pi\u00f9 importanti artisti di Francia, d'Olanda e d'Italia e oggetti d'arte d'ogni genere venivano costantemente importati. I risultati cui giunsero i Limbourg si devono in parte alla passione dei loro committenti per i manufatti lussuosi e alla partecipazione attiva e illuminata del duca di Berry durante l'elaborazione dei manoscritti.\nBench\u00e9 i manoscritti delle collezioni Valois fossero con ogni probabilit\u00e0 la fonte principale dei Limbourg, \u00e8 possibile rintracciare nella loro produzione ulteriori modelli, spesso con riferimenti molto espliciti. \u00c8 il caso di un tondo del 1400 attribuito a Jean Malouel (Louvre, M.I. 692) da cui i fratelli ripresero la figura del Cristo nella \"Lamentazione\" delle \"Belles Heures\". Le ante dell\"Altare della Crocifissione\" di Melchior Broederlam sono alla base di certe incoerenti relazioni spaziali tra le architetture e i paesaggi. Tuttavia, se paesaggio e architettura in Broederlam accolgono i personaggi, le figure dei Limbourg, monumentali ed espressive, si dispongono come su un fondale compresso che esalta il dramma umano.\n\u00c8 soprattutto nelle \"Belles Heures\" che si nota la presenza del trecento italiano nella resa del paesaggio e dello spazio da parte dei Limbourg; frequenti sono le similitudini riscontrate con gli affreschi di Taddeo Gaddi in Santa Croce e, al di fuori dell'ambiente giottesco, con le opere di Simone Martini, i Lorenzetti, Gentile da Fabriano e Jacopo Avanzi. Le Ore della Vergine, uno dei primi cicli delle \"Belles Heures\", \u00e8 chiaramente radicato nell'arte del primo trecento italiano e particolarmente vicino agli affreschi di Giotto a Padova. L'uso del blu intenso, l'assenza di modulazione atmosferica e la luce diffusa e priva di fonte che accentua l'impatto monumentale delle figure permette di comprendere come ci\u00f2 che i Limbourg derivano da Giotto sia un modo di concepire lo spazio in funzione della narrazione pi\u00f9 che un modo di riprodurre realisticamente la realt\u00e0. L'ipotesi di un viaggio dei Limbourg (o solo di Pol) in Italia non si rende necessaria essendo probabilmente numerose le copie da opere italiane disponibili in Francia in questi anni. Jean de Berry aveva numerosi contatti al di l\u00e0 delle Alpi e Filippo l'Ardito \u00e8 documentato a Milano presso i Visconti nel 1391. Molto di quanto vi \u00e8 di italiano nei fratelli Limbourg pu\u00f2 derivare da oggetti importati e molto, probabilmente, giungeva a loro tramite i libri di modelli.\nStile.\nI Limbourg si attennero, almeno in un primo momento, ad un sistema di rappresentazione spaziale arcaico, diffuso tra il XIII e il XIV secolo, utile a evidenziare gli aspetti contenutistici piuttosto che mimetici; il grado di elaborazione nelle singole miniature inoltre era strettamente dipendente dal soggetto. Ad un tipico spazio bidimensionale si affianca talvolta, quando \u00e8 la dimensione storica del racconto a prendere il sopravvento, una costruzione spaziale maggiormente complessa, realizzata attraverso i diversi metodi disponibili all'epoca, ai quali i Limbourg non concedono sforzi innovativi o attenzioni soverchie rispetto alle esigenze narrative. Le pagine bidimensionali invece sono costituite da sfondi su cui si staglia un primo piano di figure in azione, modellate da una luce uniforme, mentre il piano intermedio serve solo a ospitare elementi funzionali all'equilibrio compositivo. Questa spazialit\u00e0 astraente domina soprattutto nelle miniature dove il soggetto della narrazione si risolve in una dimensione spirituale.\nPer comprendere il modo di concepire la struttura compositiva da parte dei Limbourg si pu\u00f2 paragonare la loro \"Fuga in Egitto\" delle \"Belles Heures\" con il soggetto analogo del Maestro di Boucicaut dove il punto di vista rialzato crea una spazialit\u00e0 espansa che consente l'osservazione senza interruzioni dal primo piano al fondo. Progressive diminuzioni di scala, descrizione naturalistica del paesaggio e delle attivit\u00e0 umane, una luce atmosferica diffusa sono gli strumenti che permettono al Maestro di Boucicaut di armonizzare la composizione. Ad un simile sistema di costruzione spaziale i fratelli Limbourg si sono avvicinati solo nel loro ultimo lavoro, le \"Tr\u00e8s Riches Heures\". Nelle \"Belles Heures\", quando elaborano le loro composizioni bidimensionali in una forma maggiormente convincente dal punto di vista della rappresentazione realistica dello spazio, essi non tendono ad alzare il punto di vista dell'osservatore, ma piuttosto a ribaltare il paesaggio in verticale, come una sorta di anfiteatro romano. \u00c8 la costruzione spaziale usata da Altichiero e da Jacopo Avanzi nella Cappella di San Giacomo (Padova). I Limbourg usano questa costruzione soprattutto quando vogliono inserire pi\u00f9 scene in una sola miniatura. Nel momento in cui la pittura nel Nord Europa approfondiva la propria vocazione al naturalismo della rappresentazione i Limbourg, sposando un'estetica essenzialmente italiana, procedevano nella direzione opposta.\nI colori dei Limbourg discendono dalla tavolozza impiegata dal Maestro del paramento nelle \"Tr\u00e8s Belles Heures de Notre-Dame\". La luce diffusa che non crea ombre offre una resa estetica simile a quella degli smalti. Il colore \u00e8 steso a strati successivi, dallo scuro al chiaro, attraverso brevi e sottilissime pennellate che seguono i contorni delle forme. Col tempo cresce l'utilizzo dei colori freddi, come crescono le capacit\u00e0 tecniche dei fratelli che giungono ad una resa del dettaglio simile a quella presente nelle opere di Van Eyck."}
{"id": "239923", "revid": "287204", "url": "https://it.wikipedia.org/wiki?curid=239923", "title": "Edward Burne-Jones", "text": "Biografia.\nGiovinezza.\nEdward Coley Burne Jones (il trattino venne aggiunto dopo) nacque a Birmingham il 28 agosto 1833, da Edward Richard Jones, intagliatore di origini gallesi, ed Elizabeth Coley Jones, che mor\u00ec sei giorni dopo la sua nascita. I primi anni li trascorse prevalentemente nella casa paterna a Bennetts Hill, tenuto a balia da Ann Sampson, la governante della famiglia. Nel 1844 inizi\u00f2 a frequentare la King Edward's School di Birmingham, per poi compiere dal 1848 al 1852 un brillante iter scolastico presso la Birmingham School of Art: la sua formazione quindi prosegu\u00ec all'Exeter College dell'universit\u00e0 di Oxford, dove studi\u00f2 teologia, con l'intento di intraprendere la carriera sacerdotale.\nA Oxford strinse amicizia con il decoratore William Morris, di cui scopr\u00ec la comune passione per la poesia che port\u00f2 i due a fondare una piccola societ\u00e0 letteraria chiamata \u00abThe Brotherhood\u00bb, dedita alle letture di John Ruskin e Tennyson. Inoltre rivest\u00ec una notevole importanza la conoscenza diretta di Dante Gabriel Rossetti, della sua arte e la sua collaborazione alla rivista \"Oxford and Cambridge Magazine\" fondata da Morris nel 1856.\nBurne-Jones intendeva quindi assecondare le proprie velleit\u00e0 monastiche, ma i trascinanti incoraggiamenti di Rossetti indirizzarono definitivamente il talento sia di lui che di Morris verso la pittura. Nel febbraio 1857, Rossetti scrisse a William Bell Scott:\nMatrimonio e familiari.\nNel 1856 Burne-Jones conobbe la bellissima Georgiana \"Georgie\" MacDonald (1840\u20131920), con la quale si spos\u00f2 quattro anni dopo, nel 1860. L'unione gener\u00f2 tre figli: il primogenito, Philip, arriv\u00f2 nel 1861, il secondo mor\u00ec poco dopo il parto, mentre la terza, Margaret, venne data alla luce nel 1866.\nNel 1867 Burne-Jones e la famiglia si trasferirono a Londra, nel quartiere di Fulham, in una prestigiosa residenza del Settecento. Gli anni 1870 furono tutto sommato un periodo di inerzia artistica. L'artista, soggetto alla feroce ostilit\u00e0 della stampa, fu consolato solo dalla storia segreta che perpetu\u00f2 con la sua modella greca Maria Zambaco. Il Maestro Preraffaellita fu stregato dalla bellezza della sua musa; questo suo \u00abclimax emotivo\u00bb, come egli stesso afferm\u00f2, si rivel\u00f2 tuttavia assai funesto, tanto che la relazione termin\u00f2 con il tentativo di suicidio (fortunatamente fallito) di lei. Sempre in questi anni, Georgiana e Morris iniziarono ad essere legati da un saldo vincolo, forse di amicizia, forse di amore: nonostante fra questi si fosse formata una tenera intimit\u00e0, i due coniugi Burne-Jones rimasero comunque insieme.\nIl figliolo Philip, artista dalle notevoli capacit\u00e0 ritrattistiche, mor\u00ec nel 1926. Margaret (\u2020 1953), invece, and\u00f2 in sposa a John William Mackail (1850\u20131945), amico del padre da lungo tempo, e docente di poesia all'universit\u00e0 di Oxford dal 1911 al 1916. I due coniugi lasciarono due figli dal versatile talento, Angela Thirkell e Denis Mackail, ambedue futuri scrittori.\nCarriera artistica.\nPrimi anni: Rossetti e Morris.\nCome ebbe modo di ammettere lo stesso Burne-Jones, una volta compiuti i venticinque anni egli si ritrov\u00f2 con le stesse doti pittoriche di quand'era quindicenne: in effetti, ignorava quasi totalmente le tecniche di disegno. Tuttavia, la sua vivida immaginazione, coadiuvata con la sua ricca erudizione storico-letteraria, avvi\u00f2 la formazione di uno stile assai personale, pregno di allusioni letterarie e di un innegabile gusto per l'ornato. Le sue primissime opere, nonostante presentino la diretta influenza del maestro Rossetti, gi\u00e0 se ne discostano per la sapiente attenzione al dettaglio. In questo periodo Burne-Jones realizz\u00f2 perlopi\u00f9 disegni con penna e inchiostro su vellum, squisitamente rifiniti, dei quali la \"Waxen Image\" del 1856 costituisce certamente uno degli esempi migliori. La maniera, come gi\u00e0 accennato, rimane comunque quella del Rossetti, ma in queste opere si avverte la mano non di un semplice allievo, bens\u00ec di un potenziale genio della pittura; lo stesso Rossetti, terminato l'apprendistato di Burne-Jones, ammise di non aver pi\u00f9 nulla da insegnare al proprio discepolo.\nBurne-Jones comp\u00ec il primo tentativo serio con la pittura a olio nel 1856, e l'anno successivo partecip\u00f2 alla decorazione delle vetrate del Bradfield College. Nell'autunno dello stesso anno, attese insieme a Morris, Valentine Prinsep, J. R. Spencer Stanhope ed altri al malaugurato progetto di Rossetti di decorare le pareti della Debating Hall nella Oxford Union; nessuno di questi artisti si era impadronito appieno della tecnica dell'affresco, sicch\u00e9 la loro pittura inizi\u00f2 a deteriorarsi gi\u00e0 prima d'essere completata. Nel 1859 Burne-Jones si rec\u00f2 in Italia in compagnia del Morris; visit\u00f2 Venezia, Firenze e Pisa, spingendosi fino a Siena. Quest'ultima citt\u00e0 lo affascin\u00f2 molto: la grazia e morbidezza della scuola senese lasciarono tracce profonde sulla sua fantasia. Nel 1860, sulla scia dello stile di Rossetti, realizz\u00f2 due acquarelli: si tratta di \"Sidonia von Bork\" e \"Clara von Bork\", la resa in chiave pittorica delle vicende di Sidonia la Maga, ampiamente descritta nella letteratura inglese e in quella tedesca.\nArti decorative: Morris &amp; Co..\nNel 1861, William Morris fond\u00f2, con Rossetti, Burne-Jones, Ford Madox Brown e Philip Webb, la Morris, Marshall, Faulkner &amp; Co; la \"Firm\", come veniva soprannominata, era una fabbrica di stoffe, ceramiche, mobili, gioielli, tappeti, carte da parati, metalli lavorati e chintz. Ben presto si deline\u00f2 la vocazione naturale del gruppo, ovvero la decorazione di chiese: favorevolissima fu la ricezione che ebbe il marchio all'Expo 1862 di Londra, che ben presto inizi\u00f2 a riscuotere un successo furioso. Sotto l'egida della Morris &amp; Co., vennero decorate l'armeria di St. James's Palace e la mensa del South Kensington Museum (l'odierno Victoria and Albert), tuttora ornato dai vetri dipinti di Burne-Jones.\nNel 1871 la Morris &amp; Co. fu responsabile della decorazione di due chiese: quella di Wilden, eseguita proprio dal Burne-Jones, e quella del Christ Church College, a Oxford, dove pure traspare la mano dell'artista. La decorazione della Stanmore Hall fu l'ultima commissione importante data alla societ\u00e0 prima della morte di William Morris, nel 1896, dopo la quale Burne-Jones ed altri soci si ritirarono.\nIllustrazioni.\nNonostante l'abilit\u00e0 raggiunta nella pittura riscuotesse un notevole successo, Burne-Jones era anche un illustratore. Le sue illustrazioni compaiono nei seguenti libri:\nPittura.\nNel 1864 Burne-Jones venne eletto membro della Royal Watercolour Society e incominci\u00f2 ad esibire i suoi primi lavori, tra i quali \"The Merciful Knight\", considerata la prima opera frutto di una personale vena artistica. Sotto quest'influssi, nel 1866 l'artista realizz\u00f2 \"Cupido incontra Psiche\", su commissione di Miss Cassavetti, desiderosa di avere un ritratto della figlia, la succitata Maria Zambaco. Burne-Jones usc\u00ec dal circolo nel 1870, a causa di una controversia sorta in seguito all'esecuzione del dipinto \"Phyllis e Demofone\", dove nella figura svestita di Demofone si cela un chiaro riferimento alla Zambaco. La nudit\u00e0 di questo personaggio, insieme alla spudorata promozione dell'assertivit\u00e0 sessuale femminile, vennero considerate un'offesa alla sensibilit\u00e0 vittoriana dell'epoca; Burne-Jones ne rimase profondamente turbato, tanto che decise non solo di \u00abritirare il quadro dalle pareti, bens\u00ec di ritirarsi dalla societ\u00e0\u00bb.\nBurne-Jones era molto esitante ad esporre le proprie opere in pubblico, tanto che fra il 1870 ed il 1877 esib\u00ec solo due quadri, entrambi presso la Dudley Gallery di Londra. Una delle cause della sua momentanea aridit\u00e0 produttiva va ricercata nell'affinamento della nuova tecnica ad olio che consent\u00ec a Burne-Jones la realizzazione di un gran numero di dipinti: alcuni pannelli della serie \"Briar Rose\", \"La scala d'oro\", la serie \"Pigmalione\", \"Lo specchio di Venere\" e \"Laus Veneris\" sono solo alcune delle opere che egli complet\u00f2 in questo periodo. In questi anni Burne-Jones si imbatt\u00e9 anche con Frederick Hollyer, intraprendendo in questo modo un fruttuoso sodalizio; Hollyer infatti fu un fecondo riproduttore di opere preraffaellite, e quest'attivit\u00e0 non fece che aumentare la popolarit\u00e0 dell'artista al grande pubblico.\nFinalmente, nel maggio 1877, Burne-Jones si lasci\u00f2 convincere ad esporre presso la Grosvenor Gallery alcuni dei suoi capolavori pi\u00f9 riusciti, fra cui \"Lo specchio di Venere\" e \"La seduzione di Merlino\". La mostra ebbe un esito favorevolissimo, tanto che ne seguirono numerose altre: nel 1878 esib\u00ec \"Pan e Psiche\", \"Laus Veneris\" e \"Il canto d'amore\", mentre il 1879-80 furono esposte la serie del \"Pigmalione\", l\"'Annunciazione\" e \"La scala d'oro\". Il 1884 fu il turno de \"La ruota della fortuna\", opera dai toni austeri, quasi tetri; le cromie di \"Re Cophetua e la mendicante \", al contrario, presenta delle cromie calde e sgargianti. In questi anni lavor\u00f2 anche a due serie, quelle del \"Perseo\" e di \"Briar Rose\", che per\u00f2 verranno completate pi\u00f9 tardi.\nBurne-Jones venne nominato membro della Royal Academy of Arts nel 1885, dove si esib\u00ec l'anno successivo con la mostra \"La profondit\u00e0 del mare\", incentrata sull'omonimo dipinto; nel 1887 e nel 1890, rispettivamente, il pittore espose le serie del \"Perseo\" e di \"Briar Rose\", che pure riscossero accoglienze entusiastiche. Nel 1894 Burne-Jones venne nominato baronetto; si tratta questo tuttavia di un periodo poco fecondo, a causa della salute sempre pi\u00f9 declinante. Le vetrate colorate della cattedrale di San Filippo, a Birmingham sono l'ultima sua opera, tanto che furono lasciate incomplete proprio a causa del tracollo fisico. Burne-Jones spir\u00f2 infine il 17 giugno 1898, nella sua casa a Fulham.\nStile pittorico.\nLe opere di Burne-Jones sono l'espressione della corrente artistica detta dell'estetismo, secondo cui l'arte andava valorizzata come un oggetto mistico in grado di stimolare un godimento sensuale. Si trattava questa di una notevole presa di distanze dagli ideali propri di Ruskin e dei primi preraffaelliti.\nIl pensiero di Burne-Jones sull'arte \u00e8 magistralmente reso in una lettera che egli inoltr\u00f2 ad un amico:\nNessun artista \u00e8 stato tanto fedele ai suoi principi quanto lui. Le rocce, il cielo, gli alberi, i personaggi che popolano il \u00abbellissimo, romantico sogno\u00bb del Maestro Preraffaellita non appartengono al nostro mondo, bens\u00ec costituiscono una dimensione a s\u00e9 stante, in bilico tra il magico, l'onirico ed il fanciullesco.\nSi pu\u00f2 quindi affermare che questo suo stile estetizzante e simbolista, che per alcuni aspetti prelude alle forme dell'art noveau, sia frutto di questo suo mondo particolare, venutosi a creare quando il Burne-Jones era ancora un fanciullo. Egli, in effetti, non rendeva la propria arte come una fiacca e pedissequa riproduzione del reale, bens\u00ec la trasportava in un mondo fatto di pura bellezza, cromie tendenti al fantastico, raffinati virtuosismi. E finalmente l'arte di Burne-Jones, parzialmente discostatasi dalla religiosit\u00e0 tipicamente preraffaellita, si tinge di umori estetistici: l'unico fine, come postula il principio fondamentale del movimento, diventa \u00abl'arte per il gusto dell'arte\u00bb.\nInfluenza.\nBurne-Jones esercit\u00f2 un'influenza notevole sulla pittura francese, soprattutto su quella simbolista, ove conobbe una vasta e favorevole ricezione gi\u00e0 a partire dal 1889. La sua produzione fu in tal senso fondamentale per la poetica di Swinburne, particolarmente fitta di questi richiami - si pensi che la sua raccolta di poemi e ballate del 1886 fu dedicata a Burne-Jones stesso.\nTre degli assistenti di Burne-Jones, John Melhuish Strudwick, T.M. Rooke e Charles Fairfax Murray, memori degli insegnamenti del maestro, svilupparono una carriera di successo nel mondo dell'arte. In particolare, Murray divent\u00f2 un rispettatissimo mercante d'arte; fu proprio lui a vendere gran parte delle tele di Burne-Jones, tra il 1903 e il 1907, alla galleria di Birmingham, ad un valore tuttavia ben inferiore a quello del mercato. In effetti, la Birmingham Museum and Art Gallery oggi vanta il pi\u00f9 ricco e pregevole patrimonio di opere di Burne-Jones; fra queste, spicca la \"Stella di Betlemme\", nota per essere il pi\u00f9 grande acquarello del XIX secolo. Pare che anche J. R. R. Tolkien, all'epoca residente a Birmingham, sia stato influenzato da Burne-Jones.\nIl culto di Burne-Jones fu particolarmente vivido, dagli anni 1890 in poi, anche tra gli artisti della scuola di Birmingham.\nAnni di oblio e rivalutazione.\nLe celebrazioni per il centenario dalla nascita di Burne-Jones, iniziate il 16 giugno 1933, videro la partecipazione del primo ministro Stanley Baldwin, nipote dell'artista, con l'inaugurazione della mostra incentrata sulla sua figura al Tate Britain. Nel discorso inaugurale, Baldwin fece un accenno all'importanza dell'arte di Burne-Jones:\nNonostante le speranze avute in germe dal Baldwin, Burne-Jones non conobbe una buona accoglienza all'inizio del Novecento, dove a dettare legge era l'arte moderna, con il suo rifiuto verso passato e di apertura alla sperimentazione. Si tratt\u00f2 questo di un lungo periodo di oblio, che terminer\u00e0 solo negli anni settanta, durante i quali il culto di Burne-Jones si ravviv\u00f2. La sua memoria venne celebrata con una serie di mostre: le pi\u00f9 importanti, al Barbican Centre (1989), al Tate Britain (1997) e al Metropolitan Museum of Art (1998).\nFiona MacCarthy, nel definire l'influenza culturale di Burne-Jones, sottoline\u00f2 di come questo si trattasse di un anello di congiunzione tra la temperie settecentesca e quella novecentesca: \u00ab[si tratta di] un artista che, pur essendo tipicamente vittoriano, ci conduce verso l'introspezione psicologica-sessuale propria dei primi anni del Novecento\u00bb.\nBiopic.\nAll'artista \u00e8 stato dedicato un cortometraggio, \"The Beggar Maid\", girato nel 1921 e diretto da Herbert Blach\u00e9."}
{"id": "239924", "revid": "436907", "url": "https://it.wikipedia.org/wiki?curid=239924", "title": "OK Computer", "text": "OK Computer \u00e8 il terzo album in studio del gruppo musicale britannico Radiohead, pubblicato il 21 maggio 1997 dalla Parlophone e dalla Capitol Records.\nSi tratta della prima pubblicazione autoprodotta del gruppo, con l'aiuto di Nigel Godrich, ed \u00e8 stato registrato nell'Oxfordshire e a Bath, e completato per la maggior parte nella storica mansione di St. Catherine's Court.\nL'album rappresenta un vero e proprio punto di svolta dal precedente lavoro del gruppo, \"The Bends\", basato sulla chitarra e su testi introspettivi, per dirigersi verso testi astratti e musica sperimentale, che pose le basi per tutti i lavori successivi del gruppo. \u00c8 unanimemente considerato dalla critica uno dei migliori album degli anni novanta, e anche uno dei migliori album rock di sempre. Vinse un Grammy per la \"Best Alternative Rock Performance\" e nel febbraio del 1998, a pochi mesi dall'uscita del disco, i lettori della rivista britannica \"Q\" votarono \"OK Computer\" come miglior album di sempre. La rivista \"Rolling Stone\" l'ha inserito al 162\u00ba posto della sua lista dei 500 migliori album. Esso port\u00f2 un cambio di rotta dal genere pi\u00f9 popolare in quel decennio, il britpop, a un rock alternativo pi\u00f9 melanconico e atmosferico, che sarebbe poi prevalso negli anni 2000. Ha raggiunto la posizione numero 1 della UK Albums Chart, e ha debuttato al numero 21 nella Billboard 200, miglior posto del gruppo nelle classifiche USA al tempo. Il disco ha esteso la popolarit\u00e0 dei Radiohead in tutto il mondo e ha da allora venduto circa 8 milioni di copie.\nNel 2015 \u00e8 stato definito \u00abculturalmente, storicamente o esteticamente significativo\u00bb dalla Biblioteca del Congresso e scelto per l'inclusione nel National Recording Registry.\nDescrizione.\nPrimi eventi.\nNel 1995, i Radiohead intrapresero un tour per promuovere il loro secondo album, \"The Bends\". A met\u00e0 del tour Brian Eno chiese alla band di contribuire con una canzone a \"The Help Album\", una compilation di beneficenza organizzata da War Child. L'album era da registrare nel corso di una sola giornata, il 4 settembre 1995, e doveva essere rilasciato quella settimana. Quel giorno i Radiohead registrarono \"Lucky\" in cinque ore con l'ingegnere Nigel Godrich, che aveva assistito il produttore John Leckie con \"The Bends\", e aveva prodotto diversi b-side dei Radiohead. Godrich ha detto sulla sessione del \"The Help Album\": \"Queste cose sono le pi\u00f9 stimolanti, quando si fanno delle cose davvero velocemente e non c'\u00e8 tempo da perdere. Ci siamo sentiti abbastanza euforici. In un certo senso speravo di essere coinvolto nel prossimo album\".\nPer promuovere il \"The Help Album\", Lucky \u00e8 stata scelta come traccia principale, che per\u00f2 arriv\u00f2 al numero 51 in classifica dopo che BBC Radio 1 scelse di non riprodurla. Questo deluse il cantante Thom Yorke, ma ha poi detto che Lucky ha plasmato il suono nascente e l'umore dei loro imminente disco: \"\"Lucky\" rappresentava ci\u00f2 che volevamo fare. \u00c8 stato il primo segno sul muro\".\nIl \"The Bends Tour\" per i Radiohead fu molto stressante e perci\u00f2 presero una pausa verso gennaio 1996. La band, durante la prima stesura del materiale, cerc\u00f2 di prendere le distanze da quello che era lo stile di \"The Bends\". Il batterista Phil Selway disse: \"C'\u00e8 stato un sacco di ricerca interiore [su \"The Bends\"]. Farla di nuovo in un altro album sarebbe terribilmente noioso.\". Yorke, compositore principale dei testi, disse a quel tempo: \"Potremmo fare un altro disco deprimente, morboso e negativo liricamente, ma non ne avevo molta voglia, per niente. E sto volutamente scrivendo solo le cose positive che sento o vedo. Non sono ancora in grado di metterle in musica, ma non voglio forzare le cose\".\nIl successo commerciale e di critica di \"The Bends\" ha dato alla band la spinta per scegliere di auto-produrre il loro terzo album. La loro etichetta Parlophone ha dato loro un budget \u00a3 100.000 per le attrezzature e una scadenza a tempo indeterminato per la registrazione. Il chitarrista Jonny Greenwood ha detto \"Il solo concept che abbiamo avuto per questo album era che volevamo registrarlo lontano dalla citt\u00e0 e che volevamo registrarlo da soli\". Il chitarrista Ed O'Brien disse: \"Tutti dicevano, 'Potrai vendere sei o sette milioni di copie, se farete uscire un \"\"The Bends\" \"Pt. 2'\",\" ma noi pensavamo 'lotteremo contro quest'idea e faremo l'opposto' \".\nUn certo numero di produttori, tra cui importanti personaggi come Scott Litt, si sono offerti per il ruolo di produttore, ma la band era propensa per Godrich, dopo le ultime sessioni con lui. Lo hanno consultato su quali attrezzature utilizzare, e si sono preparati per le sessioni acquistando le proprie attrezzature, tra cui un riverbero a piatto acquistato da Jona Lewie. Sebbene Godrich aveva cercato di focalizzarsi sul suo progetto di musica dance elettronica, il suo ruolo di aiutante divenne sempre pi\u00f9 importante e divenne co-produttore dell'album.\nRegistrazione.\nNel luglio 1996, i Radiohead iniziarono le registrazioni di \"OK Computer\" nel loro studio \"Canned Applause\", un capannone convertito vicino a Didcot, Oxfordshire. Pur senza le scadenze imposte dalla casa discografica, che contribuirono allo stress durante le sessioni di \"The Bends\", la band era in difficolt\u00e0, a causa, secondo Selway della scelta di auto-produrre l'album. I membri hanno lavorato quasi allo stesso modo nella produzione e nella composizione della musica, anche se Yorke era ancora saldamente \"la voce pi\u00f9 forte\" secondo O'Brien. Godrich, che ha lavorato come collaboratore e manager esterno, disse che i Radiohead \"necessitavano di avere un'altra persona al di fuori del gruppo, soprattutto quando erano tutti a suonare insieme. [...] il termine produzione di un disco significa assumersi una responsabilit\u00e0\".\nDalle sessioni di \"OK Computer\" in poi, Godrich \u00e8 stato considerato dal gruppo come un \"sesto membro\".\nI Radiohead alla fine hanno deciso che il \"Canned Applause\" non era in una posizione soddisfacente, che Yorke ha attribuito alla sua vicinanza alle case dei vari membri della band, e che Jonny Greenwood ha attribuito alla sua mancanza di strutture per la ristorazione e per il bagno. Il gruppo aveva quasi completato la registrazione di quattro canzoni: \"Electioneering\", \"No Surprises\", \"Subterranean Homesick Alien\" e \"The Tourist\". Su richiesta della loro etichetta la band prese una pausa dalla registrazione per intraprendere un tour americano di 13 date nel 1996, aprendo per Alanis Morissette. In queste date i Radiohead eseguirono le prime versioni di parecchie nuove canzoni. Una di queste, \"Paranoid Android\", si \u00e8 evoluta da una canzone di quattordici minuti con lunghi assoli di organo a una pi\u00f9 vicina alla versione dell'album di sei minuti.\nDurante il tour il regista Baz Luhrmann ha chiesto ai Radiohead di scrivere una canzone per il suo film \"Romeo + Giulietta\". Luhrmann ha dato al gruppo il filmato degli ultimi 30 minuti del film; Yorke ha dichiarato: \"Quando abbiamo visto la scena in cui Claire Danes punta la Colt 45 contro la sua testa, abbiamo iniziato a lavorare alla canzone immediatamente\". Poco dopo, la band ha scritto e registrato \"Exit Music (For a Film)\"; la traccia viene riprodotta durante i titoli di coda del film, ma non \u00e8 stata inclusa nella colonna sonora, su richiesta della band. Yorke in seguito ha detto che la canzone ha contribuito a plasmare il resto dell'album, e che \"\u00e8 stata la prima performance che avevamo mai registrato dove ogni nota ha fatto girare la mia testa, era qualcosa di cui ero davvero fiero\".\nLa maggior parte di \"OK Computer\" \u00e8 stato registrato tra settembre e ottobre 1996 presso la storica mansione di St. Catherine's Court.\nI Radiohead hanno ripreso le sessioni di registrazione nel settembre 1996 alla St.Catherine's Court, un palazzo storico vicino a Bath, propriet\u00e0 dell'attrice Jane Seymour. Il cambiamento ha segnato un passaggio importante nel processo di registrazione. Greenwood, confrontando il palazzo con le impostazioni precedenti in studio, ha detto che la registrazione a St. Catherine's Court \"\u00e8 stata pi\u00f9 o meno come un esperimento in laboratorio, che \u00e8 quello che \u00e8 di solito essere in uno studio\".\nIl gruppo ha fatto ampio uso delle diverse stanze e dell'acustica in tutta la casa. I cori di \"Exit Music (For a Film)\" presentano un effetto eco ottenuto registrando su una scalinata in pietra e \"Let Down\" \u00e8 stata registrata alle 3 del mattino in una sala da ballo. L'isolamento ha permesso alla band di lavorare a un ritmo diverso, con orari di lavoro pi\u00f9 flessibili e spontanei. O'Brien ha detto che \"la pi\u00f9 grande pressione \u00e8 stata effettivamente completare la registrazione. Non hanno dato le solite scadenze e abbiamo avuto completa libert\u00e0 di fare quello che volevamo\". O'Brien era soddisfatto delle registrazioni, stimando che l'80% del disco fosse stato registrato dal vivo. Egli disse: \"Odio fare sovraincisioni, perch\u00e9 semplicemente sembra naturale... Qualcosa di speciale accade quando si suona dal vivo\". Yorke ha registrato molte delle sue tracce vocali in un unico \"take\".\nI Radiohead sono tornati a \"Canned Applause\" in ottobre per le prove, e hanno completato la maggior parte di \"OK Computer\" in ulteriori sessioni presso St Catherine's Court. Gli archi sono stati registrati agli Abbey Road Studios di Londra nel gennaio 1997. L'album \u00e8 stato masterizzato nello stesso posto, e mixato nei due mesi seguenti in vari studi della citt\u00e0.\nUn brano intitolato \"Fitter Happier\", indicata nel retro del disco con caratteri pi\u00f9 piccoli a fianco a \"Karma Police\", viene inserita come traccia fantasma subito dopo quest'ultimo brano.\nCopertina.\nLa copertina \u00e8 un collage di vari elementi su sfondo bianco: tra questi spicca l'immagine di un raccordo autostradale. Si \u00e8 scoperto che quel raccordo \u00e8 quello che collega l'Interstatale 84 all'Interstatale 91 a Hartford, in Connecticut, una delle ultime localit\u00e0 in cui suonarono i Radiohead prima di registrare Ok Computer. Inoltre \u00e8 disegnato Algie, il maiale volante dei Pink Floyd protagonista della copertina del loro album \"Animals\"."}
{"id": "239925", "revid": "25507", "url": "https://it.wikipedia.org/wiki?curid=239925", "title": "Ok Computer", "text": ""}
{"id": "239928", "revid": "599013", "url": "https://it.wikipedia.org/wiki?curid=239928", "title": "Deborah Compagnoni", "text": "Nonostante alcuni gravi infortuni subiti in carriera, \u00e8 stata tra le pi\u00f9 vittoriose sciatrici alpine italiane: nel suo palmar\u00e8s figurano tra l'altro sedici vittorie in Coppa del Mondo, tre medaglie d'oro olimpiche e tre medaglie d'oro iridate. Ha conquistato anche una Coppa del Mondo di slalom gigante. Fu l'alfiere della rappresentativa italiana durante la cerimonia di apertura dei XVII Giochi olimpici invernali di .\nBiografia.\nCarriera sciistica.\nStagioni 1986-1992.\nOriginaria di Santa Caterina Valfurva in Valtellina, debutt\u00f2 in campo internazionale in occasione dei Mondiali juniores di Bad Kleinkirchheim 1986 dove, non ancora sedicenne, vinse la medaglia di bronzo nella discesa libera; l'anno dopo nella rassegna iridata giovanile di Hemsedal/S\u00e4len 1987 conquist\u00f2 la medaglia d'oro nello slalom gigante e nuovamente quella di bronzo nella discesa libera. Sempre nel 1987, il 28 novembre, ottenne il primo piazzamento in Coppa del Mondo, a Sestriere in supergigante (5\u00aa). Nel 1988 sub\u00ec il primo degli infortuni che avrebbero seriamente inciso sulla sua carriera, la rottura del ginocchio destro, seguito da un grave blocco intestinale che ne mise a rischio la vita; ai Campionati italiani 1989 vinse la medaglia d'oro in tutte e quattro le specialit\u00e0 in programma (discesa libera, supergigante, slalom gigante e slalom speciale).\nIn Coppa del Mondo ottenne il primo podio nello slalom gigante di Santa Caterina di Valfurva dell'8 dicembre 1991 (2\u00aa dietro alla svizzera Vreni Schneider) e la prima vittoria nel supergigante di Morzine del 26 gennaio 1992. Esord\u00ec ai Giochi olimpici invernali ad , dove vinse la medaglia d'oro nel supergigante ma il giorno seguente, mentre gareggiava nello slalom gigante, sub\u00ec uno dei suoi gravi infortuni ai legamenti delle ginocchia: il suo grido di dolore, ripreso dalla diretta televisiva, entr\u00f2 nelle case di tutti gli appassionati di sci del mondo.\nStagioni 1993-1997.\nAll'esordio iridato, Morioka 1993, fu 5\u00aa nel supergigante, mentre l'anno dopo, ai XVII Giochi olimpici invernali di , conquist\u00f2 nello slalom gigante (specialit\u00e0 nella quale aveva gi\u00e0 vinto nella stessa stagione tre gare di Coppa del Mondo) il suo secondo oro olimpico; inoltre fu l'alfiere della rappresentativa italiana durante la cerimonia d'apertura e si classific\u00f2 17\u00aa nel supergigante e 10\u00aa nello slalom speciale.\nDivenne campionessa mondiale nello slalom gigante nelle edizioni di Sierra Nevada 1996 (dove invece non termin\u00f2 lo slalom speciale) e Sestriere 1997; sulle nevi italiane ottenne la medaglia d'oro anche nello slalom speciale, una doppietta che solo pochi atleti nella storia dello sci hanno saputo conquistare. In quella stessa stagione in Coppa del Mondo si aggiudic\u00f2 la coppa di cristallo di slalom gigante con 140 punti di vantaggio su Katja Seizinger: per la prima volta una sciatrice italiana vinse una Coppa di specialit\u00e0, al termine di una stagione durante la quale la Compagnoni si aggiudic\u00f2 cinque vittorie nel circuito - tra cui lo slalom speciale di Semmering del 29 dicembre, unica sua vittoria in Coppa del Mondo nella specialit\u00e0 - e il 4\u00ba posto nella classifica generale.\nStagioni 1998-1999.\nAi XVIII Giochi olimpici invernali di , sua ultima presenza olimpica, si riconferm\u00f2 campionessa olimpica nello slalom gigante - prima atleta a vincere tre medaglie d'oro in tre diverse edizioni dei Giochi - e ottenne la medaglia d'argento nello slalom speciale giungendo alle spalle di Hilde Gerg per sei centesimi di secondo. In Coppa del Mondo quell'anno vinse quattro slalom giganti, tra i quali l'ultimo della sua carriera a Bormio il 6 gennaio, e si classific\u00f2 2\u00aa nella classifica di specialit\u00e0, superata da Martina Ertl di 26 punti, e nuovamente 4\u00aa in quella generale.\nL'11 dicembre 1998 sal\u00ec per l'ultima volta sul podio in Coppa del Mondo, a Val-d'Is\u00e8re in slalom gigante (2\u00aa), e ai successivi Mondiali di Vail-Beaver Creek 1999, sua ultima partecipazione a una rassegna iridata, fu 7\u00aa nello slalom gigante e 8\u00aa nello slalom speciale. Si ritir\u00f2 al termine di quella stessa stagione; la sua ultima gara in Coppa del Mondo fu lo slalom gigante di Sierra Nevada del 13 marzo (7\u00aa) e la sua ultima gara in carriera fu uno slalom gigante FIS disputato a Hafjell il 24 marzo.\nBilancio della carriera.\nNei suoi anni di maggior rendimento primeggi\u00f2 nelle specialit\u00e0 tecniche e soprattutto nello slalom gigante in cui, tra il 1994 e il 1998, vinse tutti i trofei in palio tra Olimpiadi e Mondiali. I numerosi infortuni, nonostante la vittoria in 16 gare di Coppa del Mondo (2 in supergigante, 13 in slalom gigante e 1 in slalom speciale) e di una Coppa del Mondo di slalom gigante, le impedirono di disputare numerose stagioni complete (disput\u00f2 dall'inizio alla fine solo quelle del 1993, del 1994, del 1997 e del 1998). Tra le sue migliori prestazioni figura la striscia di nove vittorie consecutive in slalom gigante nel 1997-1998 (8 in Coppa del Mondo pi\u00f9 una ai Mondiali di Sestriere) e la vittoria con un distacco di 3 secondi e 41 centesimi inflitto ad Alexandra Meissnitzer nello slalom gigante di Coppa del Mondo disputato a Park City il 21 novembre 1997.\nAltre attivit\u00e0.\nIl 14 ottobre 2002 fond\u00f2 a Bormio insieme ad alcuni amici l'associazione filantropica Sciare per la vita, dedicata alla lotta contro la leucemia. Il 10 febbraio 2006 fu tra gli ultimi tedofori della cerimonia di apertura dei XX Giochi olimpici invernali di : ricevette la fiamma olimpica da Piero Gros e, dopo il suo tratto di corsa, la pass\u00f2 alla fondista Stefania Belmondo.\n\u00c8 stata sposata per 13 anni con l'imprenditore Alessandro Benetton; la coppia ha avuto tre figli, due femmine e un maschio.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nSL = slalom speciale"}
{"id": "239939", "revid": "28530", "url": "https://it.wikipedia.org/wiki?curid=239939", "title": "Nazisti", "text": ""}
{"id": "239940", "revid": "28530", "url": "https://it.wikipedia.org/wiki?curid=239940", "title": "Nazista", "text": ""}
{"id": "239942", "revid": "125952036", "url": "https://it.wikipedia.org/wiki?curid=239942", "title": "Porcile (film)", "text": "Porcile \u00e8 un film del 1969 diretto da Pier Paolo Pasolini. Il film, fortemente criticato, \u00e8 suddiviso in due parti che si uniscono durante l'intreccio e che vogliono denunciare il potere e l'influenza negativa che hanno alcuni genitori nei confronti dei figli. Per l\"'incipit\" di ciascun episodio vengono riprese e lette delle lapidi nelle quali si parla della disobbedienza dei figli verso i genitori e delle tragiche e severe conseguenze.\nTrama.\nDue episodi paralleli: nel primo la storia di una famiglia borghese tedesca capeggiata da un padre nazista il cui figlio viene divorato dai maiali con cui \u00e8 solito accoppiarsi, nel secondo la storia di un giovane affamato che vaga in una desolata landa vulcanica (girato sull'Etna) ove diverr\u00e0 cannibale e al quale si aggiungeranno altri individui: verranno in seguito tutti condannati ad essere sbranati dai cani randagi.\nEpisodio di Julian.\nDurante il 1967, in una villa della Germania a Godesberg, il rampollo Julian conduce un'esistenza piatta e priva di ideali, confinato in un mondo tutto suo, senza accorgersi che sta soffocando il sentimento d'amore della sua amica Ida. Il padre Herr Klotz cerca di convincere il figlio ad affrettarsi per le nozze con la ragazza, ma questi \u00e8 irremovibile, perch\u00e9 nasconde un perverso segreto: l'amore per gli animali. Infatti in ogni momento, quando ha un po' di libert\u00e0, Julian entra nella stalla e si concede ai maiali con rapporti anali.\nLa situazione familiare si aggrava ancora di pi\u00f9 quando il povero Julian cade in uno stato di \"trance\" allungandosi su una poltrona, rimanendo indifferente a tutto quello che gli accade intorno. Nel frattempo alla villa giungono due uomini, uno dei quali, Guenther, presenta a Klotz il signor Herdhitze, suo vecchio compagno d'armi. Herdhitze ora vorrebbe entrare in societ\u00e0 con Klotz. L'uomo rifiuta ma poi \u00e8 costretto a ripensarci a causa della rivelazione di Guenther degli scabrosi rapporti di Julian con i porci.\nMentre tutto ci\u00f2 sta succedendo, Julian si riprende e si decide una volta per tutte ad avere una discussione chiara e precisa con Ida, rivelandole le sue idee riguardo all'amore, pur non parlandole dei suoi rapporti. Dopodich\u00e9, mentre Ida abbandona la villa per sposarsi con un altro e mentre Klotz e Herdhitze formano una compagnia, Julian si dirige al porcile, facendosi divorare dai suini. La fine di Julian non viene mostrata ma raccontata in un dialogo fra Herdhitze e il giardiniere della villa, Maracchione. E visto che di Julian non \u00e8 rimasto niente, Herdhitze chiede il silenzio su questa vicenda.\nEpisodio del cannibale.\nLa vicenda \u00e8 ambientata nel 1500 sulle pendici dell'Etna in Sicilia, ed \u00e8 totalmente muto fino alla battuta finale del protagonista. Un uomo si aggira uccidendo e mangiando insetti e piccoli animali, provando piacere e dolore allo stesso tempo. Fugge da guarnigioni di soldati, temendo di poter essere visto e si avvicina solo a cadaveri. Ben presto l'uomo comincia a non essere pi\u00f9 soddisfatto di mangiare carne animale e vuole sperimentare la carne umana; e poco tempo dopo, vedendo la stessa guarnigione che aveva visto all'inizio del film, riesce ad attirare un soldato per poterlo uccidere. Dopo questo primo atto di cannibalismo, all'uomo si aggiungono altre persone fra cui alcune donne.\nDopo altre carneficine, la notizia delle loro scorribande giunge in un villaggio. Ben presto, i cannibali vengono circondati e catturati dagli abitanti. Poi vengono eretti dei pali ai quali verranno legati i cannibali: questi saranno infine lentamente divorati dai cani randagi."}
{"id": "239943", "revid": "1873126", "url": "https://it.wikipedia.org/wiki?curid=239943", "title": "Ikurrina", "text": "L'ikurrina (in spagnolo \"ikurri\u00f1a\") \u00e8 la bandiera creata nel 1894 dai fratelli Luis e Sabino Arana (fondatore del PNV, \"Partito Nazionalista Basco\"), come simbolo dei Paesi Baschi (\"Euskal Herria\" in basco) di Spagna e Francia e che inizialmente si identificava nella provincia spagnola di Biscaglia.\nSu sfondo rosso (colore della Biscaglia), sul quale si sovrappone una croce verde, simbolo di sant'Andrea, patrono di Biscaglia, ed una bianca, simbolo della religione cattolica.\nL'insieme ricorda la bandiera del Regno Unito e forse \u00e8 la grande ammirazione provata da Arana per la Scozia (la cui bandiera \u00e8 anch'essa una croce di Sant'Andrea) \u00e8 stata ispiratrice per l'ideazione di quella basca.\nSecondo un'altra interpretazione la croce verde rappresenterebbe l\"'Albero di Guernica\" e l'insieme delle linee orizzontali, verticali e diagonali su fondo rosso lo scudo di Navarra.\nAnche la parola \"ikur'ina\" \u00e8 una creazione dei fratelli P\u00e9rez de Arana, un neologismo che etimologicamente deriva da \"ikur\" (\"simbolo\"), inteso come traduzione basca di bandiera.\nL\"'ikurrina\", spodestando antichi simboli come l'aquila nera del Regno di Navarra (\"arrano beltza\") fu adottata come stemma ufficiale dal partito indipendentista nel 1934 e come simbolo della regione spagnola dei Paesi Baschi negli anni settanta.\nL\"'ikurrina\" \u00e8 anche una dei simboli che appaiono nella bandiera di Saint-Pierre e Miquelon, comunit\u00e0 francese in America Settentrionale, a testimonianza dell'eredit\u00e0 culturale basca."}
{"id": "239944", "revid": "6789", "url": "https://it.wikipedia.org/wiki?curid=239944", "title": "Fabio Rulliano", "text": ""}
{"id": "239955", "revid": "125961464", "url": "https://it.wikipedia.org/wiki?curid=239955", "title": "Le avventure di Tom Sawyer", "text": "Le avventure di Tom Sawyer (\"The Adventures of Tom Sawyer\") \u00e8 un romanzo per grandi e piccini dello scrittore statunitense Mark Twain pubblicato nel 1876; si tratta della prima di quattro opere collegate tra loro, la seconda delle quali, sorta di seguito ideale, \u00e8 \"Le avventure di Huckleberry Finn\", la terza e la quarta (molto meno note) \"Tom Sawyer Detective\" e \" Tom Sawyer Abroad\". \nSono raccontate le avventure di un ragazzo che vive nel sud degli Stati Uniti d'America, in un periodo di tempo di poco precedente alla guerra di secessione, ed \u00e8 ambientato nella cittadina fittizia di St. Petersburg in Missouri, sulle rive del grande fiume Mississippi. Luoghi e persone sono in parte autobiografici, ispirati quindi alla vita di Twain, alla sua famiglia ed agli amici d'infanzia. Mark Twain (pseudonimo di Samuel Langhorne Clemens) dice testualmente di questo libro:\nTrama.\nTom Sawyer \u00e8 un ragazzo molto irrequieto e vivace: egli non d\u00e0 mai ascolto alla zia Polly, che lo ha adottato alla morte dei genitori. Insieme ai suoi compagni di classe Huck e Joe, Tom non esita ad ingannare le persone vicine per raggiungere i suoi scopi, ad esempio quando ruba la marmellata alla zia o quando evita di dipingere la staccionata facendo lavorare gli altri al suo posto in cambio di oggetti o cibo.\nIl fratellastro Sid, con cui \u00e8 in eterno litigio, spesso e volentieri denuncia le sue bugie alla zia Polly la quale non esita a castigare severamente il monello Tom con sonore sculacciate e prediche. Durante la prima parte della storia troviamo il protagonista alle prese con la sua famiglia, la scuola e i propri compagni di classe; viene mostrato subito il carattere manipolativo del ragazzo e la sua gran capacit\u00e0 di prendere in giro il prossimo.\nNel terzo capitolo Tom incontra per la prima volta Becky, una bambina sua coetanea, e se ne innamora immediatamente, tanto che, qualche settimana dopo, arriva a farsi punire al posto suo per una marachella commessa. Nel frattempo Tom vive molte avventurose vicende, tra cui quella in cui assiste all'omicidio del medico del paese. Di tale crimine gli adulti credono inizialmente colpevole il povero Muff Potter, che per\u00f2 viene scagionato proprio grazie alla testimonianza di Tom. Questi, infatti, scopre che il vero colpevole \u00e8 nientemeno che il temuto 'Joe l'Indiano': questi trover\u00e0 la morte dopo essersi dato alla fuga all'interno d'una grotta in cui, tra l'altro, si erano smarriti anche Tom e la sua \"fidanzatina\" Becky.\nIl cadavere di Joe verr\u00e0 ritrovato due settimane dopo la sua morte. Nei capitoli tredicesimo e diciassettesimo Tom, Huck e Joe Harper si mettono a giocare ai pirati sull'isolotto di fronte al paese, isolandosi cos\u00ec dal mondo degli adulti e dalla loro societ\u00e0 piena di regole per loro del tutto incomprensibili, a diretto contatto con la natura. Si costruiscono una realt\u00e0 perfetta fatta di giochi e divertimenti, nuotando e pescando: tutto questo fino a quando non vengono sopraffatti prima dalla noia e poi da una tempesta giunta improvvisamente.\nMa la storia ha il suo culmine con gli eventi relativi alla \"caccia al tesoro di Joe l'indiano\": Tom, insieme all'amico di sempre Huck, riesce a trovare, in un rudere, il tesoro nascosto da Joe e da loro tanto desiderato; se lo dividono e diventano cos\u00ec molto ricchi. \u00c8 proprio in questa caverna che Tom, Becky, Huck e Joe Harper si smarriscono dopo aver intravisto Joe l'indiano; per questo il giudice Jeff Tatcher, padre di Becky, fa chiudere l'ingresso con una porta a serratura tripla, premurandosi di tenere lui le chiavi. Questa operazione \u00e8 fatale a Joe l'indiano, che si trova chiuso dentro la caverna. Quando Tom scopre l'operazione del giudice, due settimane dopo l'avventura nella caverna, gli comunica che nella caverna era chiuso Joe l'Indiano: il giudice, sconvolto e impietosito forse per la prima volta, decide di accompagnare alla caverna Becky, Tom e gli altri due amici per seppellire il cadavere di Joe l'Indiano, qualora si trovi vicino all'ingresso della caverna. In effetti il cadavere \u00e8 proprio davanti alla porta fatta chiudere dal giudice, con accanto un coltello spezzato in due: anzich\u00e9 suicidarsi, Joe aveva provato a divellere una delle tre serrature ma alla fine si era rotto il coltello.\nPer fortuna la caverna ha un altro pertugio, non sufficientemente grande a far entrare e uscire delle persone ma grande abbastanza per far entrare il tesoro trovato da Tom e i suoi amici: in tal modo il tesoro \u00e8 nuovamente nascosto in un posto ancora pi\u00f9 sicuro di quello dov'era stato trovato. \nInfine Tom, per permettergli di entrare nella loro banda di banditi, convince Huck (l'orfano) a tornare almeno per un mese a vivere a casa della vedova Douglas, a cui aveva salvato la vita, mentre lei precedentemente si era sempre presa cura di lui per fargli imparare le buone maniere e la vita normale.\nCapitolo I.\nIl romanzo inizia un Venerd\u00ec. Zia Polly \u00e8 alla ricerca di Tom e lo trova con la bocca tutta sporca di confettura, che ha appena trafugato dalla dispensa; riesce a salvarsi dalla collera della zia e dalla sua giusta punizione con uno stratagemma. Dopo aver marinato la scuola per l'intera giornata, il ragazzo ritorna a casa solo per l'ora di cena, dove viene sottoposto all'attenta ispezione della zia sospettosa che egli possa aver passato il pomeriggio a nuotare nel fiume; mentre Tom sta cercando d'ingannarla ancora una volta il fratellastro Sid riesce a smascherarlo.\nAl ragazzo non rimane altro da fare che scappare, non senza per\u00f2 aver minacciato lo spione di rappresaglie; subito dopo, mentre sta camminando per la strada fischiettando, incontra un nuovo arrivato a Saint Petersburg, un ragazzino della sua stessa et\u00e0 molto ben vestito e dai modi alquanto raffinati: i due entrano subito in competizione e dalle minacce si passa ben presto alla zuffa. Tom ha il sopravvento e il rivale viene costretto a dichiarare la resa; lo sconfitto, piangente di rabbia, lancia un sasso contro la schiena dell'avversario il quale si mette perci\u00f2 ad inseguirlo fin davanti alla sua abitazione. Solo la madre della vittima riesce, sull'uscio di casa, ad intimare a Tom di andarsene.\nRientrato molto tardi il ragazzo viene sorpreso dalla zia Polly la quale, vedendo i suoi vestiti strappati, prende la risoluzione d'infliggere una severa punizione corporale al ribelle, che finisce cos\u00ec a letto col sedere pi\u00f9 che mai dolorante.\nCapitolo II.\nLa mattina seguente, come ulteriore punizione, a Tom viene imposto d'imbiancare la lunga staccionata di casa. Col sopraggiungere di Jim, il suo amico, Tom cerca di indurlo a fare il lavoro al suo posto ma egli, avvisato in anticipo da zia Polly, rifiuta in un primo momento il tentativo di corruzione nel timore di venire a sua volta frustato; ma Tom, con estrema abilit\u00e0 mercantile, sta per convincerlo quando zia Polly con una pantofola in mano esce, facendo scappare Jim a gambe levate.\nTom per\u00f2 non pare rassegnarsi al suo triste destino e mette a punto un piano. All'arrivo dell'amico Ben finge d'esser tutto assorbito nel suo compito, intimamente soddisfatto del lavoro che sta compiendo; la cosa incuriosisce il compagno e Tom riesce con facilit\u00e0 a convincerlo di star facendo una cosa estremamente divertente e che solamente lui pu\u00f2 svolgere. Ben allora prega Tom di lasciargli fare un po' del lavoro, donandogli anche una mela in cambio; a questo punto Tom accetta e, via via che passano gli altri ragazzi del villaggio, vende anche a loro il grande onore di dipingere un pezzo di staccionata in cambio di biglie, petardi, pezzi di gesso, un soldatino di piombo e il pomello di una porta.\nRaccoglie in tal maniera un intero bottino facendo fare tutto il lavoro ai compagni. \"Tom aveva involontariamente scoperto una delle grandi leggi che fanno agir gli uomini; far credere cio\u00e8 che una cosa sia estremamente difficile da ottenere per renderla estremamente desiderabile\"\nCapitolo III.\nLa zia, stupefatta per la diligenza dimostrata da Tom, lo premia con una mela. Nuovamente libero, pu\u00f2 tornare finalmente in strada a divertirsi, non prima per\u00f2 d'essersi vendicato di Sid facendolo cadere e sporcandogli di terra tutto il vestito. Assieme all'amico Joseph (Joe) Harper, Tom assume il comando di un esercito iniziando ad impegnarsi in battaglia. Soddisfatto e vittorioso, passando davanti all'abitazione del giudice Thatcher intravede una ragazzina bionda dagli occhi azzurri mai vista prima, rimanendone letteralmente innamorato a prima vista.\nInizia cos\u00ec a farsi notare compiendo davanti ai suoi occhi ogni tipo di eccentricit\u00e0 da oltre la siepe ma, con sua somma delusione, la bambina finge inizialmente di non accorgersi di lui; per\u00f2, fermatasi sulla soglia di casa, si volta d'improvviso gettandogli un fiore. Tom se lo appunta immediatamente all'occhiello, per passare poi tutta la sera ad andare avanti e indietro davanti al cancello di casa della ragazza.\nTornato a casa molto eccitato, durante la cena, mentre zia Polly non c'\u00e8, Sid rompe il vaso dello zucchero; quando la vecchia signora ritorna, vedendo il danno fatto tira subito - senza neppure pensarci - uno schiaffo a Tom essendo convinta fosse stato lui: protestando tutta la propria innocenza Tom rimane a terra in un angolo, masticando il proprio amaro dolore a terra. Immagina che se fosse morto annegato ecco che allora la zia avrebbe dovuto piangere di rimorso e chiedere perdono per l'ingiustizia commessa: lui per\u00f2 sarebbe rimasto impassibile, rigido.\nMentre la cugina Mary torna dalla campagna, Tom continua a tenere il broncio e quella sera se ne va davanti alla casa di Jeff Tatcher, il padre di Becky; come \u00e8 entrato in giardino, immagina di morire suscitando l'estrema compassione della piccola Becky; ma in quel frangente riesce ad ottenere solamente una secchiata d'acqua ghiacciata gettata fuori dalla finestra della casa. Avvilito, se ne va a letto\nCapitolo IV.\nLa mattina dopo vediamo Tom impegnato ad imparare i versetti della Bibbia per la scuola domenicale; Mary gli offre il proprio aiuto cercando di motivarlo promettendogli come ricompensa per la sua diligenza un coltellino svizzero. All'ingresso della chiesa scambia diversi oggetti contro i buoni-punto che sono stati consegnati ai bambini che hanno avuto la bravura di memorizzare molti brani biblici; riesce cos\u00ec ad accumularne abbastanza da poter rivendicare il premio assegnato a chi abbia imparato almeno duemila versi.\nIl sovrintendente della scuola, Mr. Walters sta conducendo la sessione di recita pubblica davanti ad eminenti visitatori, tra cui proprio il giudice Tatcher accompagnato dalla moglie e la figlioletta. Walters \u00e8 cos\u00ec ansioso di impressionare i suoi visitatori che quando Tom viene a presentare i punti acquisiti e quindi a rivendicare il premio, mette a tacere la sua sorpresa e sospetto. I compagni di Tom intanto capiscono di essere stati ingannati ed aver contribuito a loro spese al momento di gloria di Tom alla presenza di ospiti importanti. Questa gloria sar\u00e0 per\u00f2 di breve durata; a Tom, che ha gi\u00e0 ricevuto la sua Bibbia, viene chiesto dal giudice di dare una dimostrazione della sua conoscenza. Chiestogli quali siano i primi due apostoli Tom, dopo un attimo d'esitazione, trionfante esclama: \"Davide e Golia! L'autore scrive: \"La carit\u00e0 ci costringe a calare il sipario sul resto della scena. \u00bb\nCapitolo V.\nPi\u00f9 tardi Tom \u00e8 seduto in chiesa accanto a Sid, Mary e zia Polly durante il sermone del reverendo Sprague; il ragazzo, che si sta annoiando a morte, si mette a giocherellare con un animaletto. Dopo averlo pizzicato, l'animaletto riesce a sfuggirgli di mano; raggiunto il centro della navata, un cane lo scorge e comincia ad inseguirlo dappertutto. Il parroco imperterrito davanti a tanto trambusto continua impassibile la propria omelia: la fine della funzione \u00e8 pertanto un sollievo per tutte le persone presenti\nAdattamenti.\nL'elenco \u00e8 qui limitato agli adattamenti cinematografici e televisivi basati sul romanzo \"Le avventure di Tom Sawyer\" o ad esso ispirati. Il personaggio di Tom Sawyer \u00e8 presente anche in altri romanzi di Mark Twain, o in opere di altri autori."}
{"id": "239957", "revid": "14894", "url": "https://it.wikipedia.org/wiki?curid=239957", "title": "Il Lissandrino", "text": ""}
{"id": "239969", "revid": "21079", "url": "https://it.wikipedia.org/wiki?curid=239969", "title": "Omomorfismo di gruppo", "text": ""}
{"id": "239971", "revid": "2082792", "url": "https://it.wikipedia.org/wiki?curid=239971", "title": "Antonio Machado", "text": "Biografia.\nAntonio Machado nacque il 26 luglio 1875 a Siviglia, nel palazzo di \"Las Due\u00f1as\" situato nell\u2019omonima via. A otto anni abbandon\u00f2 insieme alla sua famiglia la citt\u00e0 andalusa alla volta di Madrid, dove studi\u00f2 nella Instituci\u00f3n Libre de Ense\u00f1anza, scuola laica e moderna fondata da Francisco Giner de los R\u00edos. Nel 1893 la morte del padre - uno studioso di folklore - lasci\u00f2 la famiglia in precarie condizioni economiche, ma ci\u00f2 non imped\u00ec al giovane Antonio di trascorrere la sua giovinezza in ambienti teatrali (recit\u00f2 anche) e letterari, nei caff\u00e8 frequentati da Miguel de Unamuno, Ram\u00f3n Mar\u00eda del Valle-Incl\u00e1n, Azor\u00edn, Francisco Villaespesa e poi da Juan Ram\u00f3n Jim\u00e9nez e Ram\u00f3n P\u00e9rez de Ayala. Comp\u00ec anche due viaggi a Parigi: nel 1899 e nel 1902. Durante il suo primo soggiorno nella capitale francese conobbe Oscar Wilde e Jean Mor\u00e9as; durante il secondo, il maestro del modernismo: il poeta nicaraguense Rub\u00e9n Dar\u00edo. Negli anni successivi viaggi\u00f2 molto anche nelle terre di Spagna.\nIntanto nel 1903 aveva esordito con il libro di poesie \"Soledades\". Nel 1907 ottenne un posto di professore di francese nelle scuole secondarie di Soria. Qui, due anni dopo, spos\u00f2 la quindicenne Leonor Izquierdo; il poeta allora aveva 34 anni. L'anno successivo \u00e8 ancora a Parigi, dove segue un corso di Henri Bergson. In questo viaggio lo accompagn\u00f2 la moglie, che per\u00f2 appena due anni dopo, nel 1912 - l'anno in cui usc\u00ec la sua raccolta pi\u00f9 famosa, \"Campos de Castilla\" -, mor\u00ec di tisi dopo una lunga malattia.\nProstrato dalla scomparsa della moglie, Machado torn\u00f2 in Andalusia, a Baeza, dove rimase fino al 1919, insegnando in una scuola primaria e conducendo una vita solitaria, tra passeggiate e letture. Nel 1919 si trasfer\u00ec a Segovia, con frequenti soggiorni nella vicina Madrid. Negli anni venti Machado fu tra gli intellettuali che con pi\u00f9 forza si opposero alla dittatura di Primo De Rivera. Nel 1924 pubblic\u00f2 un'altra raccolta di versi, \"Nuevas canciones\".\nCome scrittore invece collabor\u00f2 con il fratello maggiore Manuel nella stesura di testi teatrali. Tra questi si possono citare: \"Juan de Ma\u00f1ara\" (1927), sul mito di Don Giovanni, e \"La Lola va ai porti\" (La Lola se va a los puertos, 1929), che fu il loro maggior successo.\nNel 1927 divent\u00f2 membro della Real Academia Espa\u00f1ola de la Lengua e l'anno successivo conobbe la poetessa Pilar Valderrama, il suo grande amore dopo l'indimenticata Leonor.\nNel 1930 fu iniziato in Massoneria, nella Loggia \"Mantua\" di Madrid, appartenente alla Gran Loggia di Spagna.\nNelle elezioni del 1931 fu tra gli strenui sostenitori della Repubblica e, l'anno successivo si trasfer\u00ec definitivamente a Madrid insieme alla famiglia del fratello Jos\u00e9 (pittore e disegnatore) e all'anziana madre che restarono con lui fino alla morte. Intanto prosegu\u00ec la pubblicazione dei suoi versi e nel 1933 fu la volta della terza edizione delle \"Poes\u00edas completas\" cui venne aggiunta un'ulteriore sezione: \"De un cancionero ap\u00f3crifo\". Del 1936 \u00e8 invece la pubblicazione del \"Juan de Mairena\".\nNel frattempo Pilar Valderrama era partita per il Portogallo ed era iniziata la guerra civile. Machado, a differenza del fratello Manuel che si schiera con i nazionalisti, prende posizione a favore del governo repubblicano e appoggia le azioni di numerosi intellettuali. Nel frattempo continua a scrivere: un secondo Juan de Mairena (pubblicato postumo), le prose e i versi de \"La guerra\". Nel 1936 Machado e la sua famiglia si trasferirono dapprima a Valencia e poi, nell'aprile 1938 nella citt\u00e0 che rest\u00f2 ultimo baluardo di coloro che si opponevano ai golpisti, Barcellona. A fine gennaio 1939, Machado, la madre, il fratello e la moglie di questi furono tra gli ultimi a lasciare la citt\u00e0 catalana diretti verso la frontiera francese, che attraversarono tra il 28 e il 29 gennaio. Nell'esodo, condotto per un lungo tragitto a piedi, lo scrittore fu costretto ad abbandonare una valigia contenente versi, appunti e lettere. Alloggiarono in un piccolo albergo appena dopo la frontiera, a Collioure, una cittadina francese. Il poeta era stanco, malato, deluso e amareggiato; passava lunghe ore all'aperto a guardare il mare grigio anche se i suoi ultimi versi furono dedicati all'assolata Siviglia della sua infanzia. Il 22 febbraio mor\u00ec e in una tasca del suo cappotto il fratello Jos\u00e9 trov\u00f2 un pezzo di carta con l'ultimo verso \"Quei giorni azzurri e quel sole dell'infanzia\". La bara, coperta dalla bandiera repubblicana e portata in spalla da sei miliziani, venne tumulata nel cimitero di Collioure. Tre giorni dopo mor\u00ec anche la madre che venne sepolta accanto al poeta.\nPoetica.\nIn \"Soledades\" \u00e8 presente in modo evidente l'impronta del modernismo rubendariano ma contemporaneamente si pu\u00f2 notare la tensione verso un linguaggio apparentemente semplice e l'intensa introversione. Lo stesso titolo, \"Solitudini\", annuncia l'essenza intimistica del libro: solitudini non solo dell'uomo ma anche dello spazio, abitato solo dal soggetto che dialoga in modo autobiografico con i fantasmi del suo passato. In \"Soledades\" tutto appare velato di malinconia e di nostalgia; le immagini sono quelle tipiche del decadentismo: i giardini abbandonati, i vecchi parchi, le fontane. Queste immagini, come chiavi simboliche, rappresentano lo stato d'animo del poeta.\nIn \"Campos de Castilla\" (1907-1917) il poeta evoca con tratti essenziali la solennit\u00e0 del paesaggio circostante, rievocato con un'ottica quasi visionaria. Questo libro segna il distacco dall'estrema soggettivit\u00e0 di \"Soledades\" grazie all'introduzione della dimensione storica. In molti passi del libro infatti sono presenti rimandi agli eventi passati della storia della Spagna ed al dibattito ad essi collegato. In \"Campos de Castilla\" l'\"io\" si apre al dialogo entrando a far parte del \"noi\" del proprio tempo storico.\n\"Campos de Castilla\" \u00e8 un corpus poetico abbastanza eterogeneo, dove fin dalla prima edizione del 1912 e poi in quelle successive del 1917 e del 1928, vengono a confluirvi aspetti e temi assai variegati e diversi, anche per gli eventi che colpiscono la vita del poeta, in un cos\u00ec lungo periodo di tempo. Per \"Campos de Castilla\" avviene lo stesso rimaneggiamento dei testi, con inserzioni, modifiche e tagli, (come precedentemente in \"Soledades\") ad ogni edizione.\nVengono cos\u00ec a riversarsi in questa raccolta l'amore e la morte di Leonor, la denuncia sociale e politica, la religione, e tant'altro, che danno una apparenza di una certa disomogeneit\u00e0, sebbene il sottofondo \u00e8 venato sempre dalla consueta indocile malinconia, dall'angoscia di vivere.\nIn \"Nuevas canciones\" Machado presenta una notevole pluralit\u00e0 di stili e di temi, sviluppando soprattutto riflessioni sulla poesia nelle quali contrappone l'ispirazione naturale e autentica a quella astratta.\nIl libro successivo, il \"Cancionero ap\u00f3crifo\" (attribuito ad Abel Mart\u00edn, uno degli eteronimi di Machado) il poeta accentua l'esplorazione della propria identit\u00e0 e riflette sull'eterogeneit\u00e0 dell'essere. Machado opta ormai per la prosa con una forte tendenza alla frammentazione nella quale si riflette il convincimento della disgregazione dell'esistenza.\nLa raccolta di sentenze \"Juan de Mairena\" (altro eteronimo di Machado) mette in evidenza il disaccordo dell'ultimo Machado con il ruolo attribuito all\"'\u00e9lite\" intellettuale di guida spirituale della nazione. Qui Machado profetizza una poesia nuova, voce delle masse, composta da parole anonime della collettivit\u00e0.\nOpere.\nN. B. - Le poesie di Antonio Machado hanno subito diversi rimaneggiamenti, a volte consistenti, da parte dello stesso autore, mai soddisfatto della stesura definitiva."}
{"id": "239972", "revid": "712828", "url": "https://it.wikipedia.org/wiki?curid=239972", "title": "Impero Infinito", "text": ""}
{"id": "239973", "revid": "110157", "url": "https://it.wikipedia.org/wiki?curid=239973", "title": "Rickenbach (Soletta)", "text": "Rickenbach (toponimo tedesco) \u00e8 un comune svizzero di 840 abitanti del Canton Soletta, nel distretto di Olten."}
{"id": "239975", "revid": "21079", "url": "https://it.wikipedia.org/wiki?curid=239975", "title": "Immagine inversa", "text": ""}
{"id": "239982", "revid": "1963777", "url": "https://it.wikipedia.org/wiki?curid=239982", "title": "Cinque giornate di Milano", "text": "Con Cinque giornate di Milano si fa riferimento all'insurrezione armata avvenuta tra il 18 e il 22 marzo 1848 nell'allora capitale del Regno Lombardo-Veneto che port\u00f2 alla temporanea liberazione della citt\u00e0 dal dominio austriaco.\nFu uno dei moti liberal-nazionali europei del 1848-1849, nonch\u00e9 uno degli episodi della storia risorgimentale italiana del XIX secolo, preludio all'inizio della prima guerra d'indipendenza italiana: la rivolta, infatti, influenz\u00f2 le decisioni del re di Sardegna Carlo Alberto che, dopo aver a lungo esitato, approfittando della debolezza degli Austriaci in ritirata, dichiar\u00f2 guerra all'Impero austriaco dando inizio alla prima guerra d'indipendenza italiana.\nContesto storico.\nNel 1848 Milano era capitale del Regno Lombardo-Veneto, parte dell'Impero austriaco. Nella citt\u00e0 il malcontento era diffuso da tempo, come dimostrarono nel 1846 le scene di gioia seguite all'elezione al soglio pontificio di papa Pio IX, le cui prime decisioni politiche (come l'introduzione di una maggiore libert\u00e0 di stampa) sembrarono incarnare una svolta politica e sociale rispetto ai papi precedenti e ai criteri della Restaurazione.\nLa tensione tra milanesi e austriaci (gli 8.000 soldati della guarnigione austriaca erano agli ordini dell'ottantaduenne generale Josef Radetzky, comandante anche di tutte le truppe austriache nel Lombardo-Veneto), crebbe con il passare dei mesi: ogni gesto della parte avversaria veniva interpretato negativamente, come una provocazione se fosse stato aggressivo (come furono molte azioni ordinate dal poliziotto austriaco Luigi Bolza) o come un segno di debolezza se, al contrario, i gesti risultassero di natura pacifica e moderata.\nNel settembre 1847 fece il suo ingresso in citt\u00e0 il nuovo arcivescovo Carlo Bartolomeo Romilli, che sostituiva l'austriaco Karl Kajetan von Gaisruck; i festeggiamenti per la nomina di un arcivescovo italiano, con un insistente canto dell'inno a Pio IX, provocarono la reazione della polizia, che caric\u00f2 la folla in piazza Fontana, uccidendo un milanese e ferendone altri. Nello stesso periodo gli animi iniziarono ad infiammarsi in seguito all'arrivo di notizie circa i moti di ribellione calabresi e divenne di moda indossare cappelli tronco-conici detti alla calabrese o anche all'Ernani, rifacendosi al protagonista dell'opera di Verdi letta in chiave antiaustriaca.\nNei primi giorni del gennaio 1848, per protestare contro l'amministrazione austriaca, i milanesi decisero di non fumare pi\u00f9, volendo in tal modo colpire le entrate erariali provenienti dalla tassa sul tabacco. Per tutta risposta il comando austriaco ordin\u00f2 ai soldati di andare per strada fumando ostentatamente sigari, aggredendo i passanti e forzandoli a fumare. I soldati furono anche provvisti di abbondanti razioni di acquavite e negli alterchi con i cittadini non esitarono ad usare le daghe. Al termine di tre giorni di reazione austriaca allo sciopero, si contarono 6 morti e oltre 80 feriti fra i milanesi. Il militare austriaco Karl Sch\u00f6nhals, nelle sue memorie, riferisce che le prime violenze, che fecero degenerare il clima di tensione dovuto alle minacce che si rivolgevano a chiunque osasse fumare o giocare al lotto, vennero avviate il 3 gennaio dai membri del club gravitante intorno alla Pasticceria Cova. Questi passarono dall'insultare fino all'assalire con le pietre i militari che andavano in giro a fumare i sigari, in particolare i granatieri italiani che ne fumavano \"allegramente\" due alla volta.. A scontri ultimati, Josef Radetzky ricevette da Gabrio Casati un resoconto in cui si tentava di far passare i cittadini come pacifici e i soldati come provocatori, pretendendo che questi ultimi smettessero di fumare per strada, ma il Feldmaresciallo respinse quella pretesa.\nLa rivolta di Palermo del 12 gennaio e la conseguente decisione del re Ferdinando II di concedere la Costituzione, cui seguirono ai primi di febbraio la promulgazione dello Statuto Albertino e la concessione di costituzioni nel Granducato di Toscana e nello Stato Pontificio, fecero salire a livelli ancora pi\u00f9 alti la tensione a Milano. Proseguendo le manifestazioni di malcontento nel vicereame, il 22 febbraio venne promulgata in tutto il Lombardo Veneto la Legge Stataria, che rimuoveva le garanzie per gli imputati ai processi e, secondo l'articolo 10, prescriveva che \"non ha luogo n\u00e9 ricorso n\u00e9 supplica di grazia\" contro la sentenza del giudice. Tuttavia le manifestazioni proseguirono, e a Radetsky fu impedito di utilizzare le truppe per ripristinare l'ordine a causa dei sanguinosi fatti legati alla repressione dello sciopero del fumo.\nI moti del 1848 toccarono anche la stessa Vienna (ove il 15 marzo Ferdinando I firm\u00f2 una costituzione). Berlino e, soprattutto Budapest, lasciando intravedere ai milanesi che era possibile un radicale cambiamento anche nel Regno Lombardo-Veneto. Mentre a Milano si diffondevano le notizie della concessione di alcune riforme nei diversi Stati della penisola, il governatore Spaur e il vicer\u00e9 Ranieri Giuseppe si spostarono nella pi\u00f9 tranquilla Verona.\nPrime tensioni.\nVenerd\u00ec 17 marzo si diffuse in citt\u00e0 la notizia delle dimissioni di Metternich a seguito della insurrezione popolare a Vienna. La notizia spinse a decidere di approfittare dell'occasione per organizzare il giorno successivo una grande manifestazione pacifica davanti al palazzo del governatore (nell'attuale piazza Mercanti) per richiedere alcune concessioni tese a dare maggiore autonomia a Milano e alla Lombardia: abrogazione delle leggi pi\u00f9 repressive, libert\u00e0 di stampa, scioglimento della polizia, deferimento al comune di Milano della responsabilit\u00e0 sull'ordine pubblico e istituzione di una Guardia Civica agli ordini della municipalit\u00e0.\nPrimi scontri.\nIl 18 marzo 1848 la manifestazione pacifica ben presto si trasform\u00f2 in un assalto: O'Donell, rappresentante del governatore Spaur, venne costretto a firmare una serie di concessioni e in tutta Milano cominciarono i combattimenti in strada.\nColto alla sprovvista, Radetzky si rinchiuse con i suoi 8.000 uomini nel Castello Sforzesco (allora poco pi\u00f9 che un grande quadrato senza il perimetro esterno demolito da Napoleone e separato dalla citt\u00e0 da uno spiazzo vuoto) e ordin\u00f2 di riprendere il palazzo del governatore, sperando anche di catturare in esso i capi della rivolta, che invece si erano trasferiti in una casa di via Monte Napoleone, motivo per cui fall\u00ec anche una retata nella sede dell'arcivescovado. Radetzky comunque non era assediato; poteva infatti muovere i suoi uomini (saliti col tempo a 18.000/20.000), isolando la citt\u00e0 dall'esterno; era inoltre in possesso di quasi tutti gli edifici pubblici, delle caserme, degli uffici di polizia e del Duomo, dal cui tetto gli J\u00e4ger sparavano ai rivoltosi che capitavano nella loro area di tiro.\nLa situazione degli Austriaci non era comunque delle migliori. Gi\u00e0 il 19 marzo i milanesi avevano allestito circa 1.700 barricate, difese anche dalle finestre e dai tetti delle abitazioni, che a volte vennero private dei muri per creare vie di comunicazione pi\u00f9 veloci. La scarsit\u00e0 di armi da fuoco port\u00f2 i milanesi a usare i fucili esposti nei musei e ad assegnarli solo ai tiratori pi\u00f9 esperti, come l'ex soldato della Legione straniera francese Giuseppe Broggi. Le strade vennero dissestate e cosparse di ferri e vetri per rendere impossibile l'azione della cavalleria. Il 20 marzo Radetzky diede ordine a tutti i distaccamenti sparsi per Milano di trincerarsi nel castello e di mantenere il controllo della cinta muraria, permettendo cos\u00ec a Luigi Torelli e Scipione Bagaggia di salire sul Duomo per porre simbolicamente il tricolore italiano sulla guglia della Madonnina.\nGoverno provvisorio.\nIl 20 marzo si fond\u00f2 un consiglio di guerra, con sede a Palazzo Taverna (per iniziativa di Enrico Cernuschi, Giulio Terzaghi, Giorgio Clerici e Carlo Cattaneo), che prese il comando effettivo delle operazioni e, nella notte tra il 21 e il 22 marzo, nacque il Governo provvisorio presieduto dal podest\u00e0 Gabrio Casati (il segretario era Cesare Correnti). La resistenza fu organizzata costruendo mongolfiere per poter inviare in tutta sicurezza messaggi fuori le mura; agli astronomi fu detto di sorvegliare il nemico da torri e campanili, gli impiegati del catasto e gli ingegneri vennero consultati per sapere come meglio muoversi in citt\u00e0, e divennero famosi i \"Martinitt\" (\"piccoli martini\", dal nome dell'orfanotrofio in cui vivevano), che funsero da staffette portaordini.\nTra la fine del terzo giorno di lotta e l'inizio del quarto la situazione era entrata in stallo: le truppe austriache salde sulle loro posizioni (ma senza edifici capaci di ospitare tutti i soldati e consci che la perdita di una sola porta avrebbe vanificato l'assedio) e i milanesi relativamente sicuri per le strade, ma a corto di rifornimenti. Radetzky invi\u00f2 quindi un'offerta di tregua, che divise il Consiglio di guerra tra moderati e democratici.\nCasati e i nobili chiedevano ad alta voce l'accettazione dell'armistizio e la chiamata in causa del re di Sardegna Carlo Alberto (con cui gi\u00e0 aveva parlamentato il conte Enrico Martini, il quale rifer\u00ec al Consiglio, il 21 marzo, di averne ricevuto una risposta interlocutoria); il sovrano aveva gi\u00e0 radunato l'esercito a Novara, pronto a muoversi non appena le personalit\u00e0 milanesi pi\u00f9 influenti avessero firmato una petizione che reputava necessaria per giustificare, di fronte alle diplomazie internazionali, l'entrata delle truppe nel Lombardo-Veneto.\nA detta dei moderati, l'intervento delle truppe sabaude era necessario per sconfiggere l'esercito austriaco in una vera e propria campagna militare (secondo loro impraticabile dagli inesperti rivoltosi) e per prevenire eventuali degenerazioni rivoluzionarie; alcuni proposero anche che, se il futuro regno fosse stato lombardo-piemontese, il suo baricentro sarebbe stato Milano, a scapito di Torino. Diversa era invece la posizione dei democratici, con in testa Cattaneo: contrari ad ogni petizione e ad ogni armistizio, erano convinti che la rivoluzione avrebbe trionfato anche senza ricevere aiuti; un'alleanza con il Re di Sardegna sarebbe stata possibile solo se in posizione di parit\u00e0.\nAlla fine prevalse il punto di vista dei democratici, l'armistizio fu rifiutato e si torn\u00f2 a combattere. Il 21 marzo il calzolaio Pasquale Sottocorno riusc\u00ec ad incendiare la porta del palazzo del Genio in via Monte di Piet\u00e0, permettendo ai milanesi guidati da Luciano Manara, Enrico Dandolo ed Emilio Morosini di impossessarsi della struttura.. Durante l'attacco rest\u00f2 ucciso Augusto Anfossi, uno dei capi militari della rivolta.\nVittoria dei milanesi.\nLa mattina del 22 marzo le strade cittadine erano sotto il controllo degli insorti, mentre gli Austriaci controllavano le mura spagnole ed il Castello Sforzesco, chiudendo la citt\u00e0 in una cerchia; tuttavia nella campagna circostante le strade erano bloccate dalla popolazione in rivolta e agli Austriaci mancava la possibilit\u00e0 di ricevere rifornimenti e rinforzi; perci\u00f2 Radetzki decise di prepararsi ad abbandonare la citt\u00e0, ma conservando le posizioni (per garantirsi una ordinata ritirata delle sue truppe). Gli scontri proseguirono quindi con i milanesi che attaccarono per forzare il blocco e unirsi con gli insorti della campagna; le armi ai rivoltosi ormai non mancavano, grazie a quelle catturate in combattimento e a quelle rinvenute nelle caserme austriache abbandonate.\nUn primo attacco fu tentato la mattina contro Porta Comasina e quindi Porta Ticinese, entrambi respinti; ebbe infine successo un terzo assalto a Porta Tosa (in seguito per questo motivo chiamata \"Porta Vittoria\"), guidato da Manara. La porta fu conquistata a notte fonda sotto la luce degli incendi che divampavano nelle case adiacenti, la bandiera tricolore fu issata sulle rovine della porta da Francesco Pirovano, un garzone di panetteria di diciassette anni. La conquista di Porta Tosa segn\u00f2 la vittoria della rivolta.\nPorta Tosa comunque fu temporaneamente ripresa dagli Austriaci, in quanto da questa posizione iniziava la strada che forzatamente avrebbero dovuto percorrere in ritirata per raggiungere le fortezze del Quadrilatero seguendo la via dell'Adda. Radetzky, infatti, considerata anche la possibilit\u00e0 di rimanere bloccato tra milanesi e piemontesi, prefer\u00ec ritirarsi la notte tra il 22 e il 23 marzo 1848 verso il \"Quadrilatero\", con 19 ostaggi.\nL'idea vincente per assaltare le posizioni fortificate austriache arriv\u00f2 da Antonio Carnevali, professore di scuola militare ed ex ufficiale della Guardia di Napoleone nella campagna di Russia, che propose di avvicinarsi usando delle barricate mobili costituite da fascine di tre metri di diametro, bagnate per prevenire incendi, che i milanesi avrebbero dovuto far rotolare davanti a s\u00e9 per ripararsi dai proiettili austriaci. Nonostante l'ormai certa vittoria sul campo, sul piano politico Cattaneo fu sconfitto al consiglio di guerra; fu infatti inviato a Torino un messaggero che portava la petizione con cui i milanesi chiedevano a Carlo Alberto di entrare in Lombardia. Terminata la battaglia nacque infine l'organo ufficiale del governo provvisorio milanese che, in ricordo di quel giorno, ebbe come nome \"Il 22 marzo\". Il giornale inizi\u00f2 le sue pubblicazioni il 26 marzo 1848 dalla sede di Palazzo Marino, sotto la direzione di Carlo Tenca.\nLa sera del 22 i milanesi abbatterono il portone della Scuola militare Teuli\u00e8 e fecero prigioniero il presidio. I cadetti di origine milanese furono riportati presso le famiglie, mentre la scuola fu chiusa e trasformata in \"Scuola di Artiglieria e Genio\" sotto la direzione del maggiore Antonio Carnevali. Terminati i combattimenti, il 6 aprile la cacciata degli austriaci fu celebrata con un \"Te Deum\" solenne celebrato nel Duomo. In prima fila, assieme alle autorit\u00e0 cittadine, due posti furono riservati alla patriota Luisa Battistotti Sassi e a Pasquale Sottocorno, distintisi nei combattimenti.\nUna volta terminati gli scontri, i corpi dei caduti vennero tutti inumati presso la cripta della chiesa della Beata Vergine Annunciata, adiacente all'Ospedale Maggiore, dove rimasero fino al 1895. In seguito i resti vennero traslati ed inumati in forma definitiva in un ossario realizzato sotto il Monumento alle Cinque Giornate.\nIntervento sabaudo e controffensiva austriaca.\nIl 23 marzo, giorno successivo alla fine dei combattimenti a Milano, il Regno di Sardegna dichiar\u00f2 guerra all'Austria, ma il Re Carlo Alberto non diede nessun ordine di muovere le truppe. Il 25 marzo il generale Giuseppe Passalacqua, inviato quale uomo di fiducia del Regno di Sardegna presso il governo provvisorio di Milano, scrisse al ministro della guerra \"creda eccellenza che se vogliamo riuscire a qualcosa di onorevole bisogna assolutamente che la nostra armata cerchi il nemico\"; come risposta alle sollecitazioni venne ordinato ad un'avanguardia di passare il Ticino, ma solo il 29 marzo le truppe piemontesi cominciamo a dirigersi verso Milano. L'estrema lentezza con cui si mosse l'esercito sabaudo diede modo agli austriaci di ritirarsi senza rilevanti perdite nel Quadrilatero. Le uniche resistenze che l'esercito sabaudo trov\u00f2 furono sui tre ponti, quello di Goito (9 aprile), Monzambano e a Valeggio a Pastrengo (30 aprile). Circa un mese dopo, i sardo-piemontesi si impadronirono della fortezza di Peschiera del Garda, per cercare di liberare la quale Radetzky sconfisse i volontari toscani a Curtatone e Montanara, venendo per\u00f2 egli stesso bloccato di nuovo a Goito.\nL'incapacit\u00e0 di assumere l'iniziativa da parte piemontese diede modo agli austriaci di ricevere i rinforzi che permisero loro di riconquistare Vicenza il 10 giugno e di riprendere l'offensiva, battendo l'esercito sardo-piemontese in una serie di scontri passati alla storia come prima battaglia di Custoza (22-26 luglio).\nIl 10 giugno Carlo Alberto ricevette una delegazione guidata dal podest\u00e0 di Milano, Casati, la quale recava l'esito trionfale del plebiscito che sanciva l'unione della Lombardia al Regno di Sardegna. La situazione dell'esercito sardo-piemontese era per\u00f2 compromessa, ed il re ordin\u00f2 una ritirata verso l'Adda e Milano, dove i piemontesi vennero accolti da una citt\u00e0 fredda e deserta, delusa di aver offerto una vittoria per poi trovarsi senza colpe in una sconfitta. Il re, sebbene avesse inizialmente respinto ogni proposta di abbandonare la citt\u00e0, decise il 4 agosto di porre fine alla guerra, scatenando l'ira dei milanesi che si ammassarono attorno alla sua residenza. Questo il resoconto della nobildonna Cristina di Belgioioso, che partecip\u00f2 attivamente ai moti di Milano (e in seguito prese parte alla difesa della Repubblica Romana (1849) dai Francesi):\nNella sera i bersaglieri sgomberarono la folla e scortarono Carlo Alberto fuori dalla citt\u00e0.\nIl 5 agosto fu firmata la capitolazione. Il giorno dopo gli austriaci rientrarono a Milano, da dove nel frattempo la maggior parte dei partecipanti alla lotta di liberazione era fuggita. Come nuovo governatore fu posto Felix Schwarzenberg.\nI gruppi insurrezionali.\nI milanesi ostili al dominio austriaco potevano considerarsi suddivisi in tre gruppi, ideologicamente separati per ispirazione politica ed obiettivi perseguiti, ed erano spesso fra loro in disaccordo, mancando in quel momento coordinazione. I tre gruppi si componevano di:"}
{"id": "239983", "revid": "712828", "url": "https://it.wikipedia.org/wiki?curid=239983", "title": "Star Forge", "text": ""}
{"id": "239984", "revid": "793215", "url": "https://it.wikipedia.org/wiki?curid=239984", "title": "Giovanni Porcellana", "text": "Ingegnere, eletto consigliere comunale negli anni sessanta, \u00e8 stato sindaco di Torino dal 1970 al 1973, nel periodo del massimo sviluppo demografico della citt\u00e0, a capo di una coalizione di centrosinistra.Concluso il mandato, dal 1975 e fino ai primi anni ottanta (periodo in cui governarono giunte di centrosinistra), diviene dapprima protagonista di un'opposizione ferma, convinta e sempre costruttiva rimarcata dall'azione del suo partito e successivamente capogruppo della DC oltre a ricoprire nuovamente il ruolo di consigliere comunale, proseguendo cos\u00ec il suo amore per la citt\u00e0 in campo politico, sempre alla ricerca in quegli anni d'un confronto d'equilibrio nei rapporti industriali con la FIAT e con un occhio al futuro verso la trasformazione e ai cambiamenti della struttura urbanistica e dello sviluppo della societ\u00e0 torinese, che entrambi in quei decenni vissero un periodo di forte espansione. Divent\u00f2 avversario storico, irriducibile e leale nelle battaglie politiche (ma mai con toni esasperati) di Diego Novelli, nel periodo in cui quest'ultimo assunse la carica di primo cittadino a partire dalla fine degli anni settanta.\nIscritto prima alla Democrazia Cristiana dove fu figura centrale della corrente di \"sinistra\" denominata Forze Nuove guidata da Carlo Donat-Cattin, poi al PPI, infine alla Margherita, \u00e8 stato anche assessore ai lavori pubblici e vicesindaco. Dal 1976 al 1983 \u00e8 stato anche deputato rispettivamente nella VII e VIII Legislatura a Montecitorio.\n\u00c8 stato presidente della \"Fondazione Carlo Donat-Cattin\"."}
{"id": "239989", "revid": "111373", "url": "https://it.wikipedia.org/wiki?curid=239989", "title": "H\u00e4gendorf", "text": "H\u00e4gendorf (toponimo tedesco) \u00e8 un comune svizzero di 4\u00a0866 abitanti del Canton Soletta, nel distretto di Olten.\nInfrastrutture e trasporti.\nH\u00e4gendorf \u00e8 servita dall'omonima stazione sulla ferrovia Losanna-Olten."}
{"id": "239999", "revid": "1005847", "url": "https://it.wikipedia.org/wiki?curid=239999", "title": "Omagh", "text": "Omagh (irl. \"An \u00d3maigh\", scots \"Omey\") \u00e8 una citt\u00e0 del Regno Unito, in Irlanda del Nord, capoluogo dell'omonimo distretto.\nGeografia.\nLa cittadina giace alla confluenza del Drumragh con il Camowen per formare il fiume Strule. Ha una popolazione di circa 25.000 abitanti.\nStoria.\nSi ritiene che le sue origini siano da rintracciare nella fondazione di una abbazia nel 792.\nL'Ulster American Folk Park di Omagh ospita il cottage dove nacque nel 1813 Thomas Mellon prima che emigrasse a 5 anni in Pennsylvania negli Stati Uniti. Suo figlio Andrew W. Mellon divenne segretario del Tesoro degli Stati Uniti.\nAttentato di Omagh del 1998.\nL'attentato di Omagh dell'agosto 1998, uno dei pi\u00f9 sanguinari dall'inizio della Guerra civile irlandese. Si tratt\u00f2 di un'autobomba che esplose a lato di una strada trafficata uccidendo 29 persone e ferendone 220. \u00c8 stato rivendicato dal Real IRA."}
{"id": "240000", "revid": "827882", "url": "https://it.wikipedia.org/wiki?curid=240000", "title": "Predrag Matvejevi\u0107", "text": "Docente di letterature alle universit\u00e0 di Zagabria, Parigi e Roma, \u00e8 conosciuto per il saggio del 1987 \"Breviario mediterraneo\", lavoro fondativo della storia culturale della regione del Mediterraneo, che \u00e8 stato tradotto in oltre venti lingue.\nBiografia.\nFamiglia e studi.\nMatvejevi\u0107 nasce nel 1932 a Mostar, allora nel regno di Jugoslavia e oggi nella Bosnia ed Erzegovina. Suo padre, Vsevolod Matveevi\u010d, giudice a Mostar dopo il 1945, era di etnia russa, bench\u00e9 nato a Odessa, in Ucraina (nonno e zio furono prigionieri in un gulag sovietico); sua madre era jugoslava di etn\u00eca croato-bosniaca.\nDurante la seconda guerra mondiale in Jugoslavia, ancora pre-adolescente, fa da messaggero per i partigiani titini mentre il padre \u00e8 prigioniero in Germania. Dopo la guerra si diploma al liceo di Mostar e compie il servizio militare a Fiume, da poco annessa alla Jugoslavia socialista, dove \u00e8 testimone dell'esodo giuliano-dalmata.\nProsegue gli studi di lingua e letteratura francese, prima all'Universit\u00e0 di Sarajevo e quindi a Zagabria, dove si laurea. Continua gli studi in Francia, e nel 1967 ottiene un dottorato alla Sorbona in letteratura comparata ed estetica sulla poesia impegnata.\nDocente e intellettuale nella Jugoslavia socialista.\nRitorna quindi in Jugoslavia, dove insegna letteratura francese alla sua \"alma mater\" di Zagabria fino al 1991. \nMatvejevi\u0107 credette per tutta la vita nell'ideale jugoslavo (\"jugoslavenstvo\") \"come idea romanticamente generosa di convivenza delle diversit\u00e0 e di abbattimento delle frontiere: mentali, culturali, oltre che fisiche\". In ci\u00f2 si scontr\u00f2 tanto con i nascenti nazionalismi (incarnati, a Zagabria, dalla primavera croata del 1971) tanto con la rigidit\u00e0 dell'\u00e9lite socialista al potere.\nMatvejevi\u0107 \u00e8 membro del gruppo di Praxis (1964-1974), rivista zagabrese di umanesimo marxista che organizza seminari estivi sull'isola di Curzola; come tale gli \u00e8 impedito di parlare agli studenti a Zagabria nel 1968.\nDal 1970 Matvejevi\u0107 interviene nel dibattito pubblico con una serie di 75 \u201clettere aperte\u201d (raccolte come \"samizdat\" e pubblicate in seguito col titolo \"Epistolario dall'altra Europa\") in cui difende i dissidenti, sovietici o jugoslavi che fossero, e osa perfino chiedere a Tito di dimettersi per il bene del paese. In quei primi anni '70 Matvejevi\u0107 prese perfino le difese del futuro presidente croato Franjo Tu\u0111man, incarcerato due anni per attivit\u00e0 sovversive legate alla \u201cprimavera croata\u201d, credendolo malato di cuore. \nSi tiene in contatto con gli altri intellettuali e dissidenti dell'Europa orientale; \u00e8 amico del polacco Jacek Kuro\u0144.\nMatvejevi\u0107 viene espulso dalla Lega dei Comunisti Jugoslavi nel 1974, diventando dissidente egli stesso.\nIn quegli anni \u00e8 membro del consiglio del Partito Socialista dei Lavoratori (SRP) e del comitato editoriale della rivista di sinistra \"Novi Plamen\" (Nuova fiamma). Nel 1982 passa un periodo come \"visiting professor\" alla New York University.\nDel 1987 \u00e8 la sua opera pi\u00f9 famosa, \"Breviario mediterraneo\" in cui ricostruisce in modo narrativo la storia \u201cgeopoetica\u201d del Mediterraneo e dei paesi che vi si affacciano. Considerato dalla critica come un \u201csaggio poetico\u201d, un \u201cpoema in prosa\u201d, un \u201cdiario di bordo\u201d o un \u201cromanzo sui luoghi\u201d alla maniera di Fernand Braudel, infine una \u201cgaia scienza\u201d secondo lo stesso autore, \u00e8 tradotto in una ventina di lingue. Claudio Magris, che lo defin\u00ec \u201clibro geniale, fulminante, inatteso\u201d e sostenne la sua pubblicazione in italiano, vi si ispir\u00f2 poi per il suo \"Danubio\".\nNel 1989, durante la fallimentare transizione politica jugoslava, Matvejevi\u0107 partecipa assieme ai colleghi professori Milorad Pupovac e Zarko Puhovski e al generale Ko\u010da Popovi\u0107 alla fondazione dell\u2019Associazione per l\u2019iniziativa democratica jugoslava (UJDI), che proponeva la democratizzazione del sistema politico all'interno del rinnovato quadro jugoslavo.\nEsilio e permanenza in Francia e Italia.\nLo scoppio delle guerre jugoslave, e tre colpi di pistola contro la sua cassetta delle lettere a Zagabria, lo spingono a lasciare il paese e a riparare, \u201ctra esilio e asilo\u201d, prima a Parigi e poi a Roma. A Mostar un suo nipote, pacifista, viene torturato, ucciso e gettato dagli usta\u0161a nella Neretva.\nDal 1991 Matvejevi\u0107 insegna letterature slave comparate all'Universit\u00e0 Sorbonne Nouvelle, Nel 1992 \u00e8 ufficialmente candidato al Parlamento croato sulla lista del partito jugoslavista SDU (Unione Socialdemocratica) di Branko Horvat, e nel 1993 invia una lettera a Slobodan Milo\u0161evi\u0107 e Franjo Tu\u0111man consigliando ad entrambi il suicidio per il bene dei loro popoli. L'anno successivo ottiene l'abilitazione come \"professeur des universit\u00e9s\".\nDal 1994 \u00e8 a Roma, dove insegna lingua e letteratura serba e croata (Slavistica). Compie un primo viaggio di ritorno a Mostar nel 1997, ma \u00e8 scosso dalle rovine lasciate dal conflitto.\nAlle elezioni europee del 1999 \u00e8 candidato europarlamentare per il Partito dei Comunisti Italiani.\nNel 2000 di nuovo \u00e8 \"visiting professor\", per un periodo, all'Universit\u00e9 catholique de Louvain in Belgio. Cittadino italiano dal 2006, Matvejevi\u0107 resta a Roma fino alla pensione, a 75 anni, nel 2007.\nMatvejevi\u0107 \u00e8 stato consulente per il Mediterraneo nel Gruppo dei saggi della Commissione Prodi, vicepresidente onorario del PEN Club Internazionale, e cofondatore nonch\u00e9 presidente del comitato scientifico della Fondazione Laboratorio Mediterraneo (poi Fondazione Mediterraneo) di Napoli. Ha partecipato inoltre alla fondazione della Conferenza Permanente del Mediterraneo (COPEAM), Associazione delle Televisioni del bacino del Mediterraneo ed \u00e8 stato Presidente del Centro Internazionale di Cooperazione Culturale (CICC) durante tutta la sua permanenza in Italia.\nDi Matvejevi\u0107 \u00e8 il conio del termine democratura, crasi di democrazia e dittatura, volto ad indicare l'incompiutezza della transizione democratica negli stati dell'Europa centrale e orientale finito il periodo socialista. \"\u00c8 un ibrido di democrazia e dittatura, si proclama la democrazia mentre si praticano forme di dittatura nascosta\".\nNel novembre 2001 Matvejevi\u0107 pubblica un saggio breve, \"I nostri talebani\", sul quotidiano Jutarnji List, in cui accusa vari intellettuali (Ivan Aralica, Dobrica \u0106osi\u0107, Andjelko Vuletic, Matija Be\u0107kovi\u0107, Momo Kapor, Mile Pe\u0161orda, Rajko Petrov Nogi) di nazionalismo e bellicismo durante le guerre jugoslave, e che chiede che siano giudicati da una corte speciale \"pi\u00f9 restrittiva del Tribunale dell'Aja\" come \"talebani cristiani\" e \"scrittori Quisling\", \"responsabili dei crimini di guerra commessi in Bosnia ed Erzegovina\". Uno di questi, il poeta e traduttore Mile Pe\u0161orda (anch'egli docente universitario in Francia nel 1990-1994), lo cita in giudizio per diffamazione. Il processo inizia nel marzo 2003 e si conclude a novembre 2005 con una condanna del tribunale di Zagabria a cinque mesi di prigione (con pena sospesa) per calunnia e ingiuria.. Matvejevi\u0107 rifiuta di fare appello per non dare legittimit\u00e0 al processo e al verdetto. \u00abNon avrei mai pensato di venir punito per uno scritto. I talebani si sono moltiplicati\u00bb, afferma. Contro di lui si pronunciano sul settimanale zagabrese \"Fokus\" Darko Kovacic l'11 novembre 2005 e Zdravko Tomac il 25 aprile 2008. La condanna viene confermata nel 2010 dalla Corte Suprema croata, che respinge la richiesta dell'Avvocato di Stato di annullare la sentenza.\nUltimi anni.\nNel 2008 Matvejevi\u0107 rientra a Zagabria, \"dove il nazionalismo abbaia ma non morde perch\u00e9 ha perso i denti in guerra\". Negli ultimi anni una petizione, rimasta senza riscontro, lo propone per il Premio Nobel per la Letteratura.\nRiconoscimenti.\nPer la sua attivit\u00e0 di scrittore Matvejevi\u0107 ha ricevuto numerosi riconoscimenti in Italia e all'estero, fra cui il Premio Malaparte nel 1991, il Premio Strega europeo nel 2003 e il Prix du Meilleur livre \u00e9tranger 1993 a Parigi. Il governo francese gli confer\u00ec la Legion d'Onore, il presidente della Repubblica Italiana gli attribu\u00ec la cittadinanza italiana e il titolo di Commendatore dell'Ordine della Stella della Solidariet\u00e0 Italiana; anche Slovenia e Croazia gli offrirono decorazioni. Matvejevi\u0107 ricevuto inoltre dottorati \"ad honorem\" dalle universit\u00e0 di Genova, Trieste, Mostar \"D\u017eemal Bijedi\u0107\" e Perpignano. Nel 2014 \u00e8 insignito \"cittadino onorario di Sarajevo\" dal sindaco Ivo Komsic per la sua opera di informazione durante l'assedio della capitale bosniaca.\nMatvejevi\u0107 \u00e8 l'autore croato pi\u00f9 tradotto nel mondo. Il suo \"Breviario mediterraneo\" \u00e8 stato tradotto in oltre venti lingue e solo in Italia ha venduto oltre 300.000 copie. Anche L'altra Venezia \u00e8 stato tradotto in oltre dodici lingue."}
{"id": "240001", "revid": "767487", "url": "https://it.wikipedia.org/wiki?curid=240001", "title": "In the Wake of Poseidon", "text": "In the Wake of Poseidon \u00e8 il secondo album in studio del gruppo musicale britannico King Crimson, pubblicato il 15 maggio 1970 dalla Island Records.\nDescrizione.\nAntefatti.\nLa formazione dei King Crimson, rispetto al disco d'esordio, \u00e8 gi\u00e0 cambiata a seguito dell'annunciato abbandono di Greg Lake, Mike Giles e Ian McDonald; il rimpasto dei musicisti rimarr\u00e0 una costante della prima fase del gruppo, sino alla fine del 1972. Lake e Giles accettarono la richiesta di Robert Fripp di contribuire alle incisioni di quest'album come turnisti. Le note di copertina comunque non distinguono fra \"ospiti\" e \"membri effettivi\", questi ultimi essendo di fatto i soli Fripp e Pete Sinfield.\nIan McDonald esce totalmente di scena come musicista, malgrado alcuni brani dell'album portino ancora la sua firma; il mellotron perci\u00f2 diviene competenza esclusiva di Fripp, che lo alterna alle chitarre, mentre i fiati sono affidati a Mel Collins. Il contributo di Lake si limit\u00f2 alla voce su tre dei quattro brani cantati del disco; a titolo di compenso, il cantante chiese di entrare in possesso dell'impianto voci dei King Crimson. Le parti di basso vennero quindi curate da Peter Giles, fratello di Mike, pi\u00f9 idoneo di Lake a ricoprire il ruolo in tempi rapidi (a giudizio di Fripp, che con lui aveva gi\u00e0 suonato nel trio Giles, Giles &amp; Fripp).\nUn solo brano \u00e8 cantato da Gordon Haskell, gi\u00e0 amico di Fripp e futuro bassista del gruppo. Completa la lista dei musicisti il pianista jazz Keith Tippett, che per propria scelta manterr\u00e0 sempre il ruolo di turnista nei King Crimson, sia in quest'album che nei due successivi.\nI brani.\nL'introduzione \"Peace - A Beginning\" \u00e8 un breve tema che ricorrer\u00e0 altre due volte nel corso dell'opera, e qui \u00e8 affidato alla sola voce di Lake.\nIl resto del lato A pare voler ricalcare pedissequamente la prima facciata di \"In the Court of the Crimson King\": \"Pictures of a City\" ricorda molto \"21st Century Schizoid Man\", anche se veniva gi\u00e0 suonata dal vivo dalla formazione del 1969 col titolo \"A Man, A City\". Tra i vari tratti in comune c'\u00e8 il testo, incentrato sull'alienazione, qui ambientato in una metropoli dei giorni nostri: Sinfield fu ispirato dalla vista del traffico di New York, durante il primo tour dei King Crimson negli Stati Uniti d'America. La seguente \"Cadence and Cascade\" \u00e8 una ballata sulla falsariga di \"I Talk to the Wind\", mentre \"In the Wake of Poseidon\" richiama \"Epitaph\".\nIl lato B inizia con \"Peace - A Theme\", che ripropone il medesimo tema introduttivo ma con la chitarra acustica; a seguire \u00e8 una versione estesa di \"Cat Food\" (singolo uscito nello stesso anno insieme all'inedito \"Groon\"), caratterizzato da una base armonica blues ma con tempi composti ispirati al free jazz. \"The Devil's Triangle\" \u00e8 una strumentale il cui titolo allude sia al triangolo delle Bermude che all'uso frequente del tritono; la prima parte, denominata \"Merday Morn\", cita in chiave elettrica il brano \"Mars - The Bringer of War\" dalla \"pi\u00e8ce\" sinfonica \"I pianeti\" di Gustav Holst (il titolo originario \"Mars\" fu eliminato poich\u00e9 gli eredi di Holst negarono il loro consenso ad usarlo). Dopo il breve interludio \"Hand of Sceiron\", la seconda parte \"Garden of Worm\" \u00e8 tipicamente free jazz. Chiude il disco \"Peace - An End\", in cui le due precedenti esposizioni del tema (voce e chitarra) compaiono in simultanea, svelando anche la differenza di tonalit\u00e0 fra loro.\nA differenza del primo album, le cui composizioni erano ripartite piuttosto equamente fra i musicisti, su \"In the Wake of Poseidon\" Fripp \u00e8 per lo pi\u00f9 unico autore accreditato delle musiche. Sino al 1972 e per altri due album dopo questo, Fripp e Sinfield risulteranno unici autori dei King Crimson. Si pu\u00f2 quindi affermare che dalla lavorazione di quest'album in poi incominci la vera e propria \"leadership\" musicale di Fripp nei King Crimson, seppur derivata in principio dalla mera necessit\u00e0 di prendersi carico della situazione precaria conseguente alla defezione di tre dei cinque membri fondatori del gruppo.\nCopertina.\nLa copertina dell'album \u00e8 un dipinto del 1967 dell'artista londinese Tammo De Jongh, dal titolo: \"\"The 12 Archetypes\" or \"The 12 Faces of Humankind\"\". Raffigura dodici volti umani, ciascuno dei quali a sua volta simboleggia un archetipo, secondo una peculiare fisiognomica teorizzata dall'omeopata e radioestesista John De Monte, il quale, sulla base delle proprie teorie, aveva appunto commissionato a De Jongh i dodici ritratti. Per il testo del brano che d\u00e0 il titolo all'album, Peter Sinfield si ispir\u00f2 a queste dodici figure: per l'esattezza, due versi per ciascuna.\nLa copertina interna \u00e8 costituita da un dipinto astratto eseguito dallo stesso Sinfield, sul quale sono sovrimpressi i testi delle canzoni e i crediti dell'album.\nTracce.\nTesti e musiche di Robert Fripp e Peter Sinfield, eccetto dove indicato."}
{"id": "240005", "revid": "547992", "url": "https://it.wikipedia.org/wiki?curid=240005", "title": "Andrea Guglielminetti", "text": "Biografia.\nNacque in via San Donato a Torino, nella stessa casa dove vent'anni prima era nata la poetessa Amalia Guglielminetti, della quale era cugino.\nStudi\u00f2 al liceo Cavour, ma salt\u00f2 l'ultimo anno per iscriversi direttamente, a 16 anni, all'universit\u00e0 di Torino, dove si laure\u00f2 in legge a pieni voti. Attivo nei gruppi religiosi studenteschi, nel 1923 divenne presidente diocesano della Giovent\u00f9 cattolica italiana. Si iscrisse poi al Partito Popolare Italiano di Luigi Sturzo.\nL'antifascismo e la Resistenza.\nNel 1924, al tribunale di Torino, commemor\u00f2 in udienza il parlamentare Giacomo Matteotti assassinato dai fascisti. Per la sua militanza politica ed il rifiuto di iscriversi al Partito Fascista fu escluso da ogni incarico d'ufficio, ma riusc\u00ec ugualmente ad affermarsi come avvocato civilista. Nel 1942 fu tra i promotori di un convegno clandestino dei cattolici democratici per ricostruire un partito cattolico; il 25 luglio 1943, alla caduta del regime, firm\u00f2, a nome della neonata Democrazia Cristiana, il primo manifesto dei partiti antifascisti. Successivamente fece parte del CLN piemontese. Sub\u00ec anche l'arresto e il confino. Il 25 aprile 1945, alla Liberazione, entr\u00f2 nella giunta regionale di governo.\nIl dopoguerra.\nNon riusc\u00ec ad essere eletto nelle elezioni politiche del 1946 e del 1948 ma, divenuto consigliere comunale nelle prime elezioni democratiche del 1946, fu capogruppo della Democrazia Cristiana nel consiglio comunale di Torino dal 1951 al 1956, durante la prima legislatura del sindaco Peyron. Dal 1951 al 1964 fu vicepresidente della Provincia di Torino, dove fu tra i promotori di Italia '61. Nel 1964 divent\u00f2 assessore al lavoro nella giunta di Giuseppe Grosso e introdusse nel piano regolatore del Comune nuove norme per affrontare l'elevato sviluppo urbano di quel periodo.\nSi dedic\u00f2 anche alla professione, e fu iscritto all'Ordine degli Avvocati di Torino per oltre sessant'anni. Ebbe una famiglia molto numerosa, con 12 figli. Uno dei suoi nipoti, Andrea, per\u00ec tragicamente il 25 agosto 1963 a soli 18 anni nel tentativo di scalare il monte Rocciamelone.\nNel 1970 si ritir\u00f2 dalla vita politica e fu sostituito alla guida del Comune di Torino da Giovanni Porcellana.\nIl 24 aprile 1976 il sindaco comunista Diego Novelli gli confer\u00ec la cittadinanza onoraria della citt\u00e0 per i valori civili e morali.\nMor\u00ec a Torino il 10 aprile 1985. La sua citt\u00e0 gli ha dedicato un giardino, nella zona centrale vicino a via Cernaia."}
{"id": "240006", "revid": "1652635", "url": "https://it.wikipedia.org/wiki?curid=240006", "title": "Giuseppe Meazza", "text": "Considerato da alcuni esperti il pi\u00f9 grande giocatore italiano di tutti i tempi nonch\u00e9 tra i migliori in assoluto, ha legato la sua carriera all', dove ha giocato per un totale di 14 stagioni, divenendone il miglior marcatore di tutti i tempi e conquistando in nerazzurro 3 titoli di campione d'Italia e una Coppa Italia, oltre a laurearsi per 3 volte capocannoniere sia del campionato italiano sia della Coppa dell'Europa Centrale. Con la nazionale italiana fu campione del mondo nel 1934 e nel 1938, rimanendo tuttora il secondo miglior marcatore della rappresentativa azzurra, dietro al solo Gigi Riva.\nRitiratosi dal calcio giocato, divenne giornalista e allenatore. Dopo la sua morte, il 2 marzo 1980 gli venne intitolato lo Stadio San Siro di Milano.\nBiografia.\nFu uno dei primi calciatori a godere di grande popolarit\u00e0 anche al di fuori del terreno di gioco.\nMor\u00ec all'et\u00e0 di 68 anni a Lissone, in seguito a un tumore del pancreas (organo che gli era gi\u00e0 stato parzialmente asportato chirurgicamente), aggravato da problemi cardiocircolatori. La notizia fu diramata per sua volont\u00e0 a funerali avvenuti, e ci\u00f2 caus\u00f2 non pochi fraintendimenti su luogo e data di morte. Meazza venne inizialmente tumulato al Cimitero Monumentale di Milano; nell'autunno 2004 la salma venne traslata nella cripta del Famedio del medesimo cimitero.\nCaratteristiche tecniche.\nEccellente tiratore, rapido nei movimenti e avvezzo a giocate acrobatiche, era dotato di notevoli qualit\u00e0 tecniche, che sfociavano in una spiccata propensione a eludere il diretto avversario con delle finte: a detta di Giovanni Arpino, i virtuosismi di Meazza mettevano in tale difficolt\u00e0 i difensori che questi ultimi, ritenendo di avere poche \"chance\" di fermarlo, tendevano a contrastarlo senza convinzione. Sicuro dei propri mezzi, era solito iniziare il match in sordina, per poi alzare all'improvviso i ritmi di gioco. Andava frequentemente in gol saltando il portiere, una rete denominata \u00aballa Meazza\u00bb o \u00aba invito\u00bb; era inoltre piuttosto abile nel gioco aereo, a dispetto di una statura relativamente ridotta. Non di rado si incaricava della battuta dei calci di rigore \u2014 riuscendo spesso a spiazzare l'estremo difensore avversario \u2014, e delle punizioni, sia per concludere a rete che per servire i compagni di squadra. Nel corso della sua carriera ha ricoperto i ruoli di centravanti e mezzala.\nCarriera.\nGiocatore.\nClub.\nInizi.\nNato nel popolare quartiere di Porta Vittoria, inizi\u00f2 a giocare a sei anni sui campi di Greco Milanese e Porta Romana in un gruppo di bambini che lui defin\u00ec i \"Maestri Campionesi\" inseguendo una palla fatta di stracci. Ottenuto finalmente il consenso della mamma (il padre era morto nel 1917 nella Grande Guerra), all'et\u00e0 di dodici anni inizia a giocare sui campi regolari con i ragazzi uliciani del Gloria F.C., dove un ammiratore gli regala quelle scarpette che tanto desiderava (e lui non poteva comprare) e che il \"Brigatti\" vendeva in Corso Venezia all'equivalente di circa tre stipendi.\nL'affermazione nell'Ambrosiana-Inter.\nScartato dal a causa del fisico mingherlino, a quattordici anni compiuti entr\u00f2 a far parte dell' disputando il campionato ragazzi. Fu Fulvio Bernardini a scoprirlo e a insistere presso l'allenatore nerazzurro, \u00c1rp\u00e1d Weisz, affinch\u00e9 lo inserisse in prima squadra: Bernardini \u2014 il quale sarebbe diventato in seguito un importante allenatore e avrebbe scoperto numerosi altri giocatori, tra cui un altro che diventer\u00e0 poi egli stesso centravanti dell'Inter, Alessandro Altobelli \u2014 si fermava sempre pi\u00f9 spesso, al termine degli allenamenti, a osservare estasiato, tra i ragazzi delle giovanili, quel ragazzino che con il pallone tra i piedi faceva meraviglie. Bernardini, si narra, fu tanto insistente e convincente che alla fine Weisz volle visionarlo personalmente. Weisz si rese conto che Bernardini non aveva esagerato: a sedici anni il ragazzo fu aggregato in prima squadra, e un anno dopo Meazza esordiva nell'Inter, nella Coppa Volta.\nFu in quell'occasione che gli fu dato il soprannome di \"Balilla\". Quando l'allenatore Weisz lesse nello spogliatoio la formazione, annunciando la presenza in squadra di Meazza fin dal primo minuto, un anziano giocatore dell'Inter, Leopoldo Conti, esclam\u00f2 sarcastico: \u00abAdesso facciamo giocare anche i balilla!\u00bb; l'Opera Nazionale Balilla, che raccoglieva tutti i bambini dagli 8 ai 14 anni, era stata costituita nel 1926 e cos\u00ec allo scherzoso \"Poldo\" venne naturale apostrofare in quel modo il giovane esordiente. Ma si sarebbe ricreduto presto: Meazza, in quella partita giocata contro la , segn\u00f2 tre gol, assicurando all'Inter la vittoria e facendo capire a tutti che era nata una stella. \"Pepp\u00ecn\", come veniva chiamato in dialetto meneghino, seguit\u00f2 a giocare nel ruolo di centravanti nell' \u2014 com'era stata ribattezzata l'Inter in epoca fascista dopo la forzata fusione con la Milanese. Inizi\u00f2 subito a farsi notare a suon di gol e per la sua classe sopraffina, tanto che, non ancora ventenne, guid\u00f2 la sua squadra alla conquista del neonato campionato di Serie A nel 1929-1930 conquistando il titolo di capocannoniere con ben 31 reti.\nNel 1935-1936 si laure\u00f2 nuovamente capocannoniere, con 25 reti, impresa che ripet\u00e9 anche nel 1937-1938 guidando per la seconda volta l'Ambrosiana-Inter alla conquista dello scudetto.\nMilano, Juventus e gli ultimi anni.\nL'annata 1938-1939 segn\u00f2 l'inizio del declino di Meazza, a causa di un infortunio \u2014 il famoso \"piede gelato\", un'occlusione dei vasi sanguigni al piede sinistro \u2014 che lo tenne poi lontano dai terreni di gioco per oltre un anno. Nell'autunno 1940 torn\u00f2 al calcio giocato, stavolta con la maglia del \u2014 nome allora adottato dalla squadra rossonera per questioni politiche \u2014, ma non si trattava pi\u00f9 del campione di un tempo, minato dall'infortunio occorsogli.\nDopo due stagioni in rossonero pass\u00f2 quindi per un'annata alla con cui torn\u00f2 un'ultima volta su buoni livelli realizzativi, chiudendo il campionato 1942-1943 in doppia cifra (10 reti in 27 partite) e formando, assieme a Riza Lushta e Sentimenti III, il pi\u00f9 prolifico reparto d'attacco del torneo. Segu\u00ec poi il cosiddetto campionato di guerra 1943-1944 disputato tra le file del (7 gol in 20 partite) e una breve permanenza all' nel 1945-1946, anno in cui ricopr\u00ec per un breve periodo anche il ruolo di allenatore, prima di un'ultima stagione giocata con la maglia della sua carriera, quella dell'Inter.\nNazionale.\nEsord\u00ec in nazionale non ancora ventenne il 9 febbraio 1930 a Roma in - terminata 4-2 con le sue due reti. Tre mesi pi\u00f9 tardi, l'11 maggio dello stesso anno, alla sua quarta presenza in maglia azzurra, Meazza appose la sua prima firma in campo internazionale, in una delle giornate pi\u00f9 gloriose del calcio italiano. Tre prodezze del \"Balilla\" spianarono la strada alla nazionale guidata da Vittorio Pozzo verso il primo grande trionfo della sua giovane storia: l\u2019Italia super\u00f2 l' a Budapest con un netto 5-0, in quella che, di fatto, era la finale della prima Coppa Internazionale. Era quella anche la prima vittoria italiana in casa dei maestri danubiani, trasferta che, fino ad allora, aveva restituito memorabili rovesci, e il nome del diciannovenne fuoriclasse di Porta Vittoria irruppe nel novero delle grandi stelle del calcio continentale. L'eco dell'impresa, in Italia, fu enorme. La partita, seguita alla radio da un pubblico incredulo, rappresent\u00f2 momento di svolta per il calcio, non pi\u00f9 vassallo delle scuole mitteleuropee, e, dopo quella partita, Meazza sar\u00e0 l'eroe di tutti gli sportivi italiani.\nLa sua carriera in azzurro fu di assoluto rilievo: guid\u00f2 l'Italia alla conquista del suo primo campionato del mondo, nell'edizione casalinga del 1934, realizzando 4 reti, di cui 2 nel preliminare contro la , una agli negli ottavi di finale e quella fondamentale nella ripetizione contro la dei quarti di finale; quest'ultima partita venne rigiocata poich\u00e9 il giorno prima si era conclusa in parit\u00e0 dopo i tempi supplementari (allora non erano previsti i tiri di rigore): Meazza si dice fu \"sbloccato\" dopo che il tecnico spagnolo non schier\u00f2 misteriosamente il suo spauracchio, il celebre portiere Ricardo Zamora, considerato all'epoca tra i migliori al mondo nel suo ruolo. Nel corso della competizione Meazza ricopr\u00ec, come sempre pi\u00f9 spesso gli accadeva, il ruolo di interno in luogo di quello di centravanti di inizio carriera.\nLa prima partita con la nazionale campione del mondo fu la celebre \"battaglia di Highbury\", cos\u00ec denominata perch\u00e9 si disput\u00f2 nello stadio londinese di Highbury, in casa dei presunti \"Maestri\" dell' (che non disputavano la coppa del mondo perch\u00e9 si arrogavano il titolo di \"inventori del calcio\"). La partita cominci\u00f2 molto male per l'Italia, che sub\u00ec nei primi 12 minuti 3 reti e perse per infortunio il centromediano Luis Monti, ma nella ripresa fu proprio Meazza a risollevare le sorti italiane con una doppietta. Tuttavia, la sconfitta per 3-2 in inferiorit\u00e0 numerica contro gli inglesi, in una partita molto dura e maschia come non mai, \u00e8 tuttora ricordata non certo come un'onta.\nIl 9 dicembre 1934, in una partita contro l'Ungheria, segn\u00f2 il gol numero 25 (in 29 partite) con la maglia azzurra, affiancando Adolfo Baloncieri in vetta alla classifica marcatori della nazionale. Nella partita seguente contro la , del 17 febbraio 1935, fece altri 2 gol che gli consentirono di balzare al comando della classifica in solitario.\nNel 1938, agendo in posizione di centrocampista, fu il capitano degli azzurri alla Coppa Rimet disputatasi in Francia: il secondo, prestigioso successo che port\u00f2 l'Italia ai vertici del calcio mondiale e che permette di ricordare quella squadra come una delle pi\u00f9 forti di tutti i tempi. Il 16 giugno, a Marsiglia, nella semifinale del torneo iridato, mise a segno al il gol numero 33, una rete decisiva, l'ultima della sua carriera in nazionale (passata alla storia poich\u00e9 a causa della rottura dell'elastico dei pantaloncini tir\u00f2 un calcio di rigore tenendoli con una mano); in seguito giocher\u00e0 altre 7 partite in maglia azzurra senza andare in gol. Il suo record sottorete sar\u00e0 raggiunto dal solo Gigi Riva il 9 giugno 1973, sempre contro i brasiliani in un'amichevole, e quindi superato il 29 settembre dello stesso anno contro la . Da \"bomber\" azzurro, Meazza vanta la seconda permanenza pi\u00f9 lunga al primo posto: 38 anni, 3 mesi e 23 giorni.\nAllenatore.\nDopo le esperienze da giocatore-allenatore maturate a Bergamo e Milano nell'immediato secondo dopoguerra, da tecnico guid\u00f2 la , ancora l' in varie circostanze, mentre nel biennio 1952-1953 fece parte della commissione tecnica della nazionale affiancando, in qualit\u00e0 di preparatore atletico, l'allenatore Piercarlo Beretta; fu anche il primo italiano a guidare una squadra straniera, il , rimanendo in Turchia per cinque mesi a partire dal gennaio 1949. In seguito divenne responsabile del settore giovanile dell'Inter.\nStatistiche.\nTra club e nazionale, Meazza ha giocato globalmente 565 partite e segnato 349 reti, alla media di 0,62 gol a partita."}
{"id": "240007", "revid": "228587", "url": "https://it.wikipedia.org/wiki?curid=240007", "title": "Girobulloni", "text": "Il girobulloni \u00e8 la dimensione del diametro della circonferenza che passa per i centri di una serie di bulloni disposti lungo una circonferenza o un arco di circonferenza. In ciclismo per esempio, per cambiare il pacco delle corone anteriori bisogna che sia compatibile prima di tutto il girobulloni dei bulloni che le fissano alla guarnitura, poi anche il numero di bulloni e il loro diametro e passo di filettatura e la escursione richiesta al deragliatore.\nGli standard.\nAttualmente, per quanto riguarda le bici da corsa esistono tre standard principali:\nNel corso degli anni si sono usati diversi tipi di girobulloni. Prima del 1967, ad esempio, lo standard Campagnolo era di 151mm con corona minima di 44 denti, passato poi, per tutti gli anni settanta e ottanta a 144mm, con corona minima di 41 denti anche se la \u201cclassica\u201d era di 42.\nAltre case hanno usato poi altri tipi di girobulloni (ad esempio la Nervar usava il 128mm) o per certi periodi si sono utilizzati valori \u201canomali\u201d, come il 116mm per un periodo in casa Campagnolo e il 110mm in casa Gipiemme.\nIl girobulloni 144mm \u00e8 diventato lo standard delle guarniture da pista dagli anni '70, in quanto non vi \u00e8 la necessit\u00e0 di usare corone pi\u00f9 piccole di 42 denti.\nPer determinare la misura del girobulloni \u00e8 necessario misurare la distanza centro-centro fra due bulloni adiacenti e moltiplicarla per il rapporto fra il diametro della circonferenza individuata dai 5 bulloni e il lato del pentagono che disegnano, approssimabile a 1,7013.\nNelle mountain bike si usano standard differenti, che hanno una dimensione comune per le prime due corone, mentre la corona pi\u00f9 interna, pi\u00f9 piccola, ha un girobulloni differente (come avviene anche per le guarniture triple da corsa)."}
{"id": "240008", "revid": "124702149", "url": "https://it.wikipedia.org/wiki?curid=240008", "title": "Gruppo del Carega", "text": "Il gruppo del Carega (detto anche \"dorsale del Carega\") \u00e8 un massiccio delle Piccole Dolomiti, nelle Prealpi venete, ai confini fra la provincia di Vicenza, la provincia di Verona e la provincia di Trento che si estende dal passo delle Tre Croci (o della Lora) fino al passo di Campogrosso.\nLa massima altitudine \u00e8 la cima Carega (2259\u00a0m). Il massiccio si trova interamente in provincia di Trento e poco sotto la cima sorge il rifugio Mario Fraccaroli.\nPosizione.\nAl di l\u00e0 dell'altipiano lessinico, a nord-est della profonda depressione della val di Ronchi, si staglia l'ampio acrocoro calcareo del Carega.\nEsso \u00e8 limitato a nord-ovest dal monte Zugna, a nord-est dal passo di Campogrosso (che lo separa dalla catena del Sengio Alto), ad est dalla conca di Recoaro (conca di Smeraldo), a sud dalla valle di Revolto e dal passo Pertica, e a sud-ovest dalla val di Ronchi.\nConformazione.\nIl massiccio \u00e8 caratterizzato da versanti scoscesi, in particolare quello meridionale e nord-orientale, che offrono vie d'accesso alla parte superiore del monte molto interessanti dal punto di vista alpinistico e paesaggistico. I cosiddetti \"vaj\" sono profonde e ripide gole di carattere dolomitico, scavate nel corso dei millenni nella dolomia dall'azione erosiva di acqua, vento ed altri agenti atmosferici.\nLa parte superiore presenta sia aspetti dolomitici e pareti molto ripide (come nella Costa Media), ma anche le caratteristiche pi\u00f9 proprie dell'alpe, con ampi e ondeggianti valloni prativi.\nRilievi principali.\nScorrendo il gruppo da nord-ovest a sud-est emergono diversi sottogruppi che fanno capo ai nodi orografici. L'orografia della zona rimane complessa ma si possono distinguere:\nMassiccio del Coni-Zugna\nMassiccio del Cherle\nNodo Centrale\nIl Fumante \nCatena delle Tre Croci \nVie di accesso.\nLa principale via d'accesso, l'unica carrozzabile, \u00e8 quella dalla val d'Illasi (provincia di Verona), chiusa tuttavia al traffico veicolare con esclusione dei gestori e degli autorizzati. Si pu\u00f2 cos\u00ec raggiungere piuttosto comodamente, su una strada sterrata, il rifugio Scalorbi (1767\u00a0m), presso il passo Pelagatta che offre un'eccezionale veduta sulla valle dell'Agno e sulla pianura.\nDa qui una vecchia mulattiera di guerra conduce alla cima Carega e al rifugio Fraccaroli.\nAltre interessanti vie d'ingresso sono la risalita del passo della Lora e del sentiero de \"l'Omo e la Dona\" dal versante meridionale oppure il pi\u00f9 impegnativo Vaio Pelagatta; dal versante orientale sono molto interessanti e impegnativi il vaio dei Colori e il vaio dei Camosci, il vallone di Pissavacca, mentre di maggior facilit\u00e0 \u00e8 il classico Boale dei Fondi.\nMolto interessante \u00e8 la salita (ma anche la discesa) attraverso la roccaforte meridionale del monte Obante, nota come \u201cguglie del Fumante\u201d per lo spiccato carattere dolomitico. Da qui \u00e8 possibile scendere al passo di Campogrosso attraverso il Giaron della Scala o il Pr\u00e0 degli Angeli.\nEscursionismo.\nIl massiccio, molto esteso, \u00e8 percorso da una fitta rete di sentieri e da alcune vie ferrate, divenute piuttosto celebri. Alcuni di questi sono:\nAlpinismo.\nIl massiccio del Carega \u00e8 stato assiduamente frequentato dagli alpinisti nell'arco di un intero secolo e lungo le sue creste ha visto pure l'evoluzione dei sanguinosi eventi della Prima Guerra Mondiale. L'attenzione degli scalatori si \u00e8 rivolta in particolare al fianco orientale del massiccio, dove sono presenti le formazioni rocciose pi\u00f9 caratteristiche. Tra le due guerre mondiali le crode videro all'opera personaggi come Francesco Meneghello, Severino Casara, Gino Sold\u00e0, Umberto Conforto, Raffaele Carlesso e Giuseppe \"Pino\" Fox. Successivamente elementi locali, come i fratelli Cavion, Bepi Magrin e Franco Perlotto tracciarono itinerari di notevole impegno lungo le pareti delle guglie. Oggigiorno gli itinerari si sono moltiplicati vedendo anche un'esplosione dell'alpinismo invernale lungo i grandi vaji del versante orientale che offrono percorsi di ogni genere di difficolt\u00e0.\nAlcuni degli itinerari pi\u00f9 famosi del Carega sono (le difficolt\u00e0 sono in scala UIAA sia in libera che in artificiale; per i percorsi invernali A= Alpinistico, con attrezzatura da ghiaccio):\nMassiccio del Cherle.\nOltre alle sopracitate vie esistono un centinaio di altri canali secondari, di interesse invernale, specie lungo il versante est del gruppo e di itinerari scialpinistici nel versante sud della Val di Illasi, oltre a molte altre vie di tutte le epoche e le difficolt\u00e0.\nEtimologia.\nIl nome \u201cCarega\u201d deriva dal dialetto Veronese \u201cSedia\u201d. Appunto il massiccio prende la forma di una sedia.\nUn'altra teoria dice che il nome deriva dal nome cimbrico \"Karecorum \"(corona).\nClassificazione.\nSecondo la SOIUSA il gruppo del Carega \u00e8 un gruppo alpino con la seguente classificazione:"}
{"id": "240010", "revid": "118954889", "url": "https://it.wikipedia.org/wiki?curid=240010", "title": "Catena del Sengio Alto", "text": "La Catena del Sengio Alto \u00e8 un gruppo delle Piccole Dolomiti nelle Prealpi vicentine, orientato da nord a sud, fra il Pian delle Fugazze e il Passo di Campogrosso.\nDescrizione.\nSi presenta come una breve catena montuosa di carattere dolomitico, il cui versante orientale \u00e8 particolarmente roccioso e scosceso, mentre quello occidentale scende pi\u00f9 dolcemente verso i boschi e i prati sottostanti.\nDa sud a nord possiamo riconoscere le seguenti cime:\nLa dorsale \u00e8 percorsa da nord a sud da un panoramico sentiero d'arroccamento risalente alla Prima guerra mondiale, scavato nella nuda roccia e che consente scorci caratteristici sulle pareti a perpendicolo; il sentiero parte dal Passo delle Gane (fra Cima delle Ofre e Baffelan) e arriva fino ai piedi della cima del Cornetto.\nLe vie d'accesso sono abbastanza veloci e permettono di raggiungere il sentiero d'arroccamento mediamente in circa un'ora: sono accessibili agli escursionisti, come le due salite dai due versanti, al Passo delle Gane, riservate agli escursionisti con una certa esperienza, e la salita dalla Sella di Nord-Ovest; riservato invece agli alpinisti l'accesso attraverso il Vaio Stretto. Sul massiccio \u00e8 presente il Rifugio Toni Giuriolo al Campogrosso.\nEscursionismo.\nTutta la catena \u00e8 attraversata dal Sentiero di Arroccamento che collega Campogrosso al Baffel\u00e0n, alla cima del Cornetto, a Malga Bovetal ed al Pian delle Fugazze tramite lo snodo del Passo degli Onari.\nIl sentiero che dall'Ossario del Pasubio sale al Passo degli Onari, tramite la Sella dell'Emmele \u00e8 detto Sentiero dell'Emmele 175; da questo si stacca verso sud il sentiero della Loffa 175A (EE).\nIl sentiero che da Malga Bovetal sale al Passo degli Onari, attraversa numerose gallerie della Prima Guerra Mondiale con un breve tratto attrezzato (EEA), 176.\nIl sentiero che da Campogrosso sale lungo la dorsale \u00e8 il 149 e prevede due possibilit\u00e0: la prima \u00e8 il 149 vero e proprio, che sale ripido il versante ovest di Cima delle Ofre e passa presso le Due Sorelle; oppure le diramazioni 170 e 177 che salgono dal versante est molto pi\u00f9 comodamente e si ricongiungono al 149 al Passo di Gane, a monte del Baffel\u00e0n. Il proseguimento del sentiero lungo la dorsale prevede l'attraversamento di alcune gallerie e di brevi tratti attrezzati (EEA).\nLa salita alla vetta del Cornetto avviene per un verticale tratto attrezzato con catena (EEA) e poi comodo sentiero direttamente dalla forcella del Cornetto.\nAlpinismo.\nPur essendo un gruppo costituito da modesti rilievi, la catena del Sengio Alto \u00e8 localmente importante e frequentata soprattutto per l'arrampicata, grazie agli avvicinamenti brevi lungo la strada del Re e il Sentiero di Arroccamento. Generazioni di alpinisti vicentini hanno lasciato la loro traccia sulle guglie del Sengio Alto, tra cui spiccano in particolare Gino Sold\u00e0 e Raffaele Carlesso; ma \u00e8 in tempi recenti che la catena \u00e8 stata veramente esplorata a fondo con l'apertura di itinerari alpinistici moderni e sportivi anche di elevata difficolt\u00e0, grazie alla roccia solida, specie sul versante settentrionale.\nI due maggiori poli d'attrazione per l'alpinismo sono il Baffelan e il Cornetto, sulle cui pareti e contrafforti sono concentrate la maggior parte delle vie; ma oltre a queste due cime ci sono anche:\nSengio della Sisilla: la prima grande parete posta a nord di Campogrosso, presso il Rifugio Toni Giuriolo ed alla cui base si trova una falesia di alta difficolt\u00e0 (da 4c a 8a, mediamente 6c/7a).\nDue Sorelle: due pinnacoli rocciosi situati lungo il versante est di Cima delle Ofre; ai loro piedi c'\u00e8 una falesia (diversi tiri di 6b e 6c; uno di 4a).\nI Apostolo: si tratta della pi\u00f9 meridionale di tre piccole punte accanto al Baffelan, caratterizzata da un grosso pilastro roccioso ad est ed una verticale parete rocciosa ad ovest.\nII Apostolo: cima intermedia e meno marcata delle due vicine.\nIII Apostolo: la pi\u00f9 settentrionale delle tre punte degli apostoli, che presenta le medesime caratteristiche del I Apostolo.\nI Torre delle Giare Bianche: torrione roccioso situato a nord degli Apostoli, pi\u00f9 appartato e meno frequentato.\nII Torre delle Giare Bianche: gemella della precedente, ma pi\u00f9 piccola.\nPrion del Cornetto: acuminato torrione roccioso poco visibile da Campogrosso, ma ben caratteristico dal sentiero d'arroccamento.\nDente Rotto: detto anche Sasso delle Trenche, sorge alla sommit\u00e0 della lunga cresta che parte dal sentiero della Loffa, poco sopra la strada del Re.\nTorre dell'Emmele: la pi\u00f9 caratteristica delle torri del Cornetto per la sua posizione verso nord-est e per il suo aspetto massiccio.\nPilastro est del Vajo Stretto: si tratta del grande scheggione che racchiude il Vajo Stretto a est e da cui si \u00e8 staccata la grande frana del 2012.\nTorri del Tricorno: gruppo di sommit\u00e0 distinte ed appuntite che sorge ad est della Torre dell'Emmele.\nClassificazione.\nSecondo la SOIUSA la Catena del Sengio Alto \u00e8 un gruppo alpino con la seguente classificazione:"}
{"id": "240011", "revid": "767487", "url": "https://it.wikipedia.org/wiki?curid=240011", "title": "Valle dell'Agno", "text": "La Valle dell'Agno \u00e8 una valle delle Prealpi vicentine che scorre da nord a sud, percorsa dall'omonimo torrente, a partire dalle Piccole Dolomiti per una trentina di chilometri.\nCaratteristiche.\nRappresenta la pi\u00f9 orientale di una serie di valli disposte in parallelo tra le province di Verona e Vicenza.\nNel suo alto corso \u00e8 caratterizzata dalla conca di Recoaro Terme, nota anche come \"conca di smeraldo\", circondata dall'arco montuoso delle Piccole Dolomiti: \u00e8 qui ancora molto stretta, dai versanti ripidi, coperti da boschi di conifere autoctone.\nSi allarga solo all'altezza di Valdagno, dove diviene molto pi\u00f9 densamente abitata e industrializzata, anche se le dorsali collinari a est e a ovest, che raggiungono i 7-800 metri, mantengono talvolta intatte le caratteristiche e le abitazioni rurali di un tempo.\nContinuando verso i comuni centro-meridionali della valle (Cornedo Vicentino, Brogliano, Castelgomberto e Trissino), questa si allarga sempre pi\u00f9, ospitando un importante polo industriale e artigianale.\nNonostante la densit\u00e0 abitativa in particolar modo della parte meridionale, caratterizzata anche dal sorgere di alcune considerevoli zone industriali, la Valle dell'Agno riesce ancora a mantenere tra le contrade sparse nelle colline le sue caratteristiche originarie, con ampi boschi e prati, percorsi da una intricata rete capillare di strade sia asfaltate che sterrate, nonch\u00e9 di sentieri.\nA causa dell'importanza dell'antico castello di Trissino e del perdurare del dominio feudale della famiglia Trissino nella zona gi\u00e0 a partire dall'Alto Medioevo, l'area era nota come \"Valle di Trissino\" e cos\u00ec viene citata in descrizioni e mappe fino al XVIII secolo.\nFra il 1880 e il 1980 la valle dell'Agno \u00e8 stata interessata dalla presenza della tranvia Vicenza-Valdagno-Recoaro Terme, che contribu\u00ec in maniera determinante all'industrializzazione delle localit\u00e0 servite."}
{"id": "240013", "revid": "287204", "url": "https://it.wikipedia.org/wiki?curid=240013", "title": "Pasolini e la morte. Un giallo puramente intellettuale", "text": "Pasolini e la morte \u00e8 un saggio di Giuseppe Zigaina, pubblicato da Marsilio nella collana Gli Specchi nell'ottobre del 2005.\nEsiste una traduzione tedesca: \"Pasolini und der Tod. Ein rein intellektueller Krimi\", \u00fcbersetzt und mit einem Vorwort versehen von Klaudia Ruschkowski, Deutsches Filmmuseum Frankfurt a.M., 2005.\nL'autore in questo saggio sostiene la tesi che Pier Paolo Pasolini avesse iniziato fin dal 1958 a concepire la sua opera come una \"messa in scena\" della sua vita e che pertanto la sua morte sia stata da lui organizzata. Pasolini, sostiene Zigaina, si \u00e8 fatto uccidere a Ostia offrendosi come vittima sacrificale in una domenica del 1975 che coincideva con il 2 novembre, Giorno dei Morti.\nIl saggio ha in apertura una \"Prefazione\" nella quale l'autore si chiede come lo scrittore abbia voluto coinvolgerlo nella sua \"storia\", una storia che Pasolini ha esibito nei modi e negli aspetti pi\u00f9 inattesi. L'autore sostiene che negli anni Cinquanta Pasolini aveva deciso di esprimersi con un linguaggio comprensibile a pochi giovani dove si preannunciava come \"regista martire per autodecisione\", dopo aver scelto l'anno, il mese, il giorno e le sequenze del \"Rito Culturale\" che doveva essere celebrato nel \"recinto sacro\", come scrive nel marzo del 1960 nella \"Preghiera su commissione\":\nSempre secondo Zigaina, Pasolini avrebbe profetizzato anche quando la sua \"strategia espressiva\" sarebbe stata accolta come vera e comprensibile:\n\"Finch\u00e9 io non sar\u00f2 morto, nessuno potr\u00e0 dire di conoscermi veramente, cio\u00e8 di poter dare un senso alla mia azione, che dunque, in quanto momento linguistico, \u00e8 mal decifrabile\".\nSempre nella Prefazione vengono esposte le ipotesi su cui ancora indagare per chi volesse scoprire il \"Progetto e Mistero\" di Pasolini a trent'anni della sua morte e Zigania sceglie la terza ipotesi:\nSu questa terza ipotesi lavora Zigaina nei dodici capitoli che seguono la Prefazione: La libert\u00e0 dello spettatore; \"La volont\u00e0 di Dante ad essere poeta\"; Il film \"Medea\" ideato come ultima opera in assoluto; Organizzar il Trasumanar; L'opera diacronica; \"Patmos\" e l'Epoch\u00e9; Il mito di Giona; Pasolini-Ciappelletto; Cose che non si dovrebbero dire; Autore e Spettatore democraticamente pari; \"Charta (sporca)\" e i \"Versi del testamento\"; Il non poter essere compresi.\nIl saggio si chiude con una \"Conclusione\" nella quale Zigaina, oltre a ribadire la sua tesi, invita il lettore/spettatore a comprendere che il giallo di Pasolini \"\u00e8 fondato su un Evento che \u00e8 inseparabile dalla vita di un uomo, e a cui l'uomo stesso dedica molte delle sue tante riflessioni sulla vita. Solo che quello di Pasolini \u00e8 un giallo puramente intellettuale\" in quanto ideato in ogni minimo dettaglio cos\u00ec come viene fatto da ogni artista che vuole la sua opera perfetta."}
{"id": "240016", "revid": "1718925", "url": "https://it.wikipedia.org/wiki?curid=240016", "title": "Olivia Newton-John", "text": "Biografia.\nAll'et\u00e0 di 5 anni, si trasferisce con la sua famiglia in Australia. Durante il periodo scolastico, Olivia inizia a mostrare interesse per il canto e fonda con alcuni suoi compagni una band chiamata Soul Four, con la quale si esibisce nel locale di propriet\u00e0 di un suo famigliare. Poco tempo dopo, come solista, vince un concorso per nuovi talenti: il premio consiste in un viaggio in Inghilterra. Durante la sua permanenza nel 1966, Olivia incide il suo primo singolo per la Decca Records, intitolato: \"Till You Say Be Mine\".\nNel 1970 viene scelta per far parte di una band chiamata Tomorrow con la quale prende parte ad un musical omonimo e a cui segue la pubblicazione della colonna sonora. Presto il gruppo si scioglie ed Olivia inizia la sua collaborazione con Bruce Welch e John Farrar; quest'ultimo diventa autore e produttore di riferimento dei maggiori successi di Olivia. Nel frattempo, conosce Cliff Richard col quale prende parte ad una serie di special TV e diversi tour, che contribuiscono ad accrescerne la popolarit\u00e0, specialmente in Inghilterra.\nNel 1974 si aggiudica il quarto posto all'Eurovision Song Contest con il brano \"Long Live Love\". \nNello stesso anno escono i singoli \"If You Love Me (Let Me Know)\" (n. 1 in Canada, n. 2 in Australia, n. 5 nella Billboard Hot 100 e n. 10 in Nuova Zelanda) e \"I Honestly Love You\" (n. 1 per due settimane nella Billboard Hot 100, in Canada, in Australia per quattro settimane ed in Svezia) col quale vince il Grammy Award alla registrazione dell'anno, il Grammy Award alla miglior interpretazione vocale femminile pop e miglior album ed il disco d'oro. \nDa questo momento, la sua popolarit\u00e0 cresce notevolmente, anche negli Stati Uniti.\nNel 1975 esce il singolo \"Have You Never Been Mellow\" che arriva in prima posizione nella Billboard Hot 100 ed in Canada ed in decima in Australia.\nNel 1978 le viene assegnata la parte di Sandy nel film musicale \"Grease\" che rimane a tutt'oggi il musical di maggior successo nella storia del cinema. La colonna sonora interpretata principalmente da Olivia e John Travolta, le conferisce una enorme popolarit\u00e0 in tutto il mondo: i singoli principali rimangono ai primi posti delle hit-parade per diversi mesi. Nello stesso anno, Olivia pubblica l'album \"Totally Hot\" che diventa disco di platino e dal quale vengono estratti diversi singoli di successo.\nIl 9 gennaio 1979 partecipa allo spettacolo a fini umanitari dell'Unicef con altri famosi colleghi quali ABBA, Andy Gibb, Bee Gees, John Denver, Earth Wind &amp; Fire, Kris Kristofferson &amp; Rita Coolidge, Rod Stewart e Donna Summer e sono inserite due sue canzoni nell'LP \"Music for UNICEF\", registrazione del concerto, \"The Key\" e \"Rest Your Love on Me\" in duetto con Andy Gibb.\nNel 1980 insieme a Gene Kelly, prende parte al film musicale \"Xanadu\", un insuccesso al botteghino ma un grande successo discografico, grazie al contributo della E.L.O. (Electric Light Orchestra) e al produttore John Farrar. La colonna sonora diventa ancora una volta disco d'oro.\nDuetta, con un ottimo riscontro di vendite, in due brani, \"I Can't Help It\" e \"Rest Your Love on Me\", contenuti nell'album \"After Dark\" di Andy Gibb.\nNel 1981 pubblica il singolo \"Physical\" seguito dall'omonimo album grazie al quale riscuote un enorme successo in tutto il mondo. L'album \"Physical\" vince diversi dischi d'oro e di platino. Olivia si aggiudica ancora una volta il Grammy Award come cantante pop dell'anno, miglior video, miglior singolo e miglior artista. Nello stesso anno la cantante interpreta se stessa nella telenovela brasiliana \"Jogo Da Vida\". Sempre nel 1981 le viene assegnata la stella sulla Hollywood Walk of Fame. Segue un lungo tour di grande successo e il secondo album-raccolta di successi \"Greatest Hits\" che include due singoli inediti di grande successo \"Heart attack\" e \"Tied Up\" e riceve il Grammy Award.\nNel 1983 nuovamente in coppia con John Travolta, Olivia recita in \"Due come noi\" (\"Two of a Kind\"). Anche in questo caso, il film non regge il confronto con \"Grease\", ma la colonna sonora ha grande successo e diventa disco di platino.\nNel 1984 Olivia si dedica al business, aprendo con l'amica Pat Carroll (moglie del produttore John Farrar), una catena di negozi (Koala Blue), specializzati principalmente in abbigliamento. Duetta con Barry Gibb nel brano \"Face to Face\" e collabora al brano \"Fine Line\" nell'album solista del leader dei Bee Gees \"Now Voyager\".\nNel frattempo, 1985 sposa l'attore di origine italiana, Matt Lattanzi, dalla cui unione nasce Chloe-Rose (1986). In questo stesso anno, pubblica l'album \"Soul Kiss\", dal quale vengono estratti quattro singoli. \"Soul Kiss\" diventa disco d'oro ed incide con David Foster il brano \"The Best of Me\" inserito nell'album \"David Foster\". Olivia, a questo punto, decide di ritirarsi dalle scene, per dedicarsi al mestiere di mamma.\nNel 1988 ritorna con un nuovo album intitolato \"The Rumour\", con la collaborazione di Elton John e Bernie Taupin. Anche con quest'album, Olivia si aggiudica un disco d'oro. L'album contiene anche un adattamento in inglese scritto da Davitt Sigerson di \"Tutta la vita\", brano scritto quattro anni prima da Lucio Dalla ed incluso nell'album \"Viaggi organizzati\".\nPartecipa al brano \"Hammeread\" di e con James Reyne tratto dal suo omonimo album. \nNel 1989 partecipa al video del singolo \"Liberian Girl\" di Michael Jackson, accanto a John Travolta ed altre celebrit\u00e0 di Hollywood.\nNel 1990 \u00e8 la protagonista nel film \"Una mamma per Natale\" (\"A Mom for Christmas\"), prodotto dalla Walt Disney Productions e trasmesso in Italia da Rai 1, in cui interpreta due canzoni composte da John Farrar ma, purtroppo, ancora inedite.\nIl 1992 segna il suo ritorno: ma \u00e8 un anno molto sfortunato. Infatti mentre promuove \"Back to Basics\" (disco d'oro e di platino), una raccolta con i suoi maggiori successi pi\u00f9 quattro inediti, le viene diagnosticato un cancro al seno. Dopo una conferenza stampa, rivolta ad evitare allarmismi e speculazioni, cancella tutti i suoi impegni ed inizia la sua battaglia pi\u00f9 importante. Si sottopone ad un intervento di mastectomia totale seguito dalla chemioterapia. Nello stesso anno, perde suo padre per una grave forma di carcinoma, mentre la sua attivit\u00e0 commerciale fallisce.\nNel 1993 durante un lungo periodo di convalescenza nella sua tenuta australiana, Olivia compone le canzoni dell'album \"Gaia, One Woman's Journey\", nel quale racconta la sua \"avventura\" a lieto fine, contro il male che l'ha colpita. Nel 1994, ricomincia a lavorare prendendo parte, nel ruolo di protagonista, al film per la TV \"Un pap\u00e0 per Natale\" (\"A Christmas Romance\"), trasmesso in Italia da Italia 1.\nNel 1995 Cliff Richard, contatta Olivia affinch\u00e9 prenda parte con lui alla colonna sonora del musical \"Songs from Heathcliff\" (\"Cime Tempestose\"), dove duettano in cinque brani in studio ma anche in tour. Il singolo \"Had to Be\", in coppia con Cliff, riscuote grandi consensi in Inghilterra ed Australia. In questo anno divorzia da Matt Lattanzi.\nNel 1996 recita nel film \"Un party per Nick\" (\"It's My Party\"), trasmesso in Italia da D+ Digitale e, in seguito, dalla RAI. Comincia la sua convivenza con il cameraman Patrick Kim McDermott, che sar\u00e0 il suo compagno per quasi dieci anni.\nNel 1999 e buona parte dell'estate 2000, Olivia \u00e8 in tour negli Stati Uniti, dove fa registrare il tutto esaurito. Nei primi mesi del 2000 collabora con Jim Brickman con cui incide i CD singoli \"Change of Heart\" e \"Valentine\", quest'ultimo in occasione del 14 febbraio, giorno di San Valentino, e partecipa in qualit\u00e0 di ospite al suo spettacolo dal vivo \"My Romance\" (pubblicato in CD e DVD) eseguendo, accompagnata da lui al pianoforte, \"I Honestly Love You\", \"Change of Heart\" e \"Valentine\".\nNel settembre del 2000, canta \"Dare to Dream\" in coppia con John Farnham, nel corso della cerimonia di apertura dei Giochi olimpici a Sydney. Nell'autunno, Olivia pubblica \"One Woman's Live Journey\", registrato dal vivo il 26/27 agosto 1999, ad Atlantic City.\nNella primavera del 2001, Olivia prende parte al film indipendente a tematica gay \"Sordid Lives\" del quale interpreta anche alcuni brani della colonna sonora. Il film, riscuote un buon successo di pubblico e di critica.\nDopo un lungo tour estivo negli USA, Olivia pubblica una raccolta dei suoi maggiori successi rimasterizzati, intitolata: \"Magic, the Very Best of\". Nell'autunno dello stesso anno pubblica \"The Christmas Collection\".\nNell'autunno del 2001, pubblica in Australia un nuovo album dal titolo \"(2)\", nel quale duetta con artisti come Richard Marx, Tina Arena, Keith Urban, Barren Hayes, Billy Thorpe e Michael McDonald. L'album si aggiudica il disco di platino in pochi giorni.\nNel 2002 nel CD \"Electric Rodeo\" di Lee Kernaghan duetta nel brano \"A Handful of Dust\".\nNell'autunno del 2004 pubblica l'album \"\": florilegio di brani portati al successo da grandi artiste da lei mirabilmente reinterpretati. Duetta con Barry Manilow nel brano \"This Can't Be Real\" contenuto nel di lui CD \"Scores\" e con Elaine Paige in \"Amoreuse\" in \"Elaine Paige and Friends\".\nNell'ottobre 2005 viene pubblicato un doppio DVD edito dalla Universal dal titolo \"Video Gold 1 &amp; 2\" che raccoglie i suoi pi\u00f9 grandi successi. Nel settembre del 2005 per la catena di negozi USA e Canada della Hallmark viene realizzato l'album dal titolo \"Stronger Than Before\", successivamente pubblicato nel marzo 2006 anche in Australia e Giappone.\nNel settembre del 2006 viene pubblicato l'album \"Grace and Gratitude\" acquistabile nella catena di grandi magazzini americani della Walgreens o tramite sito web. Registrato a Toronto in Canada in collaborazione e con la produzione di Amy Sky, l'album sar\u00e0 pubblicato nel marzo del 2007 in Canada dall'etichetta EMI. In uno stile che si potrebbe, molto approssimativamente, assimilare alla \"new age\", con interludi strumentali. Nasce come colonna sonora del film per la tv \"Le sette leggi spirituali del successo\" del famoso medico ayurvedico Deepak Chopra, che tanto le fu accanto durante il periodo della malattia, di cui \u00e8 anche co-protagonista. Accolto molto bene dalla critica ha riferimenti alle varie religioni e filosofie occidentali e orientali, ad esempio, suggestive, la preghiera buddista \"Nah-myoho-renge-kyo\" e \"I Lift Up My Eyes\" tratto dal salmo 121; chiude il lavoro la splendida \"Instrument of Peace\" rielaborazione della \"Preghiera semplice\" erroneamente attribuita a san Francesco d'Assisi, in coppia con Marc Jordan.\nNel 2007 duetta con Anne Murray nel brano \"Cotton Jenny\" contenuto nel CD \"\". Nel novembre del 2007, sempre con la collaborazione di Amy Sky, esce il CD natalizio \"Christmas Wish\" che contiene, fra l'altro, duetti con Jon Secada, Jim Brickman, Jann Arden e Barry Manilow. Chiude l'album la rielaborazione del brano \"Instrument of Peace\" cantato in coppia con Marc Jordan. Il brano eseguito in collaborazione con Jim Brickman \"A Mother's Christmas Wish\" \u00e8 contenuto anche nel CD \"Homecoming\" di Brickman. Compare anche nel CD \"Christmas Song\" di Mannheim Steamroller con il delicato brano \"Christmas Lullaby\".\nNei primi mesi del 2008 vengono pubblicati il DVD ed il CD dal vivo \"Olivia Live Hits\" tratti da concerti tenuti presso il Teatro dell'opera di Sydney: Olivia \u00e8 accompagnata, nei suoi grandi successi, dall'Orchestra Filarmonica di Sydney. Partecipa al CD \"Elvis Presley Christmas Duets\" duettando virtualmente nella canzone \"O Come, All Ye Faithful\". Pubblica nuovamente \"Christmas Wish\" aggiungendo \"In the Bleak Midwinter\" rielaborato ed eseguito con Mannheim Steamroller e il duetto \"Everytime It Snows\" in coppia con il tenore canadese Mark Masri.\nPartecipa come ospite duettando nei CD natalizi di Amy Sky \"The Lights of December\" e di Mark Masri \"Christmas is\u2026\"\nNel 2010 \u00e8 guest star nell'episodio n. 17 della prima stagione di \"Glee\". Esegue in duetto \"Physical\" in un videoclip ironico con Sue Sylvester: la canzone torna in classifica.\nIl 24 settembre 2011 \u00e8 l'ospite internazionale nel programma televisivo italiano \"Ti lascio una canzone\" condotto da Antonella Clerici su Rai1. Nello stesso anno esce la scatenata commedia \"A Few Best Men\" che parteciper\u00e0 fuori concorso al Festival del Cinema di Roma con il titolo \"Tre uomini e una pecora\": apprezzata dalla critica la sua interpretazione di suocera \"disperata\". Da lei eseguita gran parte della colonna sonora e la canzone a chiusura del film, scritta da Farrar figlio, \"Weightless\".\nNel 2012 riceve dal National Trust of Australia il premio come \"Living National Treasures\". Partecipa al CD \"Hope, Songs of Faith and Inspiration\" con la canzone da lei composta \"Isn't Amazing\". Nel mese di novembre esce il CD natalizio \"This Christmas\" in cui Olivia e John Travolta duettano e collaborano in tradizionali brani natalizi con famosissimi colleghi (in ordine di apparizione: Kenny G, Barbra Streisand, Chick Corea, Cliff Richard, Tony Bennett, James Taylor) per sovvenzionare le istituzioni benefiche di John (The Jett Travolta Centre) e di Olivia (Olivia Newton-John Cancer Wellness Centre).\nNel 2013 ha l'onore di comparire nella serie di francobolli \"Australia post legends\". Nel mese di marzo, dopo 35 anni, ritorna in Inghilterra per sei concerti, con tutto esaurito a Londra alla Royal Albert Hall. Duetta con Liona Boyd in \"Canadian Summer Dreams\" contenuto nell'album di quest'ultima dal titolo \"The Return\u2026 to Canada with Love\"\nNel 2014, in aprile, ha inizio la sua residenza presso il Flamingo Las Vegas con \"Summer Nights\", un viaggio musicale attraverso la sua carriera cinematografica e musicale. Per il grandissimo successo dello show di Las Vegas, la permanenza di Olivia si protrae fino al gennaio del 2016 (viene in seguito da ci\u00f2 ricavato un doppio CD dal vivo \"Summer Nights - Live in Las Vegas\"). In concomitanza, pubblica \"Hotel Sessions\", una raccolta EP di canzoni registrate negli anni in camere d'albergo a Melbourne nel corso di un periodo di dieci anni con suo nipote Brett Goldsmith. Il CD \u00e8 dedicato alla sua defunta sorella Rona Newton-John, deceduta prematuramente. Duetta con Engelbert Humperdinck in \"Never, Never, Never\" nel suo \"Engelbert Calling\".\nNel 2015 il duetto con la figlia Chloe Lattanzi, \"Have to Believe\", \u00e8 1\u00ba in classifica. Nel mese di aprile Olivia e il suo collega amico John Farnham portano sulle scene lo spettacolo \"Two Strong Hearts\" che riscuote grande successo. Il CD ha debuttato al 1\u00ba posto delle classifiche Aria Album, dove \u00e8 rimasto primo per tre settimane e ha ricevuto una nomination per l'Aria Award e, il DVD live, tratto dallo spettacolo, \u00e8 stato al 1\u00ba posto nella classifica Aria DVD per 10 settimane.\nSempre molto occupata nello studio di registrazione, Olivia nel 2016 pubblica due progetti. Il primo, \"LIV ON\", \u00e8 una collaborazione con le amiche colleghe Beth Nielsen Chapman e Amy Sky, album dai profondi testi pieni di speranza; anche questo \u00e8 giunto al numero 1 della classifica country-music, e il trio Olivia - Amy - Beth si esibisce in concerti in America e in Europa, in programma almeno fino al mese di maggio del 2017. Riguardo al secondo Olivia torna a lavorare con John Farnham per il CD natalizio, \"Friends for Christmas\", pubblicato l'11 novembre 2016, che rimane varie settimane al primo posto nella classifica Aria Album. Inoltre collabora e duetta con colleghi-amici: in \"How Can You Mend a Broken Heart\" con Kelly Lang contenuto nel suo \"Throwback\"; in \"Getting Better All the Time\" con Marie Osmond contenuto in \"Music is Medicine;\" in \"Fulfilled\" con Steve Real, contenuto in \"Never Too Late\".\nIl 23 febbraio 2017 Olivia, dopo aver sospeso temporaneamente il tour trionfale \"LIV ON\", \u00e8 ospite in Cile dell'importante festival musicale di Vi\u00f1a del Mar dove si esibisce in uno spettacolo apprezzatissimo dal pubblico e dalla critica e riceve due prestigiosi riconoscimenti: la \"Gaviota de Plata\" e la \"Gaviota de Oro\".\nSempre nel 2017, il 31 maggio parecchi quotidiani e la pagina Facebook della cantante comunicano la sospensione del suo tour e annunciano che dovr\u00e0 curarsi per una recidiva della malattia che l'aveva colpita gi\u00e0 25 anni prima: l'iniziale dolore alla schiena che l'aveva costretta a rimandare la prima met\u00e0 del suo tour si rivela un tumore al seno con metastasi al sacro.\nIn un programma televisivo nel 2019, l'artista rivela di essere stata diagnosticata, per la terza volta, un cancro al seno, dichiarando anche che la malattia \u00e8 giunta a uno stadio molto avanzato, coinvolgendo la colonna vertebrale e costringendola da mesi a seguire protocolli antidolorifici con uso di morfina.\nVita privata.\n\u00c8 stata sposata dal 1984 al 1995 con l'attore Matt Lattanzi con cui ha avuto una figlia, l'attrice e cantante Chloe Lattanzi (1986).\nDal 2008 \u00e8 sposata con il produttore John Easterling.\nIl fisico premio Nobel Max Born era suo nonno materno.\nHa un fratello, Huge, e una sorella, l'attrice Rona Newton-John."}
{"id": "240019", "revid": "767487", "url": "https://it.wikipedia.org/wiki?curid=240019", "title": "HU-210", "text": "L'HU-210 \u00e8 un cannabinoide sintetico messo a punto nel 1988 dal gruppo del prof. Raphael Mechoulam della Universit\u00e0 Ebraica di Gerusalemme.\nUn recente lavoro pubblicato sul \"Journal Of Clinical Investigation\" (vedi bibliografia), mostra che l'HU-210 stimola la neurogenesi delle cellule nervose dell'ippocampo, esercitando un effetto ansiolitico e antidepressivo."}
{"id": "240030", "revid": "119820794", "url": "https://it.wikipedia.org/wiki?curid=240030", "title": "Giuseppe Zigaina", "text": "Biografia.\nNato e cresciuto a Cervignano del Friuli, in provincia di Udine, nel 1934 entra nel collegio di Tolmino (oggi Tolmin, in Slovenia), restandovi fino all'armistizio di Cassibile del 1943. Fondamentale per lui l'incontro, nel 1946, con Pier Paolo Pasolini, con cui stabilisce profondi legami sia umani che artistici destinati a sopravvivere alla morte del poeta. Nel 1949 espone a Roma alla Galleria d'Arte Moderna. Nello stesso anno realizza tredici disegni per una raccolta di poesie dell'amico Pier Paolo Pasolini intitolato \"Dov'\u00e8 la mia Patria\" edita dall'Academiuta di Lenga Furlana di Casarsa della Delizia, il paese natale della madre del poeta, in Friuli, presso Pordenone. Ancora nel 1949, dall'8 al 21 giugno, si tiene una personale di Zigaina presso la Galleria Bevilacqua La Massa in piazza San Marco, a Venezia: il d\u00e9pliant della mostra, pubblicato dalle Arti Grafiche Fratelli Cosarini di Pordenone, ospita un testo introduttivo firmato da Pasolini. Nel 1953 dirige il lungometraggio \"1953: primo maggio a Cervignano\", diffuso dalla RAI TV.\n1957 Pasolini scrive per l'amico Zigaina il poemetto \"Quadri friulani\" contenuto nel volume \"Le ceneri di Gramsci\". Nel 1958 per la casa editrice tedesca Volk und Welt esegue cinquantadue disegni per Pisana oder Bekenntnisse eines Achtzigjahrigen, traduzione tedesca delle \"Confessioni di un ottuagenario\" di Ippolito Nievo.\n1962 Viene invitato a far parte della Societ\u00e0 Europea di Cultura e dell'Accademia San Luca di Roma.\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\n1968 Collabora al film \"Teorema\" di Pier Paolo Pasolini.\n1971 Pasolini gli affida la parte del frate santo nel \"Decameron\".\n1984 Inizia un periodo di insegnamento all'Art Institute di San Francisco e presenta ufficialmente alla Berkeley University la sua teoria rivoluzionaria sulla morte/linguaggio di Pasolini.\n1987 Esce il primo libro su Pier Paolo Pasolini, \"Pasolini e la morte. Mito, alchimia e semantica del \"nulla lucente\"\", Venezia, Marsilio.\n1992 Per il centro Andaluz del Teatro di Siviglia realizza la supervisione alla regia di \"Orgia\" dell'amico Pasolini.\n1995 La casa editrice Electa gli dedica una monografia in due volumi dedicata alla pittura e all'opera incisoria curata da Marco Goldin. Marsilio editore gli pubblica \"Hostia. Trilogia della morte di Pier Paolo Pasolini\" e quattordici racconti autobiografici intitolati \"Verso la laguna\". \n1999 Marsilio pubblica il pamphlet \"Pasolini: Un'idea di stile: uno stilo\". \n2000 Esce \"Temi e treni di Pier Paolo Pasolini. Un giallo puramente intellettuale\". Editore La Scaletta.\n2000 Il 31 ottobre, ai microfoni di Radio Radicale, Zigaina rievoca le circostanze della scomparsa di Pier Paolo Pasolini. Dal confronto con la simbologia presente in gran parte delle sue opere egli ha dedotto che Pasolini ha \u00abprogettato per quindici anni la sua morte\u00bb\n2001 Udine, le edizioni del Tavolo Rosso pubblicano un libro d'arte in cinquanta esemplari Giuseppe \"Zigaina per Friederike Mayrocker\" con tre acqueforti per ciascuno dei tre autori. \nSi deve a Zigaina la supervisione alla regia di Orgia per il Centro Andaluz del teatro di Siviglia.\nZigaina \u00e8 stato accolto nella Bayerische Akademie der Sch\u00f6nen K\u00fcnster di Monaco per il suo lavoro di ricerca su Pier Paolo Pasolini, oltre che per la sua attivit\u00e0 di pittore.\nRiconoscimenti.\nNel 1948 vince il premio nazionale Diomira per il disegno.\nNel 1949 vince il premio ISA.\nNel 1950 ottiene il premio Fontanesi alla XXV Biennale internazionale d'arte di Venezia.\nNel 1960 ottiene il premio Ginori per la personale alla XX Biennale internazionale d'arte di Venezia.\nNel 1974 vince il premio speciale della Biennale internazionale della grafica di Firenze.\nNel 1980 vince il premio speciale della giuria della IV Biennale internazionale della grafica di Mulhouse.\nNel 1990 riceve il \"Premio Masi\" per la cultura.\nNel 1992 vince il Grand prix Alpe Adria di Lubiana.\nNel 1998 gli \u00e8 conferito il \"Premio Terni\" per la cultura."}
{"id": "240031", "revid": "809148", "url": "https://it.wikipedia.org/wiki?curid=240031", "title": "Processo di produzione industriale", "text": "Nell'ingegneria, per processo di produzione industriale (o processo produttivo) si intende una delle fasi della produzione di un prodotto, generalmente composto da pi\u00f9 stadi attraverso i quali questo prende forma, la trasformazione di un materiale o pezzo grezzo, o anche semi-lavorato, mediante l'uso di un utensile e/o fluido attivo, per ottenere un prodotto finito...\nIl processo industriale.\nI processi di produzione industriale si possono classificare in base al ciclo tecnologico adatto al materiale o pezzo di partenza. In base ai processi scelti si passa poi alla scelta del sistema di produzione pi\u00f9 conveniente. L'Ente Nazionale Italiano di Unificazione (UNI) non ha, sinora, presentato una nomenclatura scientifica dei diversi processi di produzione industriale.\nNella \"DIN 8580\" si tenta una suddivisione dei processi di produzione industriale in diverse categorie, a seconda del tipo di effetto che il singolo processo ha sulla coesione fra le parti o particelle che compongono il corpo solido soggetto a lavorazione (pezzo da lavorare), o materiale grezzo. Tale coesione, infatti, mediante la tecnologia del processo produttivo, pu\u00f2 essere creata \"ex novo\", pu\u00f2 esistere gi\u00e0 e cambiare caratteristiche, pu\u00f2 essere aumentata oppure essere diminuita o addirittura eliminata. In virt\u00f9 di queste possibilit\u00e0, la DIN 8580 prevede le seguenti categorie di processi, talvolta astratte, per le quali nell'italiano tecnico non sempre \u00e8 stato possibile trovare dei termini inequivocabili:\nProcesso di fabbricazione (per parti).\nTrasformazione / deformazione plastica.\nProcessi di massa\nProcessi delle lamiere\nSeparazione (asportazione di truciolo).\nNella lavorazione meccanica, il taglio del metallo in eccesso per arrivare alla dimensione voluta avviene, in genere, per contatto. I due modi pi\u00f9 conosciuti sono: la tornitura e la fresatura. Il taglio del materiale avviene con \"inserti\" di metallo duro, chiamato \"WIDIA\", agglomerato di metalli fino ad ottenere barre dove successivamente vengono modificate per ottenerne inserti utili all'asportazione del materiale. Le operazioni di taglio sono divise in diverse fasi: sgrossatura, semifinitura e/o finitura. Entrambe le operazioni avvengono bloccando il pezzo su piattaforme mobili o fisse il tutto in funzione dell'operazione da eseguire. Se l'operazione da eseguire \u00e8 quella di tornitura \u00e8 il pezzo che si muove cio\u00e8 ruota mentre l'inserto, fissato su una barra rigida il tutto chiamato utensile, taglia il metallo. Se l'operazione da eseguire \u00e8 quella di fresatura il pezzo \u00e8 fissato su una tavola portapezzo mobile oppure fissa e mentre l'utensile, avente su di esso diversi inserti tutti posizionati alla stessa altezza, ruota su se stesso taglia il metallo. In entrambe le operazioni in questi ultimi anni le macchine che eseguono queste operazioni sono controllate da CNC (Computer numerical control), in pratica sono computer industriali che controllano il movimento degli assi della macchina.\nProcesso di assemblaggio (per parti).\nRealizzazione di un elemento dato dall'assemblaggio di vari componenti.\nLa linea d'assemblaggio deve potere soddisfare gli standard di capacit\u00e0 produttiva previsti; di conseguenza occorre analizzare la domanda del prodotto e la conseguente capacit\u00e0 produttiva dell'impianto.\nIndicando con:\nminT : minuti di lavoro in un turno\nn\u00b0T : numero di turni di lavoro in un giorno\ngg : giorni di lavoro\nVol : volume di produzione\nLa cadenza della linea deve essere pari a:\nC = minT*gg*n\u00b0T/Vol\nIl volume di produzione per un singolo turno \u00e8 pari a:\nVolT= minT/Cps"}
{"id": "240035", "revid": "1632387", "url": "https://it.wikipedia.org/wiki?curid=240035", "title": "Serie C", "text": "Il Campionato Serie C, colloquialmente abbreviato in Serie C \u00e8 la terza divisione professionistica del campionato italiano di calcio maschile, la pi\u00f9 bassa a carattere professionistico.\nDal 2014 \u00e8 l'unico campionato organizzato dalla Lega Italiana Calcio Professionistico, dopo l'unificazione tra Prima e Seconda Divisione in una divisione unica denominata Lega Pro fino al 2017, che ha ripristinato il formato esistente fra il 1935 e il 1978 (anno in cui la C si scisse nelle Serie C1 e C2).\nIl 25 maggio 2017 l'assemblea di Lega Pro ha approvato all'unanimit\u00e0 il ritorno alla denominazione originaria, in quanto \u00e8 stato ritenuto il nome originario quello pi\u00f9 rappresentativo per tifosi e appassionati.\nRegolamento.\nIl \"format\" del campionato, approvato dalla FIGC e dalla Lega Pro, prevede un totale di 60 squadre divise in tre gironi da 20 squadre ciascuno, su base geografica. La composizione dei gironi \u00e8 determinata dalla Lega Pro all'inizio di ogni stagione. Al termine del campionato vengono promosse in Serie B le vincitrici dei tre gironi e la squadra vincitrice dei play-off, ai quali accedono le squadre piazzate dal secondo al decimo posto di ciascun girone pi\u00f9 la vincitrice della Coppa Italia di Serie C. Retrocedono in Serie D un totale di 9 squadre: le ultime classificate di ogni girone retrocedono direttamente, mentre si disputano i play-out tra le squadre classificatesi dal quintultimo al penultimo posto per stabilire la retrocessione di due ulteriori squadre per girone.\nAl termine della stagione le squadre vincitrici di ogni girone vengono premiate in una cerimonia ufficiale con un trofeo di riconoscimento: la Coppa della Vittoria. Le squadre vincitrici di ogni girone prendono parte alla Supercoppa di Serie C.\nDalla stagione 2013-14 l'Assocalciatori (AIC) ha ottenuto la cancellazione dell'obbligatoriet\u00e0 dell'utilizzo dei due giovani.\nStoria.\nNascita e allargamento del numero di gironi.\nFu introdotto nel 1935, a continuazione di una riforma dei campionati nazionali iniziata nel 1929 con la creazione del girone unico nazionale per le prime due divisioni, denominate Serie A e Serie B.\nInizialmente fu costituito da 4 gironi da 16 squadre suddivise su base geografica, che diventarono 5 dall'anno successivo per riportare la serie cadetta a 18 squadre.\nNel 1938 i gironi, formati da un numero variabile da 11 a 14 squadre, diventarono ben 8 e fu perci\u00f2 necessario il ricorso a due gironi di finale affinch\u00e9 le vincitrici dei gironi si contendessero i quattro posti per la promozione. La formula rimase immutata fino al 1942 (con l'unica nota che quasi tutti i gironi furono portati allo standard di 16 squadre), quando i gironi diventarono 12, sempre con quattro promozioni determinate da due gironi di finale.\nAllargamento del dopoguerra.\nDopo la seconda guerra mondiale vi fu una situazione anomala per tutti i campionati nazionali della stagione 1945-1946, che furono separati fra una Lega Nazionale Alta Italia, che per quanto riguarda le squadre di Serie C ne aggreg\u00f2 un gruppo d'\u00e9lite alla Serie B mentre struttur\u00f2 le restanti su 9 gironi con una lunga serie di spareggi per la determinazione delle promozioni, e una Lega Nazionale Centro-Sud che invece inser\u00ec tutte le sue societ\u00e0 di C in 6 gironi.\nNel campionato successivo la Serie C pass\u00f2 invece sotto l'organizzazione di tre nuove leghe interregionali: la Lega Interregionale Centro formata da 6 gironi, la Lega Interregionale Sud suddivisa in 3 gironi, e la Lega Interregionale Nord che fu conservata in 9 gironi nonostante l'Emilia-Romagna fosse stata scorporata dal calcio settentrionale. Fu quindi raggiunto il record di 18 gironi complessivi, che dur\u00f2 per due stagioni.\nRiorganizzazione in 4 gironi.\nNel 1948 vi fu una riforma della Serie C portata alla formula originaria dei quattro gironi su base interregionale, che raccoglieva le squadre in questa maniera:\nLe vincitrici di ciascuno di questi gironi erano promosse in Serie B. Il quarto girone, quello del Sud, fu in particolare caratterizzato da una serie di scandali che ne turbarono lo svolgimento a pi\u00f9 riprese.\nLa Serie C a girone unico.\nUna svolta epocale per la categoria giunse dal Lodo Barassi il quale, perseguendo l'obiettivo di trasformare la Lega Nazionale in un organismo totalmente ed integralmente professionistico, oper\u00f2 un radicale sfoltimento degli organici della terza serie, giudicati del tutto eccessivi per sostenere i gravosi impegni finanziari derivanti da questo storico cambiamento.\nNel 1952 vi fu quindi l'unificazione dei quattro gironi in un unico campionato di terza divisione a carattere nazionale. Standardizzando in tutto e per tutto i tornei della Lega, anche per la Serie C si opt\u00f2 per un numero di 18 partecipanti, esattamente come accadeva per le due categorie superiori. Per quanto riguarda i movimenti divisionali, invece, si definirono due promozioni in cadetteria e quattro retrocessioni in IV Serie. Fu solo nel 1957 che, nel quadro della riforma della categoria sottostante, si scese a sole tre retrocessioni, mentre nel 1958 ci fu addirittura un blocco delle retrocessioni, in vista di una riorganizzazione pi\u00f9 ampia.\nPassaggio alla formula a tre gironi.\nA partire dal 1958 si torn\u00f2 ad una formula a pi\u00f9 gironi (inizialmente due e l'anno successivo tre). Il primo anno vennero prese le 16 squadre che avevano disputato la Serie C la stagione precedente con l'esclusione delle due promosse in serie B, pi\u00f9 23 dalla IV Serie, per un totale di 39 squadre che furono suddivise in due gironi, uno da 21 squadre al Nord e uno da 18 al Centro-Sud.\nNel 1959 vi furono poi due promozioni e nessuna retrocessione, dalla B arrivarono due squadre e 8 furono promosse dalla IV Serie (che divent\u00f2 poi Serie D), pi\u00f9 altre 7 ripescate a completamento dei quadri. Il campionato di Serie C era cos\u00ec organizzato in tre gironi di 18 squadre ciascuno, per un totale di 54 compagini.\nDa questo momento, la storia del torneo sar\u00e0 ricchissima di modifiche e ritocchi, che hanno avuto un notevole influsso, spesso anche radicale, sulla sua composizione.\nPer la stagione 1959-60, dunque, si costitu\u00ec la Lega Nazionale Semiprofessionisti, con sede a Firenze, che aveva il compito di riorganizzare e armonizzare i campionati di Serie C e Serie D (ex IV Serie).\nOgni girone promuoveva una squadra in Serie B e ne retrocedeva 2 in Serie D (3 a partire dal 1968, in seguito all'allargamento dei quadri a 60 squadre).\nLa prima modifica avvenne nel 1967-68: la Serie C viene allargata a 60 squadre, suddivise in tre gironi da venti squadre ciascuno. Il meccanismo per le promozioni rest\u00f2 per\u00f2 invariato.\nLa divisione in due serie.\nLa Serie C scomparve come campionato unico nel 1978, quando fu divisa in due serie successive:\nLa classifica finale del campionato 1977-78 serv\u00ec per la suddivisione delle squadre nelle due nuove categorie secondo questo schema:\nLa riforma del 1993.\nNel 1993, limitatamente alla Serie C1, venne introdotta una riforma, che port\u00f2 all'istituzione di play-off e play-out, e alla sperimentazione dei 3 punti a vittoria (poi introdotti in tutte le serie).\nIn Serie C1 \u00e8 prevista la promozione diretta in Serie B solo per la prima classificata di ogni girone, mentre le squadre piazzate dal 2\u00ba al 5\u00ba posto si giocano la seconda promozione nei \"play-off\", affrontandosi in semifinali con partite di andata e ritorno, secondo lo schema 2\u00aa vs 5\u00aa e 3\u00aa vs 4\u00aa. Gioca la partita di ritorno in casa la squadra con il miglior piazzamento in classifica durante la stagione regolare, che passa alla finale anche nel caso di parit\u00e0 complessiva nelle due partite, se persiste dopo i tempi supplementari. La finale si svolge in campo neutro, ed in caso di parit\u00e0 sono previsti i calci di rigore.\nPer i play-out valgono regole simili a quelle dei play-off, in quanto solo l'ultima squadra classificata retrocede direttamente. Le squadre che si piazzano dal 14\u00ba al 17\u00ba posto si scontrano fra loro: la 17\u00aa affronta la 14\u00aa, mentre la 16\u00aa sfida la 15\u00aa. Non \u00e8 prevista la finale, chi perde retrocede direttamente.\nIn Serie C2 continuano ad essere promosse direttamente le prime due classificate. I gironi, stabiliti in base a criteri di vicinanza geografica, vengono ridotti da 4 a 3.\nEvoluzione successiva e nascita della Lega Pro.\nNel 1994 i play-off ed i play-out vengono introdotti anche in Serie C2, con lo stesso regolamento dell'anno precedente: finale unica in campo neutro per i play-off e retrocessione diretta per i play-out. Nel 2000 viene istituita la Supercoppa di Lega Serie C1, un trofeo che vede di fronte le vincenti dei due gironi di Serie C1. Nel 2001 la Lega cambia il regolamento della finale dei play-off, che si disputa anch'essa con partite di andata e ritorno. Nel 2006 viene istituita anche la Supercoppa di Lega Serie C2, un torneo triangolare che vede di fronte le vincenti dei tre gironi di Serie C2.\nNel luglio 2008 la Lega Professionisti Serie C diviene Lega Italiana Calcio Professionistico, primo passo di un processo di rinnovamento dell'ex Serie C. All'inaugurazione della nuova sede a Firenze era presente anche il presidente dell'UEFA, Michel Platini.\nIl 7 maggio 2012 il Consiglio federale della FIGC ha deliberato un blocco dei ripescaggi che avrebbe potuto consentire, nell'ipotesi di numerose defezioni fra le societ\u00e0 di Lega Pro, la restaurazione del campionato di Serie C a 60 squadre fin dalla stagione successiva. Una successiva trattativa fra la Federcalcio e l'Associazione Italiana Calciatori ha posticipato la restaurazione dell'antico campionato al 2014.\nLa riforma del 2012 e il ritorno della Serie C.\nIl 21 novembre 2012 il Consiglio Federale della FIGC ha approvato la riforma dei campionati di Lega Pro a partire dalla stagione 2014-2015.\nLa stagione 2013-14, in vista dell'entrata in vigore della riforma nella stagione successiva, ha previsto un formato eccezionale per il passaggio da 69 a 60 squadre:\nDal 2014 la Lega Pro \u00e8 l'unico campionato organizzato dalla Lega Italiana Calcio Professionistico, dopo l'unificazione tra Prima e Seconda Divisione, che ha ripristinato la formula della Serie C, esistita fra il 1935 e il 1978 (anno in cui si scisse nelle serie \"C1\" e \"C2\"). Il 25 maggio 2017 l'Assemblea di Lega Pro ha approvato all'unanimit\u00e0 il ritorno alla denominazione originaria \"Serie C\", in quanto ritenuto il nome originario pi\u00f9 rappresentativo per tifosi ed appassionati.\nDiritti di trasmissione.\nNella stagione 2014-2015 il campionato di Lega Pro ha avuto per la prima volta un \"broadcaster\" completo: tutte le partite sono state trasmesse gratuitamente in streaming sulla piattaforma web Sportube, che ha attivato allo scopo un canale tematico. I risultati di ascolto sono stati a tratti notevoli: a titolo d'esempio il derby dello Stretto Messina-Reggina disputato in tale stagione ha totalizzato oltre 300.000 spettatori medi.\nIl servizio free to air \u00e8 proseguito anche nella stagione 2015-2016, mentre nel 2016-2017 si \u00e8 passati alla modalit\u00e0 pay per view, sempre mediante Sportube.\nNella stagione 2017-2018, a seguito dell'acquisizione di Sportube da parte del network britannico Eleven Sports, il campionato di Serie C viene trasmesso integralmente sotto il nome del nuovo \"broadcaster\", sempre tramite un canale tematico a pagamento denominato Serie C Tv e inoltre alcune partite sono state trasmesse anche da varie televisioni locali.\nInoltre per le stagioni 2018-2019 e 2019-2020 Sportitalia e Rai Sport trasmettono in chiaro sul digitale terrestre e sul satellite un match di Serie C per ogni turno di campionato, ivi comprese Coppa Italia e play-off.\nSquadre partecipanti.\nSono 335 le societ\u00e0 calcistiche che hanno preso parte alle 38 edizioni della Serie C giocate dal 1935-36 al 1977-78, alle 3 della Lega Pro disputate dal 2014-15 al 2016-17 e dalla Serie C 2017-18 in poi. Sono escluse dal conteggio le partecipazioni alle edizioni del 1945-46, 1946-47 e 1947-48, campionati che a causa della seconda guerra mondiale appena conclusa vennero eccezionalmente suddivisi in due leghe completamente indipendenti. In grassetto sono riportate le squadre militanti nella stagione 2021-22, mentre in corsivo quelle per le quali la Serie C o la Lega Pro costituiscono il pi\u00f9 alto livello raggiunto nella piramide calcistica italiana a partire dall'istituzione della Serie B."}
{"id": "240036", "revid": "111373", "url": "https://it.wikipedia.org/wiki?curid=240036", "title": "Egerkingen", "text": "Egerkingen (toponimo tedesco) \u00e8 un comune svizzero di 3\u00a0447 abitanti del Canton Soletta, nel distretto di G\u00e4u.\nInfrastrutture e trasporti.\nEgerkingen \u00e8 servita dall'omonima stazione sulla ferrovia Losanna-Olten."}
{"id": "240037", "revid": "1226", "url": "https://it.wikipedia.org/wiki?curid=240037", "title": "Pasolini e la morte", "text": ""}
{"id": "240038", "revid": "125168282", "url": "https://it.wikipedia.org/wiki?curid=240038", "title": "Dipartimento d'emergenza e accettazione", "text": "Il dipartimento d'emergenza e accettazione (detto anche dipartimento emergenza-urgenza in acronimo, rispettivamente, DEA o DEU), in Italia, indica un dipartimento di una azienda ospedaliera.\nSvolge funzioni di pronto soccorso, e comprende varie unit\u00e0 operative incentrate sulla cura del paziente in area critica.\nCaratteristiche.\nL'obiettivo del DEA \u00e8 creare un'integrazione funzionale delle divisioni e dei servizi sanitari atti ad affrontare i problemi diagnostico-terapeutici dei pazienti in situazioni critiche.\nEsso \u00e8 perci\u00f2 organizzato con un modello multidisciplinare che riunisce, nella stessa struttura, personale specialista in ambiti diversi. \u00c8 quindi costituito da unit\u00e0 operative omogenee, affini o complementari, che perseguono comuni finalit\u00e0 e sono tra loro interdipendenti, pur mantenendo le proprie autonomie e responsabilit\u00e0 professionali.\nTipologia.\nI DEA sono suddivisi in due livelli in base alle specialit\u00e0 presenti nell'ospedale. Si definisce DEAS un Dipartimento d'Emergenza ad Alta Specialit\u00e0, di solito presente negli ospedali di rilevanza nazionale.\nDEA di primo livello.\nGarantisce oltre alle prestazioni fornite dagli ospedali sede di pronto soccorso anche le funzioni di osservazione e breve degenza, di rianimazione (attraverso spazi appositi, noti come sala rossa) e deve inoltre garantire interventi diagnostico-terapeutici di medicina generale, chirurgia generale, ortopedia e traumatologia, cardiologia con UTIC (Unit\u00e0 di Terapia Intensiva Cardiologica). Sono inoltre assicurate prestazioni di laboratorio di analisi chimico-cliniche e microbiologiche, di diagnostica per immagini, e trasfusionali.\nDEA di secondo livello.\nOltre alle prestazioni fornite dal DEA I livello, assicura funzioni di pi\u00f9 alta qualificazione legate all'emergenza, tra cui la neurochirurgia, la cardiochirurgia, la terapia intensiva neonatale, la chirurgia toracica e la chirurgia vascolare, secondo indicazioni stabilite dalla programmazione regionale.\nAltre componenti di particolare qualificazione, quali le unit\u00e0 per grandi ustionati o le unit\u00e0 spinali ove rientranti nella programmazione regionale, sono collocati nei DEA di II livello."}
{"id": "240043", "revid": "110157", "url": "https://it.wikipedia.org/wiki?curid=240043", "title": "Eptingen", "text": "Eptingen (toponimo tedesco) \u00e8 un comune svizzero di 520 abitanti del Canton Basilea Campagna, nel distretto di Waldenburg.\nGeografia fisica.\nEptingen \u00e8 collegato a Langenbruck dal passo Chilchzimmersattel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "240049", "revid": "121453518", "url": "https://it.wikipedia.org/wiki?curid=240049", "title": "Norrbotten", "text": "Il Norrbotten \u00e8 una delle province tradizionali (\"landskap\") situata nella parte settentrionale della Svezia, nella regione tradizionale del Norrland. Amministrativamente \u00e8 compreso nella contea omonima, che include anche la limitrofa Lapponia svedese.\nHa un'estensione di , e nel complesso delle sue municipalit\u00e0 conta 192.542 abitanti (al 2009).\nIl capoluogo \u00e8 Lule\u00e5. La provincia fu istituita nel 1810.\nStoria.\nIn origine l'area faceva parte della provincia di V\u00e4sterbotten. In seguito alla creazione della contea di Norrbotten nel 1810, l'area precedentemente chiamata \"V\u00e4sterbotten settentrionale\" (\"Norra V\u00e4sterbotten\") incominci\u00f2 a essere considerata provincia a s\u00e9 stante."}
{"id": "240051", "revid": "287204", "url": "https://it.wikipedia.org/wiki?curid=240051", "title": "Casalinga di Voghera", "text": "Casalinga di Voghera \u00e8 un'espressione idiomatica del lessico giornalistico, con cui s'intende indicare un'immaginaria casalinga della piccola provincia, la cui figura rappresenta uno stereotipo della fascia della popolazione italiana piccolo-borghese del secondo dopoguerra, con un grado di scolarit\u00e0 particolarmente basso e con un'occupazione non presente o di livello umile. Tale figura stereotipata \u00e8 tuttavia portatrice di un'aura di \"rispettabilit\u00e0\" per il senso pratico di stampo tradizionale di cui la donna \u00e8 interprete.\nL'espressione \u00e8 a volte utilizzata in senso dispregiativo: ad esempio, il \"Dizionario della memoria collettiva\" riferisce l'espressione a chi si abbandona alla fruizione passiva della programmazione televisiva. Altre volte \u00e8 usata come sinonimo di saggezza popolare. Al maschile, potrebbe corrispondere al Signor Rossi.\nEsiste un'espressione simile nell'uso politico e giornalistico tedesco, la casalinga sveva (\"Schw\u00e4bische Hausfrau\"), figura che incarna, nell'immaginario collettivo, lo stereotipo di una donna di casa della regione della Svevia, portatrice di un\"ethos\" di saggia e austera parsimonia. L'espressione viene usata di frequente nel dibattito politico ed economico, in particolare nei periodi di crisi e cambiamenti economici, tanto da essere assurta alla dimensione di una sorta di mito collettivo.\nAllo stesso modo esiste un'espressione simile in Argentina, \"Do\u00f1a Rosa\" (signora Rosa), che rappresenta una persona comune, che non dedica particolari attenzioni alla politica e all'economia, a cui interessa soltanto il proprio benessere e quello della propria famiglia. \nAlla sua figura \u00e8 stata anche dedicata una statua nel 2006, donata alla locale \"Associazione delle casalinghe di Voghera\" dalla trasmissione \"Il treno dei desideri\" che andava in onda su Rai 1. Collocata in spazi pubblici della cittadina, la scultura \u00e8 rimasta esposta, non senza contrasti, per alcuni anni, prima di essere rimossa.\nOrigine.\nNel 1966 il Servizio Opinioni della Rai avvi\u00f2 un'inchiesta volta ad accertare quante parole, tra quelle usate nei resoconti di attualit\u00e0 politica, fossero pienamente comprensibili dall'italiano medio. Furono raccolte interviste in varie regioni d'Italia: gli intervistati dovevano dare la definizione di termini come \"scrutinio\", \"leader\", ecc. Il gruppo che, fra quelli interrogati per l'inchiesta, dimostr\u00f2 il tasso di comprensione meno elevato era composto da casalinghe di Voghera (PV).\nUsi dell'espressione.\nAlberto Arbasino.\nIn un articolo sul \"Corriere della Sera\" lo scrittore Alberto Arbasino, nato a Voghera, rivendic\u00f2 la paternit\u00e0 dell'espressione. Arbasino l'avrebbe utilizzata negli anni sessanta in alcuni suoi articoli di critica letteraria su \"L'Espresso\", in cui si riferiva alle sue zie di Voghera come rappresentative di un solido buon senso lombardo, virt\u00f9 di cui erano privi, a parer suo, molti italiani.\nArbasino riprese la locuzione in alcuni suoi libri, dedicandole anche la poesia \"Il ritorno della casalinga\".\nBeniamino Placido.\nSecondo il glossario \"Parole per ricordare. Dizionario della memoria collettiva\", curato da Massimo Castoldi e Ugo Salvi, la coniazione dell'espressione sarebbe dovuta a Beniamino Placido, che ne fece uso e la rese famosa, a met\u00e0 degli anni '80, in una lettera al direttore pubblicata all'interno della rubrica \"A parer mio\" che teneva sulle pagine del quotidiano \"La Repubblica\". Nella lettera, rubricata sotto il titolo di \"Casalinga ama Vespa, non corrisposta\", la scrivente, lamentandosi della qualit\u00e0 della programmazione televisiva, si definiva \"Una casalinga di Voghera\", anzi \"La casalinga di Voghera\". La lettera esiste davvero (\u00e8 stata rinvenuta anni dopo, negli archivi del quotidiano, da un giovane giornalista di Voghera, Antonio Armano), anche se vi \u00e8 il sospetto che si tratti di un espediente giornalistico dello stesso Placido, che l'avrebbe creata ad arte e se la sarebbe poi spedita.\nNanni Moretti.\nLa casalinga di Treviso.\nA partire dagli anni ottanta, la casalinga \"arbasiniana\" si contamina con un altro modello: la \"casalinga di Treviso\", personaggio del film \"Sogni d'oro\", di Nanni Moretti.\nIl protagonista della pellicola \u00e8 un regista, tormentato da un critico che lo accusa di fare film troppo cerebrali ed elitari, fuori dalla portata di \"un pastore abruzzese\", \"un bracciante lucano\", \"una casalinga di Treviso\". Nel corso del film, questa critica diventa un'ossessione: verso il finale, in una sequenza onirica, un pastore, un bracciante e una casalinga mollano improvvisamente tutto e si ritrovano sullo stesso treno, incrociando il regista alla stazione. Successivamente, quando lo stesso regista ha un incontro col pubblico in un cinema e il critico muove la sua solita critica, i tre fanno la loro comparsa e si presentano al critico.\nNegli anni successivi, la figura della casalinga morettiana \u00e8 stata spesso adoperata come esempio (positivo o negativo a seconda dei punti di vista) di \"target\" cinematografico e soprattutto televisivo: agli autori sono richiesti programmi in grado di essere recepiti da un'utenza media con una cultura di base non particolarmente approfondita e una bassa soglia di attenzione. L'espressione \"casalinga di Voghera\" si \u00e8 prestata a questo nuovo uso: probabilmente \"Voghera\" ha avuto la meglio su \"Treviso\" perch\u00e9 pi\u00f9 provinciale (oltre che gi\u00e0 avallata nel lessico giornalistico da Arbasino, che per\u00f2 usava l'espressione in senso differente).\nIl contadino di Poggio Versezio.\nL'episodio del film di Moretti \u00e8 probabilmente ispirato a uno vecchio \"sketch\" televisivo in cui Raimondo Vianello, interpretando s\u00e9 stesso, riceve i consigli di un funzionario della RAI (interpretato da Giustino Durano) che gli suggerisce di tagliare dai suoi testi ogni riferimento alla politica e alla societ\u00e0, in quanto non sarebbero stati compresi da \"un contadino di Poggio Versezio\". Il funzionario diventa talmente insistente da convincere Vianello a recarsi nell'immaginaria cittadina di Poggio Versezio per consultare di persona quel fantomatico contadino le cui facolt\u00e0 cognitive erano ritenute cos\u00ec importanti per la programmazione della RAI.\n\"Melog\" di Gianluca Nicoletti.\nNel 2006-2007, durante la trasmissione radiofonica \"Melog\", su Radio24, Gianluca Nicoletti si \u00e8 pi\u00f9 volte occupato dell'origine del modo di dire \"casalinghe di Voghera\". In seguito a numerose telefonate di ascoltatori, abitanti della cittadina, \u00e8 stata ricostruita la storia di una via cittadina, che dagli anni cinquanta in poi, fino agli anni ottanta, sarebbe stata teatro di un particolare fenomeno di prostituzione domiciliare. Le casalinghe di Voghera, in questo contesto, sarebbero quindi nient'altro che delle prostitute che esercitavano mostrandosi sulla porta della propria casa, prospiciente la suddetta via. Il fenomeno, per la sua particolarit\u00e0 (che ricorda il quartiere a luci rosse di Amsterdam), avrebbe richiamato l'afflusso di un gran numero di persone anche da localit\u00e0 circostanti, fino poi a cessare, probabilmente, a causa di disposizioni pi\u00f9 rigide in materia di pubblica sicurezza.\nAttribuzioni.\nCarolina Invernizio.\nL'espressione \u00e8 stata usata anche in riferimento alla scrittrice Carolina Invernizio dai suoi detrattori.\nVirtuosa signora della buona borghesia piemontese nella vita quotidiana, Carolina Invernizio, con la sua prosa di facile lettura per un pubblico illetterato, raggiunse una notevole fama in tutta Europa come autrice di popolari romanzi d'appendice, firmandosi con il suo cognome da coniugata (\"Signora Quinterno\")."}
{"id": "240052", "revid": "767487", "url": "https://it.wikipedia.org/wiki?curid=240052", "title": "Florence Foster Jenkins", "text": "Biografia.\nNata a Wilkes-Barre in Pennsylvania da Charles Dorrance Foster e da Mary Jane Hoagland, Florence prese lezioni di musica da bambina, ed espresse il desiderio di andare all'estero a studiare musica. Suo padre si rifiut\u00f2 di pagarle gli studi, cos\u00ec lei fugg\u00ec a Filadelfia con Frank Thornton Jenkins, un dottore che divenne suo marito fino al 1902, quando divorziarono; in questa citt\u00e0 lavor\u00f2 come insegnante e pianista. Florence contrasse dal marito la sifilide, che alcuni anni dopo le provoc\u00f2 danni irreparabili alle articolazioni: per tale ragione dovette abbandonare la carriera di pianista. Alla morte del padre, nel 1909, eredit\u00f2 una ingente somma di denaro che le permise di intraprendere quella carriera di cantante che le era stata scoraggiata sia dai suoi genitori che dall'ex marito. Si inser\u00ec nella scena musicale di Filadelfia, fondando e sovvenzionando il \"Verdi Club\", prese lezioni di canto e inizi\u00f2 a esibirsi in qualche \"recital\" esordendo nel 1912.\nDalle registrazioni appare chiaro che la Jenkins aveva poco senso dell'intonazione e del ritmo, ed era a malapena in grado di sostenere una nota: \u00e8 possibile ascoltare i suoi accompagnatori fare aggiustamenti per compensare le sue variazioni di tempo e i suoi errori ritmici. Ciononostante divenne comunque famosa, in quanto il suo pubblico l'amava per il divertimento che forniva pi\u00f9 che per le sue doti canore. I critici spesso descrivevano il suo lavoro in modo ambiguo, il che potrebbe essere servito a stuzzicare la curiosit\u00e0 del pubblico. Nonostante la sua palese mancanza di abilit\u00e0, era fermamente convinta della sua grandezza paragonandosi a noti soprani quali Frieda Hempel e Luisa Tetrazzini, e liquidava le risa che spesso si levavano dal pubblico durante le sue esibizioni, come \"gelosia professionale\" delle rivali. Era comunque conscia delle critiche, a cui replicava: \"La gente pu\u00f2 anche dire che non so cantare, ma nessuno potr\u00e0 mai dire che non ho cantato\".\nLa musica che la Jenkins affrontava nei suoi \"recital\" era un misto di repertorio operistico classico di autori come Mozart, Verdi e Strauss, \"lieder\" (compresi pezzi di Brahms e i \"Clavelitos\" di Joaqu\u00edn Valverde, uno dei suoi bis preferiti) e canzoni composte da lei stessa o dal suo accompagnatore, Cosm\u00e9 McMoon. Indossava spesso costumi elaborati che si disegnava da sola, apparendo talvolta con ali e \"paillettes\" e, per i \"Clavelitos\", gettando fiori al pubblico mentre agitava un ventaglio e esibiva altri fiori tra i capelli.\nNonostante le richieste di un maggior numero di spettacoli, limit\u00f2 le sue rare \"performance\" a un ristretto numero di luoghi graditi, e al suo \"recital\" annuale nella sala da ballo del Ritz-Carlton di New York. La partecipazione ai suoi \"recital\" era sempre limitata alle sue leali compagne del club e a pochi altri ospiti selezionati \u2014 si occupava personalmente della distribuzione degli ambiti biglietti. All'et\u00e0 di 76 anni la Jenkins cedette infine alle richieste del pubblico e si esib\u00ec alla Carnegie Hall, il 25 ottobre 1944: il concerto era cos\u00ec atteso che i biglietti vennero esauriti con settimane di anticipo. Mor\u00ec un mese dopo questo evento, a causa di un attacco di cuore.\nAlcuni hanno sostenuto che tutta la pi\u00f9 che trentennale carriera della Jenkins fosse in realt\u00e0 un elaborato scherzo giocato al pubblico; ma ci\u00f2 sembra contraddire un'altra versione, secondo cui la sua morte di crepacuore dopo l'esibizione alla Carnegie Hall fosse il risultato della derisione da parte dei suoi critici. Comunque esistono poche prove a sostegno di entrambe le asserzioni. Tutto indica che Florence mor\u00ec con lo stesso felice e fiducioso senso di appagamento che pervase la sua intera vita artistica.\nRegistrazioni.\nAlcune registrazioni sono state pubblicate su due CD:\nImpatto culturale.\nTeatro.\nNel 2001 \u00e8 andata in scena all'Edinburgh Festival Fringe una commedia di Chris Ballance sulla Jenkins, e nel novembre 2005 ha debuttato a Broadway la commedia sulla sua vita, dal titolo \"Souvenir\", con Judy Kaye nel ruolo della Jenkins."}
{"id": "240055", "revid": "1683615", "url": "https://it.wikipedia.org/wiki?curid=240055", "title": "Miss Universo", "text": "Miss Universo \u00e8 un concorso di bellezza organizzato dalla Miss Universe Organization. Si tratta di uno dei pi\u00f9 prestigiosi concorsi al mondo, seguito ogni anno da circa 600 milioni di spettatori. Nato in California nel 1952, il concorso \u00e8 gestito dal gruppo WME/IMG, che lo ha rilevato dal magnate Donald Trump nel 2015.\nInsieme con i concorsi rivali Miss Mondo, Miss International, Miss Supranational e Miss Grand International, Miss Universo \u00e8 uno dei concorsi di bellezza maggiormente pubblicizzati al mondo. Tutti e quattro formano i \"Grand Slam beauty pageants\" \"(Concorso di bellezza del Grande Slam).\"\nL\u2019Italia non \u00e8 mai riuscita a raggiungere il primo posto, aggiudicandosi la seconda posizione nel 1960 e nel 1987.\nBreve storia e dettagli.\nIl concorso nasce nel 1952 assieme a quello di Miss USA, ideato dalla linea di costumi da bagno Catalina che aveva rescisso il contratto di sponsorizzazione con il concorso di Miss America l'anno precedente. L'evento trova subito un ottimo riscontro di partecipazione e pubblico tanto da diventare una vera e propria kermesse televisiva annuale a partire dal 1955. Nel 1960 la rete televisiva americana CBS compra i diritti di programmazione del concorso per poi cederli alla NBC solo nel 2003: Miss Universo \u00e8 nel frattempo diventato di gran lunga il concorso di bellezza pi\u00f9 prestigioso e famoso del mondo.\nIl formato del concorso ha subito piccole alterazioni negli anni. Le candidate trascorrono una media di 4 settimane nella localit\u00e0 ospite (di solito nel periodo estivo) partecipando a serate di gala, eventi e incontri con il pubblico. Le 15 semifinaliste vengono scelte durante una competizione preliminare, tenuta qualche giorno prima della serata finale. Questa competizione preliminare \u00e8 divisa in tre categorie: intervista con i giudici (discutono con ogni candidata per saggiarne cultura generale, progetti personali ed aspirazioni), sfilata in costume da bagno (spesso una delle linee sponsor) e sfilata in abito da sera (scelto e procurato dalla candidata a propria discrezione).\nLe due sfilate si svolgono consecutivamente nella stessa serata, uno o due giorni dopo il turno di interviste. Dal 2005 al 2014, 6 delle semifinaliste venivano scelte dall'organizzazione indipendentemente dai giudici. In anni passati il numero delle semifinaliste \u00e8 variato, ma non ci sono mai stati anni con meno di 10 semifinaliste o pi\u00f9 di 20. La notte della finale, le semifinaliste vengono annunciate durante la diretta televisiva e devono poi concorrere in costume da bagno o abito da sera (il formato sembra alternare negli anni). Le 10 concorrenti con il punteggio pi\u00f9 alto avanzano e dopo l'altro round di competizione, le 5 finaliste vengono selezionate. Il risultato finale viene determinato da un turno di domande e risposte tra i giudici e le concorrenti assieme all'impressione generale sulla performance e la bellezza della singola concorrente. I giudici della finale sono sempre diversi dai giudici delle preliminari.\nOltre al titolo di Miss Universo vengono assegnati tre altri titoli che seppur di minor importanza, sono comunque parte integrante della storia del concorso: il premio simpatia (Miss Congeniality) votato dalle concorrenti stesse ed il premio per il miglior costume nazionale selezionato da un'apposita giuria. Il premio fotogenia (Miss Photogenic) merita un approfondimento a parte: assegnato in passato dai fotografi impegnati nella copertura dell'evento, viene ora invece votato direttamente dal pubblico tramite Internet. Di conseguenza, dall'anno del cambiamento delle regole il premio \u00e8 andato quattro volte di seguito alla rappresentante di Porto Rico e tre volte a quella delle Filippine, paesi entrambi noti per il loro estremo attaccamento ai concorsi di bellezza.\nIl ruolo di Miss Universo dopo l'elezione \u00e8 legato soprattutto alla beneficenza. L'organizzazione del concorso supporta cause quali ad esempio la lotta contro l'AIDS e Miss Universo riesce ad accumulare milioni e milioni di dollari ogni anno da dedicarvi. Inoltre, la vincitrice viaggia per il mondo partecipando a diversi tipi di eventi (concorsi di bellezza, inaugurazioni, prime, visite ad ospedali o truppe all'estero e cos\u00ec via) a cui \u00e8 invitata o deve apparire per contratto. Assieme alla vittoria, Miss Universo si aggiudica una borsa di studio di due anni presso la New York Film Academy del valore di $100.000, uno stipendio per l'intera durata del titolo, un'ampia collezione di vestiti, costumi da bagno, abiti da sera, scarpe e prodotti di bellezza e moltissimi altri premi inclusa la permanenza gratuita in un appartamento di lusso nella Trump Tower a New York.\nOgni anno il concorso \u00e8 puntualmente uno degli eventi televisivi pi\u00f9 seguiti al mondo, con un'audience stimata tra i 600 e i 900 milioni di spettatori in circa 90 paesi. La manifestazione \u00e8 particolarmente famosa in Sud America, soprattutto in paesi quali la Colombia, il Brasile e soprattutto il Venezuela dove i concorsi di bellezza fanno parte della cultura nazionale e le rappresentanti nazionali vengono sottoposte ad una preparazione minuziosissima. In passato, vincitrici del concorso provenienti da questi paesi sono diventate vere e proprie eroine nazionali trovando fama e grandissimo riscontro di pubblico, fino ad ottenere addirittura esenzioni a vita dalle tasse. Il concorso, al contrario, \u00e8 poco seguito in Europa e le concorrenti europee hanno avuto storicamente meno successo, in particolare negli ultimi decenni. L'ultima europea a vincere il titolo \u00e8 stata la francese Iris Mittenaere nel 2016.\nGli Stati Uniti d'America sono il paese con i migliori risultati in assoluto: 8 delle candidate americane hanno vinto la corona (pi\u00f9 di ogni altro paese) e solo quattro dal 1952 non sono riuscite ad avanzare alle semifinali. Ci\u00f2 \u00e8 dovuto al fatto che il concorso di Miss USA incorona ogni anno bellezze di assoluto livello oltre al fatto che i formati di Miss USA e Miss Universo sono identici e la competizione nazionale prepara automaticamente la vincitrice per quella internazionale. Al contrario, la maggior parte dei concorsi di bellezza europei sono strutturati in maniera meno organica, senza competizioni preliminari, sfilate a punteggio o interviste.\nAlbo d'oro per nazione.\nLa seguente tabella presenta una classifica delle nazioni che hanno partecipato a Miss Universo per numero di vittorie ottenute dal 1952 al 2009. Da notare che dal 1990 al 2000 vennero rese note soltanto le prime tre classificate."}
{"id": "240057", "revid": "767487", "url": "https://it.wikipedia.org/wiki?curid=240057", "title": "Appunti per un film sull'India", "text": "Appunti per un film sull'India \u00e8 un film documentario italiano del 1968, diretto da Pier Paolo Pasolini.\nIl film venne realizzato da Pasolini per conto della rubrica Tv7 del telegiornale del primo canale della Rai. Fu girato a Bombay, a Nuova Delhi e negli stati di Uttar Pradesh e Rajasthan nel dicembre 1967 e presentato alla Mostra del Cinema di Venezia l'anno seguente insieme al film \"Teorema\".\nTrama.\nIn queste riprese Pasolini si concentra su vari aspetti dell'India, dal mito alla realt\u00e0. All'inizio del film ci sono immagini istituzionali interrotte da immagini perturbanti di corpi malformati, non descritte dalla voce narrante.\nIn un momento del film Pasolini si concentra su una fabula della tigre, un mito antico e domanda a molti indiani se loro se vedessero un tigrotto affamato si sacrificherebbero per lui come fece un maraj\u00e0 antichissimo, mostrando nel chiederlo un'apparente ingenuit\u00e0. Pasolini mette alla prova il mito per vedere fino a che punto ci pu\u00f2 essere la sopravvivenza di quest'ultimo. Vi \u00e8 una discrasia tra parole e gesti della borghesia: quando Pasolini chiede alla moglie del maraj\u00e0 se qualora suo marito morisse sacrificandosi per la tigre lei vorrebbe avere a che fare con gli \"intoccabili\" lei risponde affermativamente, ma il suo volto sembra esprimersi contrariamente alla sua risposta, almeno per lo spettatore europeo. Infatti, nel linguaggio del corpo indiano, si annuisce proprio dondolando la testa da destra a sinistra, in una maniera che ad un europeo sembrerebbe una negazione."}
{"id": "240058", "revid": "767487", "url": "https://it.wikipedia.org/wiki?curid=240058", "title": "Teorema (film)", "text": "Teorema \u00e8 un film del 1968, scritto e diretto da Pier Paolo Pasolini, prodotto da Franco Rossellini e Manolo Bolognini. Il film \u00e8 divenuto poi un omonimo romanzo che ricalca l'impronta visiva del film, ma \u00e8 arricchito da snodi e approfondimenti.\nTrama.\nUna ricca famiglia di un industriale milanese viene profondamente scossa dall'arrivo di un enigmatico ospite, un giovane venticinquenne silenzioso e affascinante. Il visitatore ottiene le grazie della moglie, ha rapporti erotici con la figlia, il figlio, la domestica e con lo stesso capofamiglia. Quando il misterioso viaggiatore ripartir\u00e0, tutto sar\u00e0 cambiato: la madre si concede sessualmente a vari giovanotti, la figlia diventa catatonica, il figlio abbandona la famiglia e si mette a dipingere, il capofamiglia lascia la fabbrica agli operai, si denuda nella stazione di Milano e si perde nel deserto, mentre la serva, una semplice contadina, levita nell'aria come una santa.\nAnalisi dell'opera.\nIl film, come molte delle altre opere di Pasolini, fece scandalo e il soggetto venne attaccato come osceno da una parte della Chiesa cattolica, mentre l'ala pi\u00f9 progressista lo esalt\u00f2 al punto da attribuirgli il premio dell'OCIC (Office Catholique International du Cin\u00e8ma). Il sacerdote canadese, Marc Gervais, gesuita, studioso cinematografico, scrittore e consulente cinematografico, presidente della giuria dell'OCIC ne fece un'ampia ed elogiativa analisi su \u00ab\"Le Nouvel Observateur\"\u00bb n\u00ba 215 del 23 dicembre 1968.\nIter giudiziario.\nIl 13 settembre 1968 la Procura della Repubblica di Roma sequestra il film \"per oscenit\u00e0 e per le diverse scene di amplessi carnali alcune delle quali particolarmente lascive e libidinose e per i rapporti omosessuali tra un ospite e un membro della famiglia che lo ospitava\". Il 14 ottobre la Procura della Repubblica di Genova mette al bando il film con un analogo provvedimento. Il processo contro Pasolini e il produttore Donato Leoni, trasferito per competenza territoriale a Venezia (dove si era svolta l'anteprima del film), si apre il 9 novembre 1968 con l'escussione del regista.\nIl Pubblico Ministero Luigi Weiss chiede la reclusione di sei mesi di entrambi gli imputati e la distruzione integrale dell'opera. Il 23 novembre 1968, dopo un'ora di camera di consiglio, il Tribunale di Venezia assolve Pasolini e Leoni dall'accusa di oscenit\u00e0, annullando il bando del film con la seguente sentenza: \nDiversi anni dopo, tuttavia, un altro film di Pasolini, il controverso \"Sal\u00f2 o le 120 giornate di Sodoma\", verr\u00e0 bandito per gli stessi motivi."}
{"id": "240059", "revid": "123010263", "url": "https://it.wikipedia.org/wiki?curid=240059", "title": "Patricia McPherson", "text": "Biografia.\nLa McPherson \u00e8 la figlia di un ufficiale di marina. Si \u00e8 laureata presso la San Diego State University con una laurea in pubblicit\u00e0.\n\u00c8 sposata con James Garrett.\nCarriera.\nDopo aver studiato pubblicit\u00e0 in Florida e in California, ha vissuto per diversi anni a Parigi dove divenne anche modella.\nHa intrapreso poi la carriera di attrice, raggiungendo la notoriet\u00e0 per la sua interpretazione del personaggio di Bonnie Barstow della serie televisiva degli anni ottanta \"Supercar\". \nLa McPherson ha fatto apparizioni come ospite in una variet\u00e0 di programmi televisivi tra cui Dynasty, Starman, La signora in giallo, MacGyver, Matlock e . \nHa smesso di fare l'attrice a partire dal 1991, dedicandosi a progetti di beneficenza e salvaguardia delle foreste."}
{"id": "240061", "revid": "8976", "url": "https://it.wikipedia.org/wiki?curid=240061", "title": "Joe di Maggio", "text": ""}
{"id": "240062", "revid": "1305772", "url": "https://it.wikipedia.org/wiki?curid=240062", "title": "Peter Parros", "text": "Biografia.\nHa preso parte ad alcune soap opera e ad alcuni film per la TV americana.\n\u00c8 per\u00f2 diventato famoso per aver interpretato il ruolo di RC3 - Reginald Cornelius III (detto \"RC3\") nella famosa serie televisiva \"Supercar\".\n\u00c8 stato anche una comparsa in un episodio di \"Star Trek\" e \"Star Trek - The Next Generation\".\nDal 1990 al 1991 ha preso parte al telefilm \"New Adam-12\", un remake della pi\u00f9 fortunata serie poliziesca anni '60 \"Adam-12\".\nVita privata.\n\u00c8 sposato dal 1985 con l'attrice Jerri Morgan; ha un figlio e una figlia."}
{"id": "240063", "revid": "228587", "url": "https://it.wikipedia.org/wiki?curid=240063", "title": "Hollywood (disambigua)", "text": "Hollywood \u00e8 un quartiere di Los Angeles, noto per essere il centro dell'industria cinematografica statunitense. Il termine pu\u00f2 riferirsi anche a:"}
{"id": "240065", "revid": "9733", "url": "https://it.wikipedia.org/wiki?curid=240065", "title": "Ottopermille", "text": ""}
{"id": "240067", "revid": "1528507", "url": "https://it.wikipedia.org/wiki?curid=240067", "title": "Gestore degli eventi", "text": "Un gestore degli eventi \u00e8 una parte di un programma creata per istruire il programma stesso sulle azioni che devono essere eseguite in risposta ad uno specifico evento, ad esempio il click sul tasto di un mouse, il trascinamento di una barra di scorrimento o la pressione di un pulsante. Le funzioni scritte dal programmatore per gestire gli eventi in modo personalizzato saranno eseguite a cura del dispatcher del sistema operativo, che si occupa anche di rilevare e gestire gli eventi innescati dall'interfaccia grafica.\nIl modo di funzionare di un gestore degli eventi dipende essenzialmente dal sistema operativo, dal linguaggio di programmazione e dalla struttura dell'interfaccia grafica. Il programmatore deve consultare la documentazione a corredo della piattaforma di sviluppo usata per applicare la sintassi pi\u00f9 appropriata per gestire gli eventi, e, soprattutto, sforzarsi di acquisire una profonda comprensione di come lavora il sistema operativo."}
{"id": "240087", "revid": "108751", "url": "https://it.wikipedia.org/wiki?curid=240087", "title": "Arizona Diamondbacks", "text": "Gli Arizona Diamondbacks (noti colloquialmente come D-backs) sono una squadra professionistica di baseball della Major League Baseball (MLB), con sede a Phoenix, Arizona.\nLa squadra partecipa dal 1998, anno della sua fondazione, alla West Division della National League, e disputa i propri incontri al Chase Field. Il 2001 ha visto il loro il trionfo nelle World Series, evento che ha reso i D-backs l'expansion team pi\u00f9 rapido (la quarta stagione dall'anno della fondazione) ad aggiudicarsi un titolo nazionale nella MLB.\nStoria.\nIl desiderio del baseball nel deserto.\nTra il 1940 e il 1990, Phoenix pass\u00f2 da 99\u00aa a 9\u00aa citt\u00e0 pi\u00f9 grande della nazione. Come tale, essa fu spesso indicata come una possibile sede per una nuova franchigia di MLB. Il baseball aveva gi\u00e0 una ricca tradizione in Arizona, dove si era tenuto anche uno \u201cSpring Training\u201d (precampionato primaverile) dal 1946. Con la grande immigrazione dagli Stati del Midwest e del Nord-est, cos\u00ec come dalla California, molte squadre (in particolare i Chicago Cubs e Los Angeles Dodgers) ebbero grande seguito in Arizona.\nIl primo serio tentativo di espansione per il team di Phoenix \u00e8 dovuto a Elyse Doherty e Martin Stone, il proprietario dei Phoenix Firebirds, squadra di Triplo A collegata ai San Francisco Giants. Verso la fine degli anni ottanta Stone propose a Bill Bidwill, proprietario dei St. Louis Cardinals della NFL, di condividere uno stadio coperto di 70.000 posti a Phoenix. Si dava per scontato che uno stadio coperto fosse un elemento essenziale per il futuro di una squadra di baseball in citt\u00e0. Phoenix \u00e8 di gran lunga la pi\u00f9 calda grande citt\u00e0 del Nord America, con una temperatura media nel corso della stagione regolare di baseball di 99,1\u00a0\u00b0F (37\u00a0\u00b0C).\nBidwill, che gi\u00e0 aveva in mente di lasciare St. Louis, decise invece di firmare un affitto a lungo termine con l'Arizona State University per utilizzare il Devil Stadium alla domenica come la casa di una franchigia di NFL. Dal momento che gli stadi concepiti solo per il baseball non erano considerati come fattibili nel corso di tale periodo, questa si era rivelata la decisione finale.\nNell'autunno del 1993, Jerry Colangelo, proprietario della maggioranza dei Phoenix Suns della NBA, annunci\u00f2 che avrebbe fatto parte della costruzione del gruppo \"Arizona Baseball, Inc.\", per la creazione di una squadra per la Major League Baseball. Questo garant\u00ec la creazione di una franchigia MLB. Colangelo organizz\u00f2 un concorso per decidere il nome della squadra, con un annuncio a piena pagina nella sezione sportiva del giornale \"Arizona Republic\" il 13 febbraio 1995. Il primo premio consisteva in due abbonamenti a vita per la squadra. La scelta vincitrice fu \"Diamondbacks,\" dal diamondback, un serpente a sonagli diffuso della regione conosciuto per via della grande quantit\u00e0 di veleno che emette ad ogni morso.\nL'offerta ricevette un forte sostegno da uno degli amici di Colangelo, il proprietario dei Chicago White Sox e dei Chicago Bulls, Jerry Reinsdorf, cos\u00ec come il fondatore dei Milwaukee Brewers, Bud Selig, fu un forte sostenitore dell'impresa. Furono fatti progetti per un nuovo stadio con tetto retraibile, il Bank One Ballpark, soprannominato il BOB, (rinominato nel 2005 Chase Field) da costruire in un'area industriale alla periferia sud-est di Phoenix, ad un isolato di distanza dalla America West Arena dei Suns (ora US Airways Center).\nIl 9 marzo 1995, al gruppo di Colangelo fu assegnata una franchigia per iniziare a giocare per la stagione 1998. Una quota di 130 milioni di dollari fu pagata alla Major League Baseball. Secondo il comunicato stampa originale dal gruppo di Colangelo (pubblicato sul sito web del team durante le prime stagioni), i colori scelti per la squadra erano turchese, rame, nero e viola. \"...Turchese \u00e8 stato scelto perch\u00e9 la pietra verde-blu \u00e8 tipica dell'Arizona, rame perch\u00e9 l'Arizona \u00e8 uno dei maggiori stati produttori di rame e viola perch\u00e9 \u00e8 il colore dei Phoenix Suns nella NBA\".\nNei primi tempi, i Diamondbacks furono gestiti essenzialmente come una filiale dei Suns; diversi dirigenti e manager dei Suns furono trasferiti ai Diamondbacks in ruoli analoghi.\nPreparazione per il lancio e scelta tra American League e National League.\nVi furono diverse discussioni (anche per alcuni anni dopo la nascita della franchigia) se i Diamondbacks dovessero essere inseriti nella American League West division. Colangelo si oppose fortemente, chiedendo che la nuova squadra giocasse nella National League West, giustificando la richiesta con la relativa vicinanza di Phoenix alle altre citt\u00e0 della division, oltre a favorevoli studi di marketing. Alla fine ottenne il consenso per giocare in tale division.\nUna squadra regionale.\nFin dall'inizio, Colangelo cerc\u00f2 di ampliare il bacino di tifosi dei Diamondbacks senza limitarsi a Phoenix e ai suoi sobborghi. Per questo motivo decise di chiamare la squadra \"Arizona Diamondbacks\" piuttosto che \"Phoenix Diamondbacks\", anche se ogni team della Major League Baseball ricerca tifosi anche fuori dalla sua immediata area metropolitana e la popolazione di Phoenix costituisce i due terzi della popolazione dello Stato. Tucson, la seconda citt\u00e0 pi\u00f9 grande dell'Arizona, situata a circa 90 minuti di auto a sud-est di Phoenix, venne scelta come sede per la preparazione primaverile dei Diamondbacks, anche perch\u00e9 sede della squadra delle minor league affiliata, i Tucson Sidewinders. Un gruppo di tifosi ottenne un viaggio pagato da Tucson al Bank One Ballpark, all'inizio della stagione. Tali Tour sono ancora in funzione oggi (sono detti anche \"Diamond Express\").\nDue anni prima dell'esordio, Colangelo aveva gi\u00e0 ingaggiato Buck Showalter, che era stato il Manager dell'anno della American League Manager nel 1994 con i New York Yankees.\n1998-2002: Iniziali successi e vittoria delle World Series.\nI Diamondbacks giocarono la prima partita di MLB contro i Colorado Rockies il 31 marzo 1998, al Bank One Ballpark davanti ad un pubblico di 50.179 persone. I biglietti entrarono in vendita il 10 gennaio e vennero venduti tutti nel giro di pochi minuti. I Rockies vinsero 9-2. Andy Benes era sul monte di lancio dei Diamondbacks, e Travis Lee fu il primo giocatore dei Diamondbacks a battere una valida, segnare un punto e battere un fuoricampo.\nNelle loro prime cinque stagioni di vita, i Diamondbacks vinsero tre titoli di division (1999, 2001 e 2002) e uno delle World Series nel 2001. Nel 1999, alla sua seconda stagione, Arizona vinse la 100\u00aa partita, conquistando contemporaneamente il titolo di division. In seguito, Colangelo licenzi\u00f2 Showalter, che nel 2000 condusse una stagione relativamente deludente, e lo sostitu\u00ec con Bob Brenly, ex catcher e allenatore dei Giants, che in quel momento lavorava come commentatore sul canale televisivo dei Diamondbacks.\nNel 2001, la squadra era guidata da due tra i migliori lanciatori della MLB: Randy Johnson e Curt Schilling. Nei playoff i Diamondbacks batterono i St. Louis Cardinals (3-2 nelle division series) e gli Atlanta Braves (4-1 nelle NLCS), qualificandosi per le World Series dove, sulla scia dell'attentato dell'11 settembre a New York, superarono i campioni in carica dei New York Yankees per 4 partite a 3, diventando la squadra pi\u00f9 rapida di sempre a conquistare le World Series.\nSi stima che oltre 300.000 persone abbiano partecipato alla parata per la vittoria il 7 novembre 2001 sfilando per le strade del centro di Phoenix fino al Bank One Ballpark. Quella fi la prima vittoria in uno sport professionistico per lo Stato dell'Arizona. In precedenza la squadra di basket dei Suns aveva raggiunto le finali NBA nel 1976 e 1993, uscendo sconfitta in entrambe le occasioni. La squadra conquist\u00f2 nuovamente il titolo di division nel 2002, perdendo nelle NLDS contro i St. Louis Cardinals.\n2003-2005: prime difficolt\u00e0 e fine dell'era Colangelo.\nNel 2003 i Diamondbacks conclusero con un record di 84-78, giungendo terzi nella NL West Division. Nel 2004 invece conclusero la stagione con un record di 51-111, il peggiore di tutta la MLB e anche uno dei 10 peggiori record negli ultimi 100 anni, nonostante Randy Johnson avesse giocato anche un perfect game, il 18 maggio 2004. Brenly fu licenziato durante la stagione e sostituito dal coach della terza base Al Pedrique.\nIn questo periodo Colangelo e gli altri partner erano coinvolti in una controversia sulla salute finanziaria dei Diamondbacks (in particolare per il ritardo nel pagamento di oltre 150 milioni di dollari a molti giocatori che sono stati membri chiave del team vincente del 2001). Colangelo fu costretto a dimettersi nella tarda estate del 2004, vendendo le sue quote ad un gruppo di investitori che erano gi\u00e0 stati coinvolti nella fondazione del team nel 1995. Del gruppo facevano parte Ken Kendrick, Dale Jensen, Mike Chipman e Jeffrey Royer. Jeff Moorad, un ex agente sportivo, ader\u00ec al sodalizio e fu nominato amministratore delegato della squadra. Ken Kendrick divent\u00f2 direttore generale.\nDalla stagione 2004 i Diamondbacks assunsero Wally Backman come team manager. Backman era gi\u00e0 stato in precedenza allenatore dei Lancaster JetHawks, una delle affliate militante in Singolo A. Backman fu licenziato quasi immediatamente dopo una serie di guai giuridici passati. Bob Melvin, ex manager dei Seattle Mariners e dei Diamondbacks divent\u00f2 il nuovo allenatore, dopo soli dieci giorni di permanenza in carica di Backman.\nDopo i problemi di Backman, i Diamondbacks spesero pesantemente al fine di ricostruire una squadra competitiva. Tra gli altri, furono ingaggiati il terza base Troy Glaus, il lanciatore Russ Ortiz, l'interbase Royce Clayton, il seconda base Craig Counsell. Randy Johnson fu ceduto ai New York Yankees in cambio di Javier Vazquez, Dioner Navarro, e Brad Halsey, mentre il catcher Dioner Navarro and\u00f2 ai Los Angeles Dodgers per Shawn Green. Shea Hillenbrand si trasfer\u00ec ai Toronto Blue Jays e Casey Fossum and\u00f2 ai Tampa Bay Devil Rays in cambio di Jos\u00e9 Cruz Jr.\nI Diamondbacks, guidati da Melvin, terminarono la stagione 2005 con un record di 77 vittorie e 85 sconfitte, con un miglioramento di 26 vittorie in pi\u00f9 rispetto al 2004, giungendo al secondo posto nella poco competitiva NL West, dietro i San Diego Padres. I Diamondback pagarono gli infortuni sul monte di lancio e la stagione mediocre di molti giocatori. Nel mese di ottobre 2005 i Diamondbacks ingaggiarono il trentacinquenne Josh Byrnes, assistente alla direzione generale dei Boston Red Sox, per sostituire l'uscente Joe Garagiola Jr. come direttore generale.\n2006-2007: ricostruzione.\nNel 2006, in una debole NL West , i Diamondbacks non raggiunsero le prestazioni del 2005, finendo quarti. La stagione vide anche due positive prestazioni individuali. Il seconda base Orlando Hudson vinse il Guanto d'oro per la seconda volta in carriera, diventano il sesto interno di sempre a vincere tale premio sia nella National League che nella American League (aveva ricevuto il premio anche nella stagione 2005 giocando nei Blue Jays, prima di essere ceduto ai Diamondbacks a fine campionato). Il lanciatore Brandon Webb vinse il Cy Young Award per la National League. Webb, uno specialista nel lancio della sinkerball, ottenne 15 voti su 32 dalla Baseball Writers Association of America. Webb aveva ottenuto un record di 16 vittorie e 8 sconfitte con una media PGL di 3,10 nella stagione 2006, partecipando cos\u00ec al suo primo All-Star Game.\nIn preparazione della stagione successiva, i Diamondbacks fecero molte trattative importanti durante l'offseason. Con i Brewers ci fu uno scambio in cui furono ceduti Johnny Estrada, Greg Aquino e Claudio Vargas in cambio Doug Davis, Dana Eveland e Dave Krynzel. Fu trovato l'accordo per far tornare Randy Johnson ai Diamondbacks con un contratto di due anni, cedendo in cambio agli Yankees Luis Vizcaino, Ross Ohlendorf, Alberto Gonzalez e Steven Jackson. Gli Yankees avrebbero anche pagato 2 dei 26 milioni di dollari dell'ingaggio di Johnson. Infine dai Florida Marlins arriv\u00f2 il lanciatore Yusmeiro Petit in cambio di Jorge Julio e conguaglio in denaro.\n2007: Un nuovo look e un ritorno ai playoff.\nI Diamondbacks annunciarono all'inizio del settembre 2006, che le loro uniformi sarebbero state completamente rinnovata per la stagione 2007. La maggior parte dei tifosi reag\u00ec negativamente ai nuovi colori, che vedevano l'abbandono degli storici colori viola, rame e turchese, per essere sostituiti da un colore rossastro, conosciuto come \"Rosso Sedona\" simile a quello dei Phoenix Coyotes e degli Arizona Cardinals. La presentazione ufficiale delle divise avvenne l'8 novembre nella vicina Scottsdale ad un evento di beneficenza. Il design del distintivo \"A\" rimase pressoch\u00e9 invariato tranne che per i colori. Il logo, un serpente stilizzato che riproduceva una \"D\", gi\u00e0 usato fin dalle prime partite sulle divise da trasferta, fu leggermente ridisegnato e venne introdotta una nuova mostrina sulla spalla. Le scritte sulle maglie furono completamente ridisegnate. Il \"Rosso Sedona\" divenne cos\u00ec il colore dominante del Chase Field e di tutti i prodotti di merchandise della squadra.\nTra i movimenti di mercato, Luis Gonzalez, esterno sinistro molto amato dai tifosi, lasci\u00f2 i Diamondbacks e firm\u00f2 un contratto da 7 milioni di dollari con i Los Angeles Dodgers, Craig Counsell, firm\u00f2 un contratto di due anni con la squadra della sua citt\u00e0 natale, i Milwaukee Brewers, il lanciatore Miguel Batista and\u00f2 ai Seattle Mariners e Jay Bell, a lungo ai Diamondbacks come giocatore ed allenatore, si ritir\u00f2 per trascorrere pi\u00f9 tempo con la famiglia, restando per\u00f2 come consulente di Bob Melvin.\nNella regular season del 2007, i Diamondbacks ottennero un buon numero di vittorie con un team di giovani tra cui Brandon Webb, Conor Jackson, Stephen Drew, Carlos Quentin, Chad Tracy, Chris Young, Miguel Montero, Mark Reynolds (chiamato dal Doppio-A nel mese di maggio) e Justin Upton (chiamato dal Doppio-A nel mese di agosto), e guadagnarono il soprannome di \"I Babybacks\". Conclusero con il miglior record della NL con 90 vittorie e 72 sconfitte. Il 28 settembre, i Diamondbacks Colorado superarono i Rockies garantendosi una posizione nei playoff. Dopo la sconfitta dei Padres per mano dei Milwaukee Brewers, Arizona si assicur\u00f2 anche il primo posto nella NL West e il vantaggio del fattore campo nei playoff.\nDopo aver vinto le prime due partite in casa contro i Cubs, I D-backs conquistarono le National League Division Series a Wrigley Field, e si guadagnarono un posto nelle National League Championship Series, dove avrebbero affrontato i Colorado Rockies, perdendo per 4-0.\nA fine anno, i Diamondbacks scambiarono Carlos Quentin coi Chicago White Sox per il prima base Chris Carter e cedettero il lanciatore Dan Haren agli Oakland Athletics in cambio di sei giocatori: i mancini Brett Anderson, Dana Eveland e Greg Smith, l'interno Chris Carter e gli esterni Aaron Cunningham e Carlos Gonzalez. Inoltre fu ceduto il lanciatore Jos\u00e9 Valverde agli Houston Astros per i destri Chad Qualls, Juan Guti\u00e9rrez e l'interno/esterno Chris Burke. Haren aveva segnato un record di 15-9 con una media ERA di 3,07 ad Oakland nel 2007. Questa mossa voleva rendere i D-backs competitivi per la NL West nel 2008. I veterani Tony Clark e Livan Hernandez, lasciarono la squadra per andare, rispettivamente, ai Padres e ai Twins.\n2008-2011.\nNel 2008, dopo aver vinto la partita di apertura della stagione, il 31 marzo in casa dei Cincinnati Reds, i Diamondbacks si trovarono ad avere il miglior record nella Major League Baseball, 20-8, all'inizio di maggio. Nello stesso tempo, erano anche in testa alla division con 6,5 partite di vantaggio. Dopo la sconfitta nella prima serie di maggio contro i New York Mets, la prima persa dopo l'apertura della serie contro i Reds, i Diamondbacks continuarono a condurre la NL West fino alla pausa per l'All-Star Game, nonostante un bilancio di 47-48. La stagione termin\u00f2 con un record di 82-80, (secondi nella division dietro ai Dodgers).\nNel 2009 la stagione termin\u00f2 con un record di 70-92 mentre nel 2010 con 65 vittorie e 97 sconfitte. La stagione 2011 si rivela migliore, terminando con un saldo di 94-68, qualificandosi per i playoff, dove vennero sconfitti dai Milwaukee Brewers per 3-2."}
{"id": "240089", "revid": "125320273", "url": "https://it.wikipedia.org/wiki?curid=240089", "title": "Atlanta Braves", "text": "Gli Atlanta Braves sono una delle squadre professionistiche di baseball della Major League Baseball (MLB). La franchigia ha sede ad Atlanta, Georgia. \u00c8 membro della East division della National League (NL) e disputa le sue gare interne al Truist Park dal 2017.\nStoria.\nIl nome \"Braves\", utilizzato per la prima volta nel 1912, deriva da un termine che si riferisce a un guerriero dei nativi americani. Sono soprannominati anche \"the \"Bravos\"\" e spesso ci si riferisce a loro come \"America's Team\" in riferimento al fatto che le partite della squadra sono state trasmesse in televisione su scala nazionale da TBS dagli anni settanta al 2007, dando alla squadra uno zoccolo duro di tifosi in tutti gli Stati Uniti.\nDal 1991 al 2005 i Braves sono stati una delle franchigie pi\u00f9 vincenti del baseball, vincendo 14 titoli di division consecutivi in quel periodo, un fatto mai avvenuto prima (tranne nella stagione accorciata per sciopero del 1994 in cui non vi furono classifiche di division ufficiali). I Braves vinsero la NL West nel periodo 1991-93 e la NL East dal 1995 al 2005, dopo di che fecero ritorno ai playoff come wild card nel 2010. I Braves hanno raggiunto le World Series per cinque volte negli anni novanta, vincendo il titolo nel 1995. Dal loro debutto nella National League nel 1876, la squadra ha conquistato 16 titoli di division, 17 titoli della National League e 3 World Series, nel 1914 come Boston Braves, nel 1957 come Milwaukee Braves e nel 1995 ad Atlanta. I Braves sono l'unico club della Major League Baseball ad avere vinto le World Series in tre differenti citt\u00e0.\nLa franchigia \u00e8 uno dei due rimanenti membri fondatori della National League (gli altri sono i Chicago Cubs) ed \u00e8 stata fondata a Boston, Massachusetts, nel 1871 come Boston Red Stockings (da non confondere con Boston Red Sox della American League). Sono considerati \"la pi\u00f9 vecchia franchigia sportiva professionistica senza interruzioni del Nord America.\" Vi \u00e8 una discussione su quale sia in realt\u00e0 la pi\u00f9 antica poich\u00e9, anche se i Cubs sono una stagione \"pi\u00f9 vecchi\" (nacquero come Chicago White Stockings nel 1870), gli White Stockings non ebbe una squadra per due stagioni a causa del Grande incendio di Chicago; per tale motivo, i Braves hanno giocato pi\u00f9 stagioni consecutivamente.\nDopo vari cambiamenti del nome, la squadra alla fine inizi\u00f2 ad operare come Boston Braves, cosa che dur\u00f2 fino alla met\u00e0 del ventesimo secondo. Nel 1953, la squadra fu trasferita a Milwaukee, Wisconsin, divenendo Milwaukee Braves, prima dell'ultimo trasferimento ad Atlanta nel 1966. Durante la permanenza ad Atlanta, Hank Aaron super\u00f2 il record di fuoricampo in carriera di Babe Ruth nel 1974.\nTitoli delle World Series.\nNelle loro 138 stagioni, i Braves hanno vinto quattro volte il titolo della World Series."}
{"id": "240091", "revid": "124830727", "url": "https://it.wikipedia.org/wiki?curid=240091", "title": "Chicago Cubs", "text": "I Chicago Cubs sono una franchigia di baseball appartenente alla Major League Baseball (MLB), con sede nella citt\u00e0 di Chicago (Illinois). Sono membri della Central division della National League. Sono una delle due squadre delle major league con sede a Chicago; gli altri sono i Chicago White Sox, membri della Central division della American League (AL). Il club \u00e8 posseduto da Thomas S. Ricketts, figlio del fondatore di TD Ameritrade, Joe Ricketts.\nLa squadra disput\u00f2 le sue prime partite nel 1870 nella National Association of Base Ball Players col nome di Chicago White Stockings, vincendo il campionato. Si unirono alla professionistica National Association of Professional Base Ball Players nel 1871, ma sospesero le operazioni nelle due stagioni successive a causa del Grande incendio di Chicago. Ripresero nel 1874, unendosi alla National League nel 1876 come membro fondatore, diventando in seguito noti come Chicago Cubs per la stagione 1903. I Cubs sono la pi\u00f9 antica squadra professionistica del Nord America e quella rimasta pi\u00f9 a lungo nella stessa citt\u00e0 per tutta la sua storia. Sono uno dei due rimanenti membri fondatori della National League (assieme agli Atlanta Braves, che iniziarono a giocare nella MLB nel 1871 come Boston Red Stockings).\nNel 1906, la squadra fece registrare un record della Major League Baseball con 116 vittorie (pareggiato dai Seattle Mariners nel 2001) con una percentuale di vittorie del 76,3, ancora un primato imbattuto. Disputarono le loro prime World Series quello stesso anno, perdendo contro i loro rivali cittadini, i White Sox, per quattro gare a due. I Cubs vinsero due World Series consecutive nel 1907 e nel 1908, diventando la prima squadra a qualificarvisi per tre anni consecutivi e a vincere per due volte di seguito; tuttavia da allora la squadra non ha vinto pi\u00f9 il titolo per oltre un secolo. A causa di questa dubbia distinzione, ci si riferisce spesso a loro come \"Lovable Losers\" (\"adorabili perdenti\"). Sono anche noti come \"The North Siders\" poich\u00e9 il Wrigley Field, il loro stadio dal 1916, \u00e8 localizzato nel lato nord di Chicago. La principale rivalit\u00e0 della squadra \u00e8 quella contro i St. Louis Cardinals.\nNella stagione 2016 i Cubs sono tornati a vincere le World Series dopo 108 anni, interrompendo cos\u00ec la pi\u00f9 lunga striscia di insuccessi nella storia dello sport.\nStadio.\nDal 1916 la casa dei Cubs \u00e8 il Wrigley Field, stadio costruito nel 1914 che conserva molte caratteristiche peculiari dei tradizionali stadi da baseball. Ad esempio, la linea esterna del campo di gioco \u00e8 delimitata da un insolito muro ricoperto di edera. I riflettori per illuminare il campo sono stati installati soltanto nel 1988, dal momento che tradizionalmente le partite dei Cubs sono sempre state giocate alle 14.20. Tale tradizione \u00e8 dovuta alla decisione da parte della squadra di giocare in orario pomeridiano per evitare di disturbare il vicinato giocando la sera tardi. Tuttora, esiste un accordo con le autorit\u00e0 cittadine perch\u00e9 i Cubs non giochino pi\u00f9 di un terzo delle partite casalinghe in orario serale.\nMascotte.\nLa mascotte ufficiale della squadra dei Cubs \u00e8 un giovane cucciolo di orso, di nome Clark, descritto dal comunicato stampa della squadra come un cucciolo giovane e cordiale. Clark ha fatto il suo debutto il 13 gennaio 2014, lo stesso giorno del comunicato stampa che annuncia la sua nascita come prima mascotte fisica ufficiale del club. I Cubs non avevano mascotte ufficiale prima di Clark, anche se un uomo vestito da 'orso polare', chiamato \"The Bear-man\" (o Beeman), era popolare tra i tifosi, dai primi anni 1990, perch\u00e9 posava, fuori dallo stadio, per le foto con i fan. \nGiocatori importanti.\nMembri della Baseball Hall of Fame.\nMembri dei Chicago Cubs introdotti nella National Baseball Hall of Fame."}
{"id": "240092", "revid": "56620", "url": "https://it.wikipedia.org/wiki?curid=240092", "title": "Maestro delle Tavole Barberini", "text": ""}
{"id": "240094", "revid": "108751", "url": "https://it.wikipedia.org/wiki?curid=240094", "title": "Colorado Rockies", "text": "I Colorado Rockies, con sede in Denver, sono una delle franchigie professionistiche della Major League Baseball (MLB). Sono membri della West Division della National League e disputano le loro gare interne al Coors Field. Il loro manager \u00e8 Walt Weiss. I Rockies hanno conquistato una volta la National League, nel 2007, grazie a una rimonta in cui vinsero 21 delle ultime 22 partite di campionato, raggiungendo le World Series, dove furono battuti dai campioni della American League (AL), i Boston Red Sox, in quattro gare. Attualmente, secondo la rivista \"Forbes\", il loro valore \u00e8 di circa 1,2 miliardi di dollari, ventiduesimi tra le franchigie della MLB\nStoria.\nDenver era stata a lungo sede dei Denver Bears/Zephyrs nelle Minor league baseball e molti desideravano una squadra della Major League. Dopo lo scandalo doping noto come \"Pittsburgh drug trials\", fu fatto un tentativo, senza successo, di trasferire l\u00ec i Pittsburgh Pirates. Tuttavia, nel 1991, come parte del piano di espansione di due squadre della MLB (gli altri furono i Florida (ora Miami) Marlins), un gruppo di Denver guidato da John Antonucci e Michael I. Monus ottenne la franchigia, cui fu dato il nome \"Rockies\" a causa della prossimit\u00e0 di Denver con le Montagne Rocciose, cosa che si \u00e8 riflettuta anche nel loro logo. Monus e Antonucci furono costretti ad uscire dalla societ\u00e0 nel 1992 dopo uno scandalo che coinvolse il primo. Il magnate dei trasporti Jerry McMorris subentr\u00f2 al loro posto salvando la franchigia, permettendole di iniziare a giocare nel 1993. I Rockies condivisero il Mile High Stadium (che era stato costruito originariamente per gli Zephyrs) con i Denver Broncos della National Football League nelle prime due stagioni, mentre il Coors Field era in fase di costruzione. Fu completato per la stagione 1995.\nNel 1993, iniziarono a giocare nella Western division della National League e da allora hanno raggiunto per quattro volte i playoff, sempre come wild card. Per due volte (1995 e 2009) furono eliminati nel primo turno. Nel 2007, i Rockies raggiunsero le World Series, perdendo per quattro gare a zero contro i Boston Red Sox.\nNumeri ritirati.\nI Rockies hanno ritirato due numeri: il 17 di Todd Helton e il 42, il numero di Jackie Robinson, ritirato da tutte le squadre della Major League Baseball nel 1997. Anche se non ritirato, il numero 33 di Larry Walker non \u00e8 stato pi\u00f9 usato da quando il giocatore \u00e8 stato ceduto nel 2004 dopo 10 anni con i Rockies."}
{"id": "240096", "revid": "108751", "url": "https://it.wikipedia.org/wiki?curid=240096", "title": "Cincinnati Reds", "text": "I Cincinnati Reds sono una squadra appartenente alla Major League Baseball (MLB) con sede a Cincinnati, nell'Ohio. Sono membri della Central division della National League. I Reds furono uno dei membri fondatori della American Association (AA) nel 1882 e si unirono alla National League nel 1890.\nI Reds giocarono nella National League West dal 1969 al 1993 prima di spostarsi nell'appena creata Central Division nel 1994. Hanno vinto per cinque volte le World Series, nove la volte la NL, una volta la AA e dieci titoli di division. Disputano le loro gare interne al Great American Ball Park, inaugurato nel 2003 al posto del Riverfront Stadium.\nStoria.\nGli originari \"Cincinnati Red Stockings\".\nI Cincinnati Red Stockings furono fondati nel 1866 e nel 1869 divennero la prima squadra di baseball professionistica. I Red Stockings vinsero 130 incontri tra il 1869 e il 1870, prima di essere sconfitti dai Brooklyn Atlantics. Le stelle della squadra erano i fratelli Harry e George Wright, Fred Waterman e Asa Brainard.\nQuesta squadra, tuttavia, si dissolse nel 1870. Una nuova squadra, chiamata ancora Cincinnati Red Stockings divenne membro della National League nel 1876. Nel 1880, per\u00f2, la squadra fu espulsa dalla lega perch\u00e9 per aver violato il divieto di vendita di birra ai tifosi durante le partite e per aver continuato ad affittare lo stadio, il Bank Street Grounds, la domenica.\nLa costituzione della American Association.\nDopo l'espulsione dalla National League, venne creata una terza squadra con lo stesso nome. Questa divenne una delle squadre fondatrici della American Association, una lega rivale alla National League, che inizi\u00f2 a giocare nel 1882. I Red Stockings giocarono per nove stagioni nella American Association, vincendo il titolo nel 1882. Il club di quell'anno detiene ancora oggi la maggior percentuale di partite vinte da una squadra di Cincinnati (68,8%). Nel novembre del 1889 i Cincinnati Red Stockings e i Brooklyn Dodgers lasciarono la American Association ed entrarono nella National League. In questa operazione, la squadra di Cincinnati perse la dicitura \"\"Stockings\", mantenendo il nome di Cincinnati Reds. Un fattore che influ\u00ec su questo passaggio fu il progressivo indebolimento della American Association.\nI Cincinnati Reds.\nDurante l'ultimo decennio del XIX secolo, tra i Reds militavano giovani promesse e veterani del baseball. In questo periodo il miglior risultato fu un terzo posto (nel 1897). Al passaggio del secolo i Reds acquistarono stelle del calibro di Sam Crawford e Cy Seymour. Nel 1911 Bob Bescher riusc\u00ec a rubare 81 basi, tuttora un record di franchigia. Anche i primi anni del 1900 non furono fortunati per il club.\nVerso la fine degli anni dieci, i migliori giocatori dei Reds erano Edd Roush e Heinie Groh. Nel 1919, i Reds vinsero il pennant davanti ai New York Giants di John McGraw e successivamente vinsero le World Series 1919 contro i Chicago White Sox, le prime della loro storia. La vittoria fu per\u00f2 macchiata dallo Scandalo dei Black Sox e nelle stagioni successive (fino agli inizi degli anni trenta) i Reds non ebbero risultati di rilievo. Nel 1931 la squadra dichiar\u00f2 la bancarotta a causa della grande depressione.\nLa rinascita.\nNel 1933 Powel Crosley Jr., magnate dell'elettronica, acquist\u00f2 la squadra salvandola dalla bancarotta. Assunse Larry MacPhail come general manager e allo stesso tempo port\u00f2 nella citt\u00e0 di Cincinnati diverse imprese, diventando un eroe cittadino. Nel 1935 il campo di gioco dei Reds, il Crosley Field, divenne il primo campo ad ospitare una partita in notturna. Si tratt\u00f2 di un periodo positivo per i Cincinnati Reds sia dal punto di vista economico sia dal punto di vista sportivo: nella squadra militavano giocatori come Johnny Vander Meer, Paul Derringer e Ernie Lombardi. Nel 1940 la squadra torn\u00f2 a vincere il pennant della National League e nel 1940 conquist\u00f2 per la seconda volta le World Series battendo i Detroit Tigers.\nNel dopoguerra.\nDopo la seconda guerra mondiale i Reds ebbero meno fortuna nel diamante di gioco. Nel 1944 esord\u00ec in squadra a 15 anni Joe Nuxhall, il pi\u00f9 giovane giocatore che abbia mai giocato nella Major League.\nA partire dagli inizi degli anni sessanta, all'interno della squadra inizi\u00f2 a crescere una generazione di nuovi campioni, tra cui Pete Rose, Jim Maloney e Gary Nolan. Nel 1961 i Reds conquistarono il titolo di campioni della National League battendo i Los Angeles Dodgers e i San Francisco Giantse furono sconfitti nelle World Series 1961 dai New York Yankees. Negli anni successivi non riuscirono mai a conquistare il titolo, pur con giocatori di livello in squadra. Nel 1962 ottennero 98 vittorie, ma arrivarono solo al terzo posto della National League. Nel 1964 persero il titolo per una sola partita. Nello stesso anno il manager Fred Hutchinson, mor\u00ec di cancro poco dopo la fine della stagione.\nNel 1970 il vecchio Crosley Field fu sostituito dal Riverfront Stadium, situato nei pressi del fiume Ohio. L'ultima partita al Crosley Field si disput\u00f2 24 giugno 1970 e fu una vittoria 5-4 contro i San Francisco Giants. I Reds salutarono cos\u00ec con una vittoria lo stadio che li aveva accolti per quasi 60 anni in pi\u00f9 di 4.500 partite.\nI Cincinnati Redlegs.\nNegli anni 1950, in pieno maccartismo, la squadra di Cincinnati, per paura che il nome tradizionale della squadra fosse ricondotto al comunismo, cambi\u00f2 il nome ufficiale da \"Reds\" a \"Redlegs\"\". Tra il 1956 e il 1960 il logo del club fu modificato per non avere il termine \"Reds\". Il termine ricomparse nel 1961 e l'uniforme originale torn\u00f2 nel 1967.\nAlla fine degli anni '60 la societ\u00e0 impose delle regole ferree su barba, capelli e baffi dei giocatori (una regola simile, con l'eccezione dei baffi, fu nello stesso periodo imposta nei New York Yankees). Il look pulito dei giocatori doveva rappresentare la squadra come difesa dei valori tradizionali in un periodo di forti contestazioni.\nAll'inizio degli anni 1980 questa regola non fu rispettata, quando, alla disperata ricerca di un battitore, i Reds ingaggiarono Rollie Fingers, il quale si rifiut\u00f2 di tagliare i baffi. La regola fu ufficialmente eliminata soltanto nel 1999.\nNella squadra esistevano regole ferree anche relativamente al vestiario dei giocatori. Solitamente, infatti, le squadre provvedevano a buona parte dell'equipaggiamento necessario a giocare, ma non a guanti e alle scarpe e i giocatori, utilizzavano scarpe provenienti da sponsor mettendo in mostra il marchio. Nei Reds era in vigore una regola che imponeva ai giocatori di indossare solo scarpe completamente nere, senza alcun marchio in vista.\nAnni '70: \"The Big Red Machine\".\nDopo la stagione del 1971 (l'unica stagione degli anni '70 durante la quale i Reds ebbero un record negativo) i Reds scambiarono i veterani Jimmy Stewert, May, e Tommy Helms per Joe Morgan, C\u00e9sar Ger\u00f3nimo, Jack Billingham, Ed Armbrister e Denis Menke. Nel frattempo, Dave Concepci\u00f3n pass\u00f2 al ruolo di ricevitore. Il 1971 fu anche l'anno dell'acquisto di George Foster, dai San Francisco Giants, in cambio del ricevitore Frank Duffy.\nCon una squadra allenata dal futuro membro della Hall of Fame Sparky Anderson e ricca di All-Star come Pete Rose, Johnny Bench, Tony P\u00e9rez e Ken Griffey Sr. i Reds si qualificarono quattro volte per le World Series negli anni settanta, vincendo nelle ultime due occasioni. Vinsero il loro terzo titolo nelle World Series 1975 per 4-2 contro i Boston Red Sox, con Pete Rose che fu premiato come miglior giocatore della serie. L'anno seguente bissarono il successo, questa volta a danni dei New York Yankees nelle World Series 1976. Johnny Bench fu premiato come MVP delle finali, mentre nelle due annate in cui vinsero il titolo, Joe Morgan divenne il primo seconda base della storia a vincere due titoli di MVP della National League consecutivi. Il 1976 segn\u00f2 anche l'inizio della fine della \"Big Red Machine\" di Cincinnati che aveva dominato la National League negli ultimi anni. Negli anni seguenti, tutti i giocatori simbolo del club furono scambiati sul mercato.\nWorld Series 1990 e gli anni successivi.\nNel 1990 ci fu il quinto e al 2017 ultimo titolo dei Reds che vide la squadra di Cincinnati sconfiggere in quattro gare i rivali californiani degli Oakland Athletics. Il miglior giocatore delle finali fu Jos\u00e9 Rijo, mentre fra i giocatori pi\u00f9 noti di quell'anno ci furono Barry Larkin e Chris Sabo. Dopo il titolo del 1990, per i Reds si chiuse un'epoca. Tornarono a vincere il titolo di division nel 1995 grazie alla stagione da MVP di Larkin. Nel 1999 invece ebbero quello che fu l'ultimo anno con un record positivo fino al 2010.\nAnnate recenti.\nIl primo decennio del nuovo millennio fu caratterizzato dalla presenza di stelle locali come Ken Griffey Jr., Larkin e l'interbase Sean Casey ma senza risultati apprezzabili sul campo. Nel 2003 i Red si trasferirono al nuovo Great American Ball Park.\nDopo avere terminato le stagioni 2008 e 2009 ancora con record negativi, nel 2010 la squadra torn\u00f2 a vincere la propria division con un bilancio di 91-71, con Joey Votto che fu premiato come MVP della National League.\nA fine stagione 2011 fu ceduto il lanciatore Edinson V\u00f3lquez e la futura promessa Yonder Alonso ai San Diego Padres in cambio di Mat Latos. Successivamente sempre dai Padres giunse l'esperto Ryan Ludwick mentre nel mercato di fine stagione 2012 fu ceduto Drew Stubbs ai Cleveland Indians in cambio di Shin-Soo Choo. Fra i ritiri pi\u00f9 illustri ci fu quello di Scott Rolen."}
{"id": "240098", "revid": "1543377", "url": "https://it.wikipedia.org/wiki?curid=240098", "title": "Houston Astros", "text": "Gli Houston Astros sono una franchigia di baseball professionistico con sede nella citt\u00e0 di Houston (Texas), militante nella Major League Baseball (MLB) dal 1962. Sono membri della \"West Division\" dell'American League e giocano le proprie partite casalinghe al Minute Maid Park di Houston, impianto da 41 168 posti a sedere.\nLa squadra, fondata nel 1962 con il nome di Houston Colt 45s, inizi\u00f2 a giocare nella Major League Baseball (MLB) fin dalla sua nascita. La denominazione di Houston Astros, adottata a partire dal 1964, si riferisce al ruolo centrale che la citt\u00e0 di Houston ricopre all'interno dei programmi spaziali americani. \nGli Astros hanno partecipato alle World Series per la prima volta nel 2005, perdendo per 0-4 contro i Chicago White Sox. Nel 2017, alla loro seconda apparizione, hanno vinto il titolo battendo per 4-3 i Los Angeles Dodgers, mentre nel 2019 sono stati sconfitti per 3-4 dai Washington Nationals.\nStoria.\nLa creazione.\nIl 17 ottobre del 1960 la Major League Baseball assegn\u00f2 alla citt\u00e0 di Houston una nuova franchigia che avrebbero dovuto militare National League. La nuova squadra prese il nome di Colt .45s e avrebbe giocato le partite casalinghe al Colt Stadium. La prima partita ufficiale avvenne il 10 aprile del 1962. Il 1\u00ba dicembre 1964 la franchigia annunci\u00f2 che avrebbe mutato il proprio nome in \"Astros.\"\nI primi anni e il passaggio ad Astros (1965-1990).\nNel 1965, gli Astros passarono a giocare nello stadio Astrodome, che li ospit\u00f2 per le partite casalinghe fino al 1999, e adottando la divisa tricolore usata fino al 1992. Sul campo la squadra continu\u00f2 a non ottenere risultati di rilievo ma l'affluenza del pubblico rimase alta perch\u00e9 i tifosi vi si recavano per vedere l'Astrodome. Nel 1967 arriv\u00f2 in squadra il prima base Eddie Mathews, che batt\u00e9 il suo fuoricampo numero 500 durante la sua permanenza a Houston. La stagione 1969, terminata con un record di 81-81, fu la prima senza un bilancio negativo per la squadra. La prima con un record positivo fu nel 1972, accorciata per sciopero, terminata sull'84-69.\nUno dei grandi problemi degli Astros nella seconda met\u00e0 degli anni settanta era la loro incapacit\u00e0 di essere competitivi nel mercato dei free agent. Ford Motor Credit Company controllava la squadra e, con la volont\u00e0 di organizzare una cessione, rifiutava di spendere somme elevate per i giocatori migliori. La svolta avvenne nel 1979 quando si un\u00ec al club il lanciatore futuro membro della Hall of Fame Nolan Ryan che divenne subito il simbolo della squadra, portandola ai playoff nel 1981 e nel 1986. Nel 1987 Ryan realizz\u00f2 la sua miglior prestazione eliminando 270 battitori e nel 1989 fu ceduto ai cugini dei Texas Rangers, all'interno di un progetto di rinnovamento della squadra che comport\u00f2 anche a svincolare di Jos\u00e9 Cruz.\nNel 1988 debutt\u00f2 un'altra colonna della squadra texana, il futuro Hall of Famer, Craig Biggio, che avrebbe disputato tutta la carriera con gli Astros e al termine, nel 2007, fu onorato con il ritiro della propria maglia numero 7. Altre novit\u00e0 che avvennero fra la fine degli anni ottanta e gli anni novanta furono gli innesti dei giovani debuttanti Ken Caminiti e Gerald Young oltre all'acquisizione di Jeff Bagwell, che fu acquistato in uno scambio che comport\u00f2 l'uscita di Larry Andersen. Bagwell ripercorse il cammino di Craig Biggio trascorrendo l'intera carriera con gli Astros, vedendo anch'egli ritirata la propria maglia numero 5.\nGli anni novanta.\nGli Astros incontrarono difficolt\u00e0 all'inizio degli anni novanta, dovuti soprattutto al malcontento legato all'Astrodome. Successivamente lo stadio fu rinnovato grazie soprattutto alla squadra degli Houston Oilers della NFL, con la quale condividevano la struttura sin dagli anni sessanta.\nNel 1991 la squadra rischi\u00f2 di essere ceduta con successivo cambio di sede nella capitale Washington ma per via di alcune incomprensioni nei piani manageriali della federazione, l'affare non and\u00f2 in porto. Nel 1993 il proprietario dell'epoca McMullen (gi\u00e0 proprietario dei New Jersey Devils della NHL) vendette la squadra al texano di nome Drayton McLane, che subito dichiar\u00f2 il proprio impegno e la propria convinzione di mantenere la squadra nella citt\u00e0 di Houston.\nNel 1994 gli Astros furono una delle prime societ\u00e0 ad assumere un manager afroamericano, l'ex giocatore Bob Watson, che per\u00f2 l'anno successivo si trasfer\u00ec nello staff dei New York Yankees dove nel 1996 trionf\u00f2 alle World Series. Il suo sostituto fu Gerry Hunsicker che fu manager degli Astros fino al 2004, contribuendo a costruire la squadra che nel 2005 raggiunse le World Series.\nDal 1997 al 1999 gli Astros vinsero la loro division per tre stagioni consecutive: nel 1998, dopo aver stabilito il loro record di vittorie nella stagione regolare (102) furono eliminati al primo turno dei playoff dai San Diego Padres, mentre nel 1997 e nel 1999 furono battuti dagli Atlanta Braves. Durante quel periodo di successi alla fine anni novanta, il trio Bagwell, Biggio e Derek Bell si guadagn\u00f2 il soprannome di \"The Killer B\".\nNella met\u00e0 degli anni novanta il presidente della societ\u00e0 McLane, cos\u00ec come il predecessore McMullen, fece forti pressioni per abbandonare l'Astrodome e e trasferirsi in una struttura pi\u00f9 moderna ma trov\u00f2 forti opposizioni e opt\u00f2 per mettere in vendita la societ\u00e0. Il candidato principale, William Collins, aveva deciso di trasferire la squadra in Nord Virginia ma non riusc\u00ec a trovare un sito adatto alle proprie esigenze, quindi intervenne la dirigenza della MLB appoggiando l'idea di McLane che con un referendum ottenne il consenso dei cittadini per costruire un nuovo stadio a Houston, l'Enron Field.\nGli anni duemila e le World Series 2005.\nNel 2001 gli Astros vinsero nuovamente la propria division ma furono nuovamente battuti dagli Atlanta Braves come nel 1997 e nel 1999. Nel 2004 la squadra si qualific\u00f2 ai playoff come wild card dove questa volta riuscirono a eliminare i rivali Braves ma successivamente persero in sette partite contro i St. Louis Cardinals. Tali successi fu dovuto soprattutto alla presenza di giocatori come Roger Clemens (2004-2006) e Carlos Beltr\u00e1n (2004). Infatti Clemens in quella stagione ottenne 18 vittorie vincendo il suo settimo Cy Young Award, mentre Beltran mise a segno 38 fuoricampo in stagione regolare, pi\u00f9 altri 8 fuoricampo e 14 RBI nei playoff.\nNel 2005 gli Astros grazie a un reparto di ottimi lanciatori fra cui Roy Oswalt, Roger Clemens, Andy Petitte e Brandon Backe, vinsero il loro primo pennant dell'American League arrivando a disputare le loro prime World Series contro i Chicago White Sox, dove vennero sconfitti per 4-0.\nNel 2006, gli Astros vinsero dieci delle ultime dodici gare ma non riuscirono a rimontare i St. Louis Cardinals per fare ritorno ai playoff. Alla fine di quella stagione, Clemens decise di firmare come free agent con i New York Yankees.\nNel 2007, l'ultima stagione di Biggio, gli Astros terminarono con 73 vittorie e 83 sconfitte non qualificandosi per i playoff. Il manager Phil Garner e il direttore generale Tim Purpura che erano in carica dal 2004 furono licenziati a favore, rispettivamente, di Cecil Cooper e Tal Smith. Dopo un anno Cooper fu sostituito da Dave Clark che a sua volta fu esonerato nel 2009.\n2010-2014: declino, ricostruzione e cambio di lega.\nGli Astros precipitarono nelle stagioni 2011 e 2012, finendo entrambe le annate all'ultima posizione in classifica con rispettivamente 106 e 107 sconfitte. Tra gli elementi pi\u00f9 positivi di quelle due annate furono Justin Maxwell che nella sua prima stagione con gli Astros nel 2012 mise a segno 18 fuoricampo e Bud Norris, che si impose come il miglior lanciatore della squadra.\nNel 2013, dopo 51 anni trascorsi nella National League, passarono nell'American League unendosi ai Los Angeles Angels, agli Oakland Athletics, ai Seattle Mariners e ai cugini dei Texas Rangers. Questo fu solamente il secondo cambio di lega in una societ\u00e0 della MLB: prima degli Astros solo i Milwaukee Brewers avevano compiuto tale operazione. La loro prima stagione nella AL termin\u00f2 con un bilancio di 51-111 (il peggiore della loro storia), migliorando con 70-92 nel 2014.\n2015-presente: improvvisa rinascita e prima vittoria delle World Series.\nNel 2015 la squadra a sorpresa fece ritorno ai playoff come wild card, dove batt\u00e9 i New York Yankees, venendo eliminata dai Kansas City Royals futuri campioni nel turno successivo. Le nuove stelle della squadra furono il lanciatore Dallas Keuchel, che vinse il Cy Young Award guidando la AL con 20 vittorie (incluso un record MLB di 15-0 in casa), l'interbase Carlos Correa e il seconda base Jos\u00e9 Altuve. L'anno seguente Houston sembrava la favorita per vincere la propria division ma una partenza lenta e cattive prestazioni contro avversari della stessa li fecero finire undici gare dietro ai Rangers.\nAll'inizio del mese di giugno 2017, gli Astros avevano un record di 41-16, il migliore di tutta la MLB. La squadra ebbe un calo nella seconda met\u00e0 della stagione ma riusc\u00ec comunque ad assicurarsi il primo titolo di division dopo 16 anni, grazie anche all'arrivo del lanciatore Justin Verlander in agosto. Nei playoff batt\u00e9 i Boston Red Sox e i New York Yankees, qualificandosi per le World Series 2017 contro i Los Angeles Dodgers. Il 1\u00ba novembre la franchigia conquist\u00f2 il suo primo titolo in 56 anni di storia battendo i Dodgers per 4-3. MVP della serie fu premiato l'esterno George Springer, che pareggi\u00f2 il record delle finali con 5 fuoricampo complessivi.\nLo scandalo dei segnali rubati.\nIl 12 novembre 2019 Ken Rosenthal ed Evan Drellich scrissero un articolo sul \"The Athletic\" descrivendo delle presunte accuse secondo cui gli Astros avrebbero utilizzato delle telecamere per rubare i segnali degli avversari, basandosi su delle dichiarazioni del lanciatore Mike Fiers e citando altre fonti anonime. Secondo le accuse, gli Astros avrebbero visto le registrazioni dietro al dugout del Minute Maid Park per poi segnalare ai battitori quale lancio sarebbe arrivato colpendo dei bidoni. In seguito, circolarono alcuni video che mostravano chiaramente lo schema utilizzato. La MLB e il Commissioner Rob Manfred annunciarono delle indagini per verificare le accuse.\nIl 13 gennaio 2020 la MLB annunci\u00f2 che le indagini avevano effettivamente riscontrato un uso illecito dei monitor da parte degli Astros durante la stagione regolare e la postseason 2017 e parte della stagione 2018. Il manager A.J. Hinch e il general manager Jeff Luhnow vennero sospesi per un anno, la franchigia venne multata per $5 milioni (il massimo permesso dalle regole della MLB) e al team vennero tolte le prime due scelte del Major League Baseball draft del 2020 e del 2021. Luhnow ha negato ogni coinvolgimento e il proprietario degli Astros Jim Crane annunci\u00f2 di aver licenziato sia Hinch che Luhnow, affermando di non essere a conoscenza dello schema. Alex Cora, bench coach degli Astros nella stagione 2017, venne ritenuto responsabile di aver ideato lo schema e di averlo adottato parzialmente anche durante la stagione 2018 in cui allenava i Boston Red Sox; a causa di queste accuse, venne licenziato dai Boston Red Sox il 14 gennaio 2020."}
{"id": "240100", "revid": "767487", "url": "https://it.wikipedia.org/wiki?curid=240100", "title": "Adji-boto", "text": "Lo Adji-boto \u00e8 un gioco astratto della famiglia dei mancala giocato dai saramaccani, una trib\u00f9 di \"maroon\" che vive lungo il fiume Saramacca, in Suriname. Il gioco ricorda alcuni mancala dell'Africa nordoccidentale, in particolare del Benin; in termini pi\u00f9 generali, lo si pu\u00f2 descrivere come una variante del Wari, che \u00e8 il principale e il pi\u00f9 diffuso fra i mancala sbarcati nelle Americhe a causa della tratta degli schiavi. Il nome significa \"barca di sassi\".\nRegole.\nTavoliere e disposizione iniziale.\nIl tavoliere da Aji\u00ec-boto viene chiamato \"adji-bangi\" (\"panca dei sassi\") ed \u00e8 costituito da 2 file di 5 buche, con 2 buche pi\u00f9 grandi (granai) alle estremit\u00e0 chiamate \"boto\" (\"barca\"). Ogni giocatore controlla la fila di buche pi\u00f9 vicina a s\u00e9 e il granaio alla propria destra. Si gioca con 100 pezzi (sassi) che inizialmente vengono distribuiti uniformemente in numero di 10 per ogni buca.\nTurno.\nAl proprio turno, il giocatore preleva tutti i sassi eccetto uno da una delle sue buche e li semina in senso antiorario. Evidentemente non \u00e8 possibile seminare a partire da una buca che contiene meno di 2 sassi. Nei primi 10 turni, inoltre, \u00e8 obbligatorio iniziare la semina ogni volta da una buca diversa (in tal modo, al termine del decimo turno tutti i sassi sono stati certamente spostati).\nSe l'ultimo seme cade in una buca (su qualunque lato del tavoliere) che precede una sequenza continua di buche contenenti 1, 3 o 5 sassi, i contenuti di tali buche sono catturati e deposti nel granaio del giocatore. (La mossa di apertura porterebbe a una cattura, che per\u00f2 non si considera valida, e costituisce quindi un'eccezione alla regola della cattura).\nFine del gioco.\nSe un giocatore non \u00e8 in grado di muovere, salta il turno. Se entrambi i giocatori non possono muovere, la partita finisce. Ognuno cattura i semi rimasti nella propria fila, e il giocatore che ha pi\u00f9 sassi vince (il pareggio \u00e8 possibile)\nLo Adji-boto nella cultura.\nL'Adji-boto ha un importante significato spirituale nella cultura saramaccana. Lo si gioca durante un lutto, per intrattenere il deceduto, nel periodo di dieci giorni che precede la sepoltura; ma solamente di giorno. Di notte, il tavoliere viene lasciato a disposizione degli yorkas, gli spiriti dei morti, affinch\u00e9 questi si avvicinino al defunto e decidano prima o poi di portarlo con s\u00e9 nel loro regno.\nI tavolieri possono essere realizzati solo da donne anziane e vedove. Ne esistono due modelli, uno con le estremit\u00e0 dritte e uno curve. In ogni villaggio dovrebbero esserci tavolieri di entrambi i tipi; in questo modo, se muore una persona che preferiva un certo tipo di tavoliere, la gente utilizzer\u00e0 l'altro tipo e ci sar\u00e0 meno pericolo che lo spirito torni indietro a giocare con loro.\nIl gioco \u00e8 associato anche a una simbologia di guerra o di lotta fra clan. Quando avviene una cattura durante il gioco, il saramaccano di turno solitamente provoca l'avversario con la frase \"mMi nyam yu p'kin kaba!\" (\"mangio i tuoi bambini!\"). Quando la partita termina, il vincitore dice \"a kiri mi kaba!\" (\"il perdente \u00e8 ucciso!\")."}
{"id": "240101", "revid": "1543377", "url": "https://it.wikipedia.org/wiki?curid=240101", "title": "Milwaukee Brewers", "text": "I Milwaukee Brewers sono una squadra professionistica di baseball della Major League Baseball (MLB), con sede a Milwaukee, Wisconsin. Sono membri della Central division della National League (NL). Il nome della squadra (\"birrai\") deriva dall'associazione della citt\u00e0 con la produzione di birra. A partire dal 2001, i Brewers disputano le loro gare interne all'American Family Field, con una capacit\u00e0 di 41.900 posti a sedere.\nLa squadra fu fondata nel 1969 come Seattle Pilots, un expansion team della American League (AL), a Seattle, Washington. I Pilots disputavano le loro gare casalinghe al Sick's Stadium. Dopo una sola stagione, la squadra fu trasferita a Milwaukee, diventando nota come Brewers e giocando le sue partite a Milwaukee County Stadium. Nel 1998, i Brewers passarono alla National League.\nAlla stagione 2015, i Brewers hanno disputato pi\u00f9 di 7.000 partite nella stagione regolare. La loro unica apparizione alle World Series avvenne nel 1982. Dopo avere vinto le AL Championship Series contro i California Angels, i Brewers affrontarono i St. Louis Cardinals nella finalissima, perdendo 4-3. Nel 2011, i Brewers vinsero le Division Series contro gli Arizona Diamondbacks per 3\u20132, ma persero nelle NL Championship Series contro i Cardinals futuri campioni.\nStoria.\nGli originali Brewers.\nI Milwaukee Brewers furono una delle originarie otto squadre a prendere parte all'American League nell'anno di nascita, il 1901. Dopo una sola stagione la franchigia fu spostata a Saint Louis dove prese il nome di St.Louis Browns. I Browns giocarono nell'American League fino al 1954, con un'apparizione alle World Series del 1944, dopodich\u00e9 si trasferirono a Baltimora cambiando nuovamente nome e diventando gli attuali Baltimore Orioles.\nGli attuali Brewers.\nL'espansione della American League del 1969 port\u00f2 alla nascita dei Kansas City Royals e dei Seattle Pilots. La citt\u00e0 di Seattle tuttavia non si dimostr\u00f2 all'altezza di sostenere una squadra professionistica di baseball perci\u00f2 i Pilots dopo una sola stagione si trasferirono a Milwaukee dove ripresero il nome dell'originale squadra del luogo, i Milwaukee Brewers, appunto.\nStatistiche e date da ricordare.\nLa migliore stagione per la franchigia \u00e8 stata quella 1979 quando i Brewers chiusero con un record di 95 vinte e 66 perse; la peggiore fu la 2002 con 56 gare vinte e ben 106 perse. L'unica apparizione dei Milwaukee Brewers alle World Series \u00e8 quella del 1982 contro i St. Louis Cardinals. I Brewers persero la serie in 7 gare. Dopo diverse stagioni negative i Brewers hanno chiuso la stagione 2005 con un record in pareggio vincendo 81 gare e perdendone altrettante; erano 13 anni che la squadra aveva un record negativo.\nPer tre volte un giocatore dei Brewers ha ricevuto il MLB Most Valuable Player award: nella stagione 1981 Rolie Fingers mentre nel 1982 e nel 1989 Robin Yount.\nPat Listach \u00e8 l'unico giocatore dei Brewers ad aver ricevuto il MLB Rookie of the Year award: \u00e8 successo nella stagione 1992.\nIl 13 giugno 1997 i Milwaukee Brewers sono stati la prima squadra dell'American League ad affrontare nella Stagione regolare una squadra della National League; dalla stagione successiva i Brewers fanno ufficialmente parte della National League, diventando la prima squadra della Major League Baseball moderna a muoversi da una lega all'altra.\nStadio.\nL'attuale stadio dei Milwaukee Brewers \u00e8 l'American Family Field, uno dei pi\u00f9 affascinanti e moderni impianti di baseball, che dalla stagione 2001 ha sostituito il Milwaukee County Stadium, casa dei Brewers per 30 anni. Il Miller Park (noto con tale denominazione fino al 2020) port\u00f2 il nome dell'industria della birra Miller, proprietaria e sponsor della franchigia e dell'impianto. Proprio in occasione dello spostamento nel nuovo campo da gioco i Brewers nella stagione 2000 hanno optato per un restyling dell'immagine della squadra: logo, colori sociali e divise da gioco sono stati cos\u00ec modificati; il disegno del logo principale era basato proprio sul famoso logo della birra Miller e l'accostamento era evidente ancora di pi\u00f9 nel logo alternativo che riprendeva la M di Milwaukee, la spiga di grano della birra e la sagoma dello Stato del Wisconsin. La citt\u00e0 di Milwaukee ha ospitato per due volte l'MLB All-Star Game, uno nel 1975 e uno nel 2002. L'accordo con la Miller si concluse nel 2020.\nDal 2021 lo stadio venne ridenominato \"American Family Field\", in seguito all'accordo con l'omonima compagnia assicurativa \"American Family Insurance\".\nTradizioni.\nA met\u00e0 del sesto inning, durante ogni partita casalinga dei Milwaukee Brewers, ha luogo la celebre \"Sausage Race\" (Corsa delle Salsicce, che sono le mascotte della squadra). Tale corsa consiste in una prova di velocit\u00e0 tra cinque impiegati della societ\u00e0 indossanti un costume di 2.21 metri a forma di salsiccia (una tedesca, una polacca, una italiana, un hot dog americano e un chorizo).\nNel 2003 \u00e8 uscito nei cinema il film \"Mr. 3000\" con l'attore Bernie Mac. Il film narra la storia di Stan Ross, immaginario battitore dei Milwaukee Brewers che decide di ritirarsi dopo la sua battuta valida numero 3000, all'apice della carriera, ma \u00e8 costretto a ritornare in campo dopo alcuni anni per vedere riconosciuto il suo record."}
