{"id": "262170", "revid": "819238", "url": "https://it.wikipedia.org/wiki?curid=262170", "title": "Carrozza a due piani tipo 1979", "text": "Le carrozze a due piani tipo 1979, gergalmente chiamate \"carrozze Casaralta\" dal nome della societ\u00e0 che le costruiva, sono carrozze ferroviarie a doppio piano progettate per il servizio suburbano e regionale ad alta frequentazione di passeggeri; oltre alla versione normale ne esiste la versione carrozza semipilota.\nOrigini.\nNegli anni settanta, con l'affermarsi del pendolarismo di massa verso le grandi citt\u00e0, le Ferrovie dello Stato si sono trovate a dover potenziare in poco tempo la capacit\u00e0 dei propri servizi. In particolare, le vetture deputate al servizio suburbano e locale con grande numero di passeggeri era ancora effettuato, in larga parte, dalle obsolete carrozze Centoporte e Corbellini. Vi era quindi forte necessit\u00e0 di sostituire il vecchio materiale rotabile, non pi\u00f9 adatto alle esigenze di trasporto di un gran numero di passeggeri in ambito locale, con percorsi brevi e necessit\u00e0 di facile e veloce incarrozzamento, con nuovo materiale di concezione moderna, funzionale e di facile manutenzione.\nIn Francia, presso le SNCF, erano gi\u00e0 in esercizio dal 1975 moderne carrozze a due piani concepite per servizio suburbano e regionale, progettate dalla CIMT Lorraine, denominate VO 2N (Voiture Omnibus \u00e0 deux niveaux, successivamente chiamate anche VB 2N: Voiture de Banlieue \u00e0 deux niveaux e VR 2N: Voiture R\u00e9gionale \u00e0 deux niveaux). Si decise quindi di produrre su licenza tali carrozze, sulla base di questo progetto nato su specifica francese, con poche modifiche esterne ed interne. Le FS commissionarono la produzione alle Officine Casaralta di Bologna, dalle quali le carrozze presero il loro soprannome e come vengono talvolta nominate gergalmente, \"Casaralta\". Inizialmente vennero classificate nB o nA; la prima livrea utilizzata fu quella per treni \"navetta\", caratterizzata dal fondo grigio beige con fasce arancio e viola.\nCome tipologia di carrozza, la carrozza a due piani, nella sua prima configurazione senza copertura del piano superiore, fu costruita a partire dalla fine del 1800 in Prussia. In Francia furono utilizzate a partire dagli anni venti\nCaratteristiche.\nAll'atto della loro entrata in servizio le carrozze Doppio Piano tipo 1979, oltre a garantire un maggior numero di posti a sedere, erano contraddistinte da una elevata spaziosit\u00e0 degli ambienti interni, in particolare rispetto a quanto offerto dalle carrozze vicinali a Piano Ribassato gi\u00e0 all'epoca in fase di consegna.\nCostruite su una cassa in acciaio speciale con rame, venivano allestite con l'utilizzo massiccio di legno e laminati plastici, risultando molto leggere.\nLa grande capacit\u00e0 di carico consentiva di impiegarle per ottenere convogli molto capienti anche sulle tratte servite da stazioni con marciapiedi corti, come quelle appunto suburbane e cittadine.\nLe ampie porte scorrevoli ad azionamento pneumatico, con apertura locale mediante maniglia, avevano dimensioni maggiori di quelle delle carrozze normali ( di larghezza invece dei tipici di una carrozza monopiano) e permettevano un incarrozzamento facile e veloce anche in occasione di notevole affollamento di passeggeri (tipica condizione dei treni a corto raggio nelle ore di punta). Inoltre, non erano presenti vestiboli ma solo zone di transito in corrispondenza delle porte, con scale per la salita al piano superiore e la discesa al piano inferiore. I finestrini erano dotati di tendine parasole; quelli del piano inferiore avevano apertura scorrevole verso il basso a ghigliottina, quelli al piano superiore erano incurvati, si aprivano agendo su una manovella ed erano provvisti di barre di protezione metalliche. L'unica evoluzione tecnologica di questi mezzi fu l'adozione di sospensioni pneumatiche invece delle tradizionali sospensioni a molle, montati su carrelli speciali ribassati e a passo corto, costruiti appositamente dalla Fiat Ferroviaria e chiamati \"Fiat 2P\".\nA partire dalla seconda met\u00e0 degli anni novanta, per prevenire i danni vandalici frequenti alla carrozzeria, tutte le carrozze del gruppo Ferrovie dello Stato vennero gradualmente pellicolate con una protezione adesiva, dando seguito all'adozione della livrea XMPR di Trenitalia. Nel 2001, la stessa societ\u00e0 nata dalla riorganizzazione aziendale delle FS intraprese un processo di revamping di parte della flotta a disposizione di vetture a Doppio Piano, attraverso l'ammodernamento degli impianti elettrici, l'installazione dell'impianto di climatizzazione (aria condizionata), la sostituzione dei finestrini con dei nuovi fissi \"sigillati\", puntando l'attenzione su un sensibile miglioramento generale del comfort di marcia, tramite l'applicazione di nuovi rivestimenti interni \"insonorizzati\" e l'installazione di sedili singoli in luogo dei divanetti doppi originali, garantendo al contempo una velocit\u00e0 di esercizio fino a 140\u00a0km/h.\nPur essendo state concepite in origine con dotazioni di sola seconda classe (eccetto le semipilota di Ferrovie Nord Milano che fin da subito avevano la prima classe anche se declassata poco dopo), nei primi anni duemila Trenitalia ha provveduto al riadattamento di alcuni suoi esemplari con aree di prima classe: una scelta a detta di molti poco felice, visto che sui treni regionali la prima classe \u00e8 molto poco sfruttata e le carrozze in questione sono poco adatte a treni a lunga percorrenza.\nEsercizio.\nTrenitalia.\nLa societ\u00e0 ha ricevuto in dote le carrozze Doppio Piano nel 2000, all'atto della sua istituzione, tramite lo scorporo della vecchia FS S.p.A., dalla quale ha assunto il controllo della Divisione Passeggeri, Divisione Trasporto Regionale, Divisione Cargo e Unit\u00e0 Tecnologia e Materiale Rotabile, in seguito alla direttiva europea n. 440/91, che prevedeva la separazione contabile fra soggetti che operano come vettori e gestori delle infrastrutture (in Italia RFI S.p.A.), in modo da aprire il mercato alla libera concorrenza tra le aziende che si occupano di traffico ferroviario. Le Doppio Piano hanno poi concluso la loro vita operativa all'interno della societ\u00e0 nel 2020, sostituite dai nuovi convogli a doppio piano Vivalto e Rock.\nLe ultime intermedie sono state accantonate a febbraio 2020, lasciando per qualche tempo ancora in ordine di marcia qualche semipilota non revampizzata in composizione con carrozze a Piano Ribassato; in particolare, a marzo 2020 risultavano in circolazione le carrozze: 50 83 26-39\u00a0804-9 I-TI, 50 83 26-39\u00a0808-0 I-TI e 50 83 26-39\u00a0815-5 I-TI.\nCon la Pandemia di COVID-19 due semipilota sono state accantonate, \u00e8 sopravvissuta solo la pilota 50 83 26-39\u00a0815-5 I-TI che terminer\u00e0 la vita operativa la sera del 23 maggio 2020 sul Regionale 11280 Genova Brignole - Savona.\nFerrovie del Sud Est.\nNegli anni novanta le Officine Casaralta fornirono alle Ferrovie del Sud Est otto carrozze a Doppio Piano dello stesso tipo fornito alle FS, due delle quali semipilota, in livrea arancio-grigio-viola.\nSulle linee Ferrovie del Sud Est le carrozze sono andate a formare due treni navetta destinati alla linea Bari - Martina Franca, trainati dalle locomotive diesel DE.122 o BB.150.\nAl 2014 risultavano ancora operative sei carrozze (due carrozze intermedie erano state sin da subito accantonate ed utilizzate per fornire pezzi di ricambio a quelle ancora in servizio).\nNel 2016, le sei carrozze rimanenti persero la caratteristica livrea navetta uguale a quella d'origine FS per adottare quella contraddistinta dai colori bianco-rosso-nero, gi\u00e0 in uso su altri mezzi della societ\u00e0.\nBen presto distolte dal servizio queste ultime unit\u00e0 sono state demolite nel biennio 2019/2020.\nFerrovie Nord Milano.\nAll'atto dell'acquisizione nel 1974 delle Ferrovie Nord Milano da parte di Regione Lombardia, si rese necessario rinnovare il parco rotabili e gli impianti, ritenuti ormai obsoleti. A tal fine la Regione affid\u00f2 alla societ\u00e0 Metropolitana Milanese e all'Italconsult l'incarico di redigere un piano per la ristrutturazione delle FNM.\nIl piano fu presentato nel 1975 e nei tre anni successivi si discusse la tipologia di materiale rotabile da ordinare: fu solo nell'autunno 1978 che si opt\u00f2 per suddividere le ordinazioni tra il Consorzio GAI, la SOCIMI e le Officine Casaralta. Il materiale consisteva nella fornitura di 12 elettromotrici, 28 rimorchiate a un piano e 24 carrozze a due piani simili a quelle utilizzate sulle linee delle banlieue di Parigi. La consegna delle rimorchiate era prevista nel 1980, quella delle elettromotrici l'anno successivo.\nLe Officine Casaralta di Bologna fornirono quindi nel maggio 1980 i primi esemplari di tali carrozze Doppio Piano, destinate ai servizi sulle linee di maggior carico afferenti al nodo di Milano; fu mantenuta l'originale livrea bianco-giallo oro della francese SNCF (variando solo il logo e la marcatura), di cui alcuni esemplari erano stati utilizzati per alcune corse prova sulla rete sociale FNM tra 1978 e 1979. Le vetture a Doppio Piano costituivano il pi\u00f9 importante segno del rinnovamento del parco mezzi della societ\u00e0 ferroviaria lombarda.\nData la disponibilit\u00e0 di un limitato numero di locomotive (il parco macchine elettrico FNM poteva contare all'epoca su pochi esemplari delle datate E.600 ed E.610) si dovettero noleggiare dalle allora FS alcuni locomotori E.626 per movimentare i treni pi\u00f9 pesanti, composti da cinque vetture Doppio Piano ed un carro chiuso serie G FNM, contenente le apparecchiature necessarie alla trasformazione della tensione da alta () a media (380\u00a0V), per il funzionamento delle utenze elettriche delle vetture.\nGrazie alla consegna a partire dal 1982 delle prime elettromotrici EA.750, e delle locomotive elettroniche E.620 dal 1985, le Doppio Piano FNM incominciarono ad essere impiegate con mezzi di trazione di moderna concezione, in grado di garantire migliori prestazioni di esercizio, soprattutto sulle tratte con fermate ravvicinate.\nPer soddisfare la crescente domanda del trasporto pendolare, dal 1987 venne consegnata alle Ferrovie Nord Milano una seconda serie di diciotto carrozze.\nA partire dalla seconda met\u00e0 degli anni novanta, tutte le vetture Doppio Piano FNM abbandonarono lo schema originale di coloritura in livrea bianco-giallo per adottare la livrea sociale \"regionale\", contraddistinta dai colori verde-bianco-blu, mediante un processo di pellicolatura delle carrozze al fine di prevenire i danni vandalici causati dai writers. Con l'ingresso negli anni duemila, in concomitanza di un processo di riorganizzazione aziendale interno del gruppo FNM, il logo FNM impresso sulle fiancate delle carrozze venne sostituito dalla scritta adesiva \"Ferrovie Lombarde\".\nTrenord.\nCon la costituzione della societ\u00e0 Trenord, composta al 50% dalla direzione regionale della Lombardia di Trenitalia e per il rimanente 50% da Ferrovienord, tutte le unit\u00e0 a Doppio Piano delle FNM e della divisione lombarda di Trenitalia sono confluite in uso a Trenord, che ha attuato un programma autonomo di restyling estetico delle vetture ricevute da Trenitalia. Le carrozze sono state ripellicolate esternamente (quasi tutte) nella livrea Trenord.\nDal 26 giugno 2019, alcune carrozze Doppio Piano di Trenord sono state dotate di allestimento di prima classe al piano inferiore; le carrozze cos\u00ec modificate si distinguono dalle altre per l'applicazione esterna di una banda a toni gialli con alcuni simboli \"1\" al di sopra dei finestrini; fino a tale data, per offrire posti di prima classe sui convogli di carrozze Casaralta venivano inserite nelle composizioni delle vetture MDVC, dotate di scompartimenti di prima classe. Con l'arrivo nella flotta Trenord delle nuove carrozze Vivalto e degli elettrotreni Caravaggio, tutte le vetture Casaralta ancora in dotazione presso la compagnia sono in via di accantonamento definitivo.\nLe carrozze ricevute invece da FNM, hanno visto (alcune) solamente l'applicazione della livrea Trenord. Il loro accantonamento si \u00e8 concluso a marzo 2017, dopo un periodo in cui erano rimaste in uso solamente come mezzi supplementari in attesa della completa consegna di tutti gli elettrotreni TSR. Attualmente molte di esse sono state demolite, mentre una cospicua parte \u00e8 ancora esistente, con il compito di fornire parti di ricambio alle omologhe ex Trenitalia. Le Doppio Piano FNM sono state man mano trasferite assieme alle locomotive E.620 e alle elettromotrici EA.750 presso il bivio di Sacconago della rete sociale Ferrovie Nord Milano, a Garbagnate Milanese e nei depositi Trenord di Milano Fiorenza e Novate Milanese, in attesa di venire destinate alla demolizione, principalmente in un impianto a San Giuseppe di Cairo.\nCuriosit\u00e0.\nDal progetto delle carrozze doppio piano Casaralta la societ\u00e0 con sede a Ginevra CaFiCi International, dalle iniziali dei tre soci che la costituirono, ossia Officine Casaralta, CIMT Lorraine e FIAT Ferroviaria, realizz\u00f2 sperimentalmente nel 1982 un prototipo di automotrice leggera a nafta denomimato A2n 001, in grado di trasportare molti pi\u00f9 passeggeri rispetto a una automotrice monopiano tradizionale. Nonostante i buoni propositi il mezzo concepito su due piani venne scartato sia dalle FS italiane che dalle SNCF francesi, comprese compagnie ferroviarie minori, ponendo di fatto fine ad una eventuale produzione in serie del rotabile."}
{"id": "262172", "revid": "46291", "url": "https://it.wikipedia.org/wiki?curid=262172", "title": "Solanum aethiopicum", "text": "La melanzana rossa (\"Solanum aethiopicum\", L.) \u00e8 una pianta d'aspetto simile alla melanzana (\"Solanum melongena\" L.) per portamento ma il suo frutto arrotondato si colora di rosso intenso come un pomodoro (\"Solanum lycopersicum\" L.), tanto da essere scambiata per quest'ultimo. La colorazione rossa \u00e8 data dall'aumento del contenuto di carotene durante la maturazione della bacca. Viene coltivata essenzialmente in Africa e in Asia tropicale. Il clima ottimale per la melanzana rossa \u00e8 un clima caldo e asciutto, come quello della savana africana.\nColtivazione in Italia.\nIn Italia, la melanzana rossa \u00e8 coltivata nel Massiccio del Pollino, in Basilicata, con il nome di \"melanzana rossa di Rotonda\" o \"melanzana a pomodoro\" (dal nome lucano \"merlingiana a pummadora\"), riconosciuta con il marchio DOP. \u00c9, altres\u00ec, prodotta nella Valle del Mercure tra Basilicata e Calabria; e in Campania, nei territori del Cilento. Probabilmente venne importata in Italia dai reduci delle guerre coloniali della fine del XIX secolo. In passato ha rischiato di estinguersi, ma la valorizzazione avvenuta grazie ad operatori turistici, agricoltori ed alcuni enti istituzionali che ne hanno promosso il consumo e la coltivazione, ha portato al suo riconoscimento come Presidio Slow Food e alla proposta per il riconoscimento del marchio DOP, avvenuto nel 2007."}
{"id": "262177", "revid": "1543377", "url": "https://it.wikipedia.org/wiki?curid=262177", "title": "Bobby Lashley", "text": "In carriera ha detenuto due volte il WWE Championship, due volte l'ECW World Championship, due volte l'Intercontinental Championship e due volte lo United States Championship, quattro volte il TNA World Heavyweight Championship, una volta il TNA X Division Championship e una volta il TNA King of the Mountain Championship.\nTra il 2008 e il 2016 ha combattuto anche nelle arti marziali miste, vincendo il titolo dei pesi massimi della Shark Fights nel 2011.\nCarriera nel wrestling.\nWorld Wrestling Entertainment (2003\u20132008).\nOhio Valley Wrestling (2003\u20132005).\nNel novembre del 2003 firma un contratto di sviluppo con la Ohio Valley Wrestling (una federazione satellite della WWE) dove, con il ring name Blaster Lashley, entra a far parte della stable di Bolin Services assieme a Mike Mondo e a Kenny Dykstra. A met\u00e0 del 2005 combatte alcuni dark match sia nel roster di \"SmackDown!\" che in quello di \"Raw\" e, dopo che la stessa stable incomincia a sgretolarsi, cambia il suo ring name in Bobby Lashley.\nVarie faide e United States Champion (2005\u20132006).\nVerso la met\u00e0 del 2005, appare in quattro eventi dal vivo per lottare nei dark match del roster di \"Raw\" e \"SmackDown!\" e debutta in WWE il 23 settembre 2005 dove, con il ruolo di face e annunciato come il tre volte Nation Amateur Wrestling Champion, quattro volte All-American, due volte campione delle forze armate e infine come medaglia d'argento al Military World Championship del 2002, sconfigge Simon Dean. Al pay-per-view No Mercy, sconfigge Dean ancora una volta e (come da stipulazione del match), lo costringe a mangiare 20 cheeseburger. Nella puntata di \"SmackDown\" dell'11 novembre, sconfigge Orlando Jordan in un match di qualificazione valido per un posto nel \"Team SmackDown!\" delle Survivor Series e dove fu il primo a essere eliminato.\nNella puntata di \"SmackDown!\" del 6 gennaio 2006, Lashley diventa il primo wrestler di \"SmackDown!\" a qualificarsi per la Royal Rumble, ed entrando con il numero 8, riesce ad eliminare Sylvain per poi essere eliminato dagli allora World Tag Team Champions Big Show e Kane. In seguito, inizia una faida con John \"Bradshaw\" Layfield (JBL) che termina (grazie un'interferenza di Finlay) con una vittoria di JBL in un match a No Way Out e da cui nacque una nuova faida che, proseguendo fino al 17 marzo, fin\u00ec con la vittoria di Finlay che si avvalse dell'utilizzo di una shillelagh in un Lumberjack match.\nIl 2 aprile, Lashley vince una battle royal eliminando per ultimi gli MNM, e partecipa per la prima volta a WrestleMania (WrestleMania 22) combattendo in un Money in the Bank ladder match, che fu vinto da Rob Van Dam. Tra il 21 aprile e il 21 maggio, partecipa al torneo King of the Ring svoltosi a \"SmackDown!\", sconfiggendo Mark Henry e Finlay ma, nella finale del torneo svoltasi a Judgment Day, fu sconfitto da Booker T (che si avvalse dell'aiuto di Finlay) e cos\u00ec al momento dell'incoronazione di Booker T, Lashley lo attacc\u00f2 con una spear ed espanse la faida contro tutta la Court (Queen Sharmell, Finlay, e William Regal) di \"King Booker\" (il nuovo ring name che assunse Booker T). Il 23 maggio, Lashley sconfigge JBL e vince il suo primo titolo in WWE (lo United States Championship) e il 15 luglio vince un six-man tag match contro la Court di King Booker a Saturday Night's Main Event XXXIII insieme a Batista e Rey Mysterio). Perde il titolo il 14 luglio a \"SmackDown!\" contro Finlay e poco tempo dopo un medico lo dichiara inadatto al combattimento a causa di problemi al fegato. Lashley torna a combattere due settimane dopo e, continuando la faida contro la corte di King Booker, al No Mercy, partecipa ad un Fatal four-way match per il World Heavyweight Championship contro lo stesso King Booker e che includeva anche Batista e Finlay, l'incontro fu vinto da King Booker con uno schienamento su Finlay.\nECW Champion (2006\u20132007).\nIl 14 novembre 2006 debutta in ECW dove, apparendo a sorpresa, si accinge a firmare il contratto per l'ultimo posto dell'Extreme Elimination Chamber match di December to Dismember e il 3 dicembre, dopo essere stato introdotto come quinta persona, ha eliminato sia Test che Big Show per schienamento e dopo averli colpiti con una spear e diventare cos\u00ec il nuovo ECW World Champion. In seguito incomincia una faida contro Test che culmina nel match della Royal Rumble del 28 gennaio 2007 dove vince per count-out.\nNei primi mesi del 2007 Lashley difende il titolo contro Big Show, Rob Van Dam, Test, Hardcore Holly, Kenny Dykstra e Mr. Kennedy e il 19 marzo diventa ufficialmente la prima persona a riuscire a liberarsi dalla 'Masterlock' di Chris Masters. Sempre nel mese di marzo viene scelto da Donald Trump come suo rappresentante nella \"Battle of the Billionaires\" contro Vince McMahon a sua volta rappresentato da Umaga. A WrestleMania 23 sconfigge Umaga permettendo (come da stipulazione) a Trump di rasare i capelli a McMahon. Lashley perde il titolo il 29 aprile 2007 a Backlash in un Handicap match contro Umaga, Shane McMahon e Vince McMahon e dove il vincitore fu Vince McMahon. A Judgment Day tenutosi il 20 maggio (e di nuovo in un Handicap match contro Shane e Umaga) Lashley vince schienando Shane McMahon anzich\u00e9 Vince McMahon (il detentore del titolo ECW) vincendo cos\u00ec solo il match ma non il titolo. A One Night Stand disputato il 3 giugno Lashley combatte un ulteriore Street Fight match Handicap match contro gli stessi Vince McMahon, Shane McMahon e Umaga per sconfiggere infine Vince McMahon e vincere titolo ECW per la seconda volta e diventando il primo lottatore a vincerlo per due volte dopo che la WWE rimise ufficialmente il titolo in palio.\nOpportunit\u00e0 titolate (2007\u20132008).\nL'11 giugno 2007 in seguito alla draft lottery che si svolse nel corso della puntata di Raw, Lashley pass\u00f2 dal roster della ECW a quello di RAW e in conseguenza del cambiamento il titolo ECW fu reso vacante. Al partecipa ad un incontro a cinque valido per il WWE Championship contro Mick Foley, King Booker, Randy Orton e il campione WWE John Cena che vinse e rimase campione. Nella puntata di RAW del 2 luglio partecipa ad un torneo valido per l'assegnazione del titolo di 'primo contendente' al titolo WWE (detenuto da John Cena) e dove per vincere i wrestler partecipanti avrebbero dovuto battere l'avversario del proprio match nel minor tempo possibile; Lashley vince l'opportunit\u00e0 battendo Shelton Benjamin in 4' e 6\" ma nell'incontro successivo e avvenuto al The Great American Bash John Cena riesce a batterlo e a mantenere il titolo.\nIl 30 luglio, combattendo un match contro Mr. Kennedy, subisce un infortunio alla spalla destra e a cui segue un'operazione che lo costringe al riposo per svariati mesi. L'8 febbraio 2008 la WWE annuncia che il contratto con Bobby Lashley \u00e8 stato rescisso.\nAsistencia Asesor\u00eda y Administraci\u00f3n (2008\u20132009).\nDopo il suo rilascio dalla WWE e nel rispetto della clausola che gli impedsce di lottare per qualche mese, ritorna a lottare nell'evento 'PWA Critical Condition' della federazione di Booker T (la Pro Wrestling Alliance) e dove il 23 maggio sconfigge Jared Steele.\nAl Tripleman\u00eda XVI del 13 giugno (un evento che la compagnia messicana di wrestling Asistencia Asesor\u00eda y Administraci\u00f3n tiene annualmente a Citt\u00e0 del Messico) lotta in team con Kenzo Suzuki ed Electroshock e sconfigge Chessman, Silver King e La Parka II.\nNel corso del 2008 altre apparizioni di Lashley sono avvenute nella giapponese Inoki Genome Federation, nella 'World League Wrestling' e nella 'Fusion Pro Wrestling' dove, formando un trio con A.J. Styles e Paul Diamond, ha affrontato i 'Three Egos'.\nTotal Nonstop Action Wrestling (2009\u20132010).\nIl 19 aprile 2009 Lashley appare al pay-per-view Lockdown della TNA indicando sia Kurt Angle che gli altri membri della Main Event Mafia e ripetendo lo stesso gesto nella successiva puntata del 23 aprile di \"Impact!\" e facendo pensare di essere interessato ad unirsi a quella stable e assumere il ruolo di heel. Il 19 giugno al Victory Road, lo speaker Mike Tenay annuncia che la TNA ha firmato un contratto con lui e il 23 giugno Kurt Angle lo introduce come nuovo membro della sua stable e cos\u00ec Lashley sale sul ring per abbracciarlo ma, al primo match di Angle contro Mick Foley, Lashley prende le parti di quest'ultimo e si rivolta contro la 'Main Event Mafia' prendendo il ruolo di face. Il 30 giugno forma un tag team con Foley e insieme battono il TNA World Heavyweight Champion Kurt Angle e il TNA Legends Champion Kevin Nash. In un'intervista di Jeremy Borash trasmessa nella puntata di \"Impact!\" del 27 agosto la presidente della TNA Dixie Carter rivela che il loro scopo \u00e8 quello di fare di Lashley un campione sia della MMA che della TNA. Al No Surrender Lashley sconfigge Rhino e l'8 ottobre, dopo aver interferito nel match tra Samoa Joe e Amazing Red favorendo quest'ultimo, incomincia una faida con Samoa Joe che in seguito sconfigge al Bound for Glory in un submission match. Il 15 novembre al Turning Point perde un Falls Count Anywhere match contro Scott Steiner e il 26 novembre al il torneo 'Championship Series' sconfigge Abyss, Desmond Wolfe e Bobby Roode ottenendo la possibilit\u00e0 di sfidare il campione dei pesi massimi (TNA World Heavyweight Champion) A.J. Styles. A dicembre, nel Final Resolution sconfigge Scott Steiner in un Last Man Standing match.\nNell'edizione di 'Impact!' del 4 gennaio 2010 Lashley e sua moglie Kristal Marshall chiedono il suo rilascio immediato dalla TNA per permettergli di concentrarsi sulla carriera MMA e, diventando heel, anche nella puntata del 14 gennaio attaccano e disturbano gli altri wrestler affinch\u00e9 non gli venga permesso di andarsene. Nella puntata del 21 gennaio Lashley dice di volersi scusare per il comportamento e di voler solo combattere ma viene licenziato dal nuovo produttore esecutivo Eric Bischoff e il suo profilo viene rimosso dal sito della TNA il 10 febbraio.\nInoki Genome Federation (2010\u20132014).\nDopo il suo rilascio dalla TNA Lashley ha combattuto nella promozione \"Inoki Genome Federation\" (IGF) di Antonio Inoki dove ha sconfitto The Predator ed \u00e8 ritornato in Giappone il 25 settembre 2010 per un tag team match con Bob Sapp perdendo contro Kendo Kashin e Tamon Honda.\nNel 2011 partecipa al torneo IGF Championship dove vince il primo match contro Keith Hanson, ma viene sconfitto in semifinale da Josh Barnett.\nIl 20 ottobre 2012 Lashley combatte contro Jay Bradley e Robert Anthony in un three-way match per il titolo vacante dei pesi massimi della \"Resistance Pro Wrestling\" che viene vinto da Robert Anthony.\nIl 26 giugno 2013 Lashley firma un contratto di due anni con la IGF.\nRitorno in TNA (2014\u20132018).\nTNA World Heavyweight Champion (2014\u20132015).\nLashley ritorna in TNA il 9 marzo 2014 affrontando Ethan Carter III (EC3) in un Open Challenge Steel cage match nel pay-per-view Lockdown che finisce con un no contest e i due si riaffrontano nella puntata di \"Impact Wrestling\" del 20 marzo e dove EC3 vince per squalifica grazie all'interferenza di Willow che attacca EC3. Il 10 aprile perde un '10-man over-the-top-rope' gauntlet match (vinto da Eric Young) che offriva la possibilit\u00e0 di essere il contendente numero 1 al titolo dei pesi massimi e il 24 aprile batte Kenny King per count out.\nNell'episodio di \"Impact!\" del 15 maggio corre in aiuto di Eric Young (aggredito da MVP e Kenny King) ma invece di difenderlo (come era sembrato all'inizio) lo colpisce con una spear e assume cos\u00ec un ruolo di heel per entrare a far parte della stable 'The Beat Down Club'. La settimana seguente batte il campione del mondo dei pesi massimi Eric Young in un match non titolato. In seguito (e nella stable 'The Beat Down Club' con MVP e Kenny King), batte Austin Aries e The Wolves (un tag team formato da Eddie Edwards e Davey Richards) in un six man tag team match e nella puntata del 5 giugno viene sconfitto insieme ad MVP, Kenny King ed Ethan Carter 3\u00ba in un first blood tag team match da Samoa Joe, Bully Ray, Austin Aries ed Eric Young. A Slammiversary XII tenutosi il 15 giugno sconfigge Samoa Joe e ottiene il diritto di partecipare al Three-Way Steel Cage match assieme ad Austin Aries ed Eric Young per il titolo TNA World Heavyweight Championship, match che viene vinto da Eric Young.\nNella puntata di Impact Wrestling del 19 giugno vince per la prima volta il titolo TNA World Heavyweight Championship sconfiggendo il detentore Eric Young. Lashley vince contro Eric Young e mantiene il titolo anche nella puntata successiva e in quella dopo battendo Jeff Hardy che aveva ottenuto la possibilit\u00e0 di sfidarlo vincendo un '20 man battle royal match'. Al Destination X del 31 luglio difende il titolo contro Austin Aries e vince.Il 14 agosto vince in coppia con MVP &amp; Kenny King un six man tag team match, contro Bobby Roode, Austin Aries ed Eric Young e il 27 agosto sconfigge Tommy Dreamer in un New York street fight match. Il 3 settembre batte Samoa Joe (il campione X Division) e il 10 settembre perde in un six man tag team match che combatte assieme ad MVP e Kenny King contro Bobby Roode, Samoa Joe ed Eric Young.\nAl No Surrender di quell'anno difende con successo il titolo del mondo dei pesi massimi contro Bobby Roode ma il 29 ottobre perde il titolo contro lo stesso Roode in un match dove l'arbitro speciale era Kurt Angle.\nIl 12 novembre combatte contro Austin Aries ma il match finisce in doppio count-out ed al TNA One Night Ony: Victory Road sconfigge Samoa Joe diventando il primo contendente al titolo che per\u00f2 viene vinto da Gunner.\nIl 7 gennaio 2015 Lashley conquista per la seconda volta il titolo TNA World Heavyweight Championship affrontando ancora Bobby Roode in un match che gli spetta di diritto in quanto perdente dello stesso titolo ma vince anche grazie al fatto che MVP, Samoa Joe, Low Ki ed Eric Young sono intervenuti nel match interferendo ai danni di Bobby Roode. Poi, nell'episodio del 16 gennaio, MVP lo chiama sul ring per congratularsi e affermare che quel titolo (come quello dell'X Division conquistato da Low Ki), non appartiene al singolo vincitore ma a tutta la stable del BDC. Lashley per\u00f2 risponde dicendo che \"il titolo \u00e8 suo, non di tutta la stable\" ed MVP risponde che il titolo l'ha vinto anche grazie alle loro interferenze e successivamente tutti i membri del BDC attaccano Lashley che, nella colluttazione, lascia cadere la cintura di campione ed MVP la raccoglie per tenerla con s\u00e9.\nNella puntata di Impact Wrestling del 23 gennaio Lashley chiede che la cintura gli venga restituita e viene sfidato da Kenny King (un membro della stable) in un match che finisce per squalifica poich\u00e9 gli altri membri del BDC aggrediscono Lashley mentre lotta sul ring e dove infine sale anche MVP per dirgli che pu\u00f2 riprendere la cintura solo se lo batte in una rissa da svolgersi fuori dell'arena e lungo le strade di New York. Lashley accetta ma, per strada e dopo aver incominciato la rissa, viene aggredito da Low Ki e Kenny King (che difendono MVP) ed in suo aiuto si vedono arrivare Kurt Angle e Bobby Roode armati di tubi di metallo con il BDC che fugge e Roode che scorge la cintura di campione in terra e la raccoglie. Nella puntata seguente, Roode restituendo la cintura a Lashley, coglie l'occasione per chiedere un rematch per il titolo e alla discussione (e con le stesse richieste), si aggiungono sia Austin Aries che MVP e cos\u00ec Lashley sceglie di affrontarli tutti in un fatal 4 way match' che vince con una spear su Aries e conservando il titolo.\nFaida con il BDC (2015\u20132016).\nIl 6 febbraio al Lockdown Lashley assume il ruolo di face e si unisce al team di Kurt Angle (con Gunner e Austin Aries) che, contro il BDC (MVP, Samoa Joe, Kenny King e Low-Ki), combatte in un Lethal Lockdown Six Sides of Steel match e vince schienando MVP e dopo averlo colpito con una spear. Nella puntata di Impact Wrestling del 13 febbraio forma un tag team con Kurt Angle e perde subendo uno schienamento da MVP (che formava il tag team avversario con Samoa Joe). Il 27 febbraio conserva il titolo contro MVP) in un No Disqualification match. Il 6 marzo al 'TNA One Night Only', lui e Khoya sconfiggono James Storm e The Great Sanada al primo match e Lashley vince la '100,000$ battle royal'. Il 20 marzo perde il titolo contro Kurt Angle e a fine match Angle gli tende la mano in segno di rispetto mentre Lashley la prende e la stringe. \nIl primo aprile perde un last man standing match contro Bobby Roode e il 3 aprile, in un'edizione di Impact denominata 'Bell To Bell' perde il match di rivincita con Kurt Angle per uno schienamento che, svisto dall'arbitro, non sarebbe stato valido perch\u00e9 una spalla di Lashley non toccava il tappeto. Nella puntata del 10 aprile Lashley e Angle discutono sulla regolarit\u00e0 dello schienamento e Angle accetta un rematch con Lashley ma s'intromette Eric Young e dunque il match diviene un triple threat match che, disputatosi nella stessa puntata, vede prima Lashley perdere l'incontro e dopo Eric Young colpirlo alle spalle con una sedia d'acciaio. Young, accortosi che Lashley ha la gamba infortunata usa ancora la sedia per colpirla pi\u00f9 volte. \nDopo tre settimane Lashley torna sul ring nella puntata di Impact Wrestling del 15 maggio e nel main event prende parte al Team Angle (Kurt Angle, Drew Galloway, Micah, Chris Melendez) per combattere e vincere contro il BDC (Eric Young, Kenny King, MVP, Bram e Low-Ki). Il 3 giugno vince contro Eric Young e il 17 giugno perde contro EC3. A Slammiversary XIII del 28 giugno lotta in coppia con Mr. Anderson e perde contro EC3 (il campione in carica) e Tyrus e l'8 luglio, dopo aver chiesto un match per il titolo allo stesso EC3 (e la kayfabe della puntata poneva EC3 General Manager di Impact Wrestling per solo una notte) ottiene da questi la risposta di dover combattere contro Tyrus e vince il match. \nIl 12 agosto sconfigge Jessie Godderz e ottiene la possibilit\u00e0 di partecipare al King of the Mountain match che per\u00f2 perde contro PJ Black e lottando contro Eric Young, Chris Mordetsky e Robbie E in un \u201cKing Of The Mountain ladder match (PJ Black e Chris Mordetzky sono lottatori della Global Force Wrestling i quali, e portati da Jeff Jarrett, hanno partecipato a questa edizione del King Of The Mountain. Il 26 agosto perde contro Bobby Roode la possibilit\u00e0 di essere il number one contender al TNA King of the Mountain Championship in un fatal four-way match ed in cui presero parte anche James Storm e Mr Anderson.\nIl 2 settembre sconfigge (per squalifica) Chris Mordetzky ed il 23 settembre combatte e vince nel Team TNA (Drew Galloway, Davey Richards, Eddie Edwards e Bram) contro il Team GFW (Sonjay Dutt, Brian Myers, Eric Young, Chris Mordetzky e Jeff Jarrett). Il 30 settembre accetta un'open challenge' offertagli da Bobby Roode per il titolo di King of the Mountain e il 4 ottobre, al Bound For Glory, ne viene sconfitto ed i due comunque al termine si stringono la mano. Nella puntata di Impact Wrestling del 7 ottobre si svolgono le 'World Title Series' e Lashley, che fa parte del 'Group Champions' sconfigge Mr Anderson gudagando 3 punti ma il 21 ottobre perde contro EC3 rimanendo a 3 punti. Nella puntata di Impact Wrestling del 26 novembre vince contro Austin Aries e il 2 dicembre vince anche contro Drew Galloway per vincere ancora il 9 dicembre contro Mahabali Shera nei quarti di finale.\nRegni titolati (2016\u20132018).\nNella prima puntata di Impact Wrestling dell'8 gennaio 2016 Lashley affronta EC3 nella semifinale delle 'World Title Series' venendo sconfitto e il 2 febbraio sconfigge Aiden O'Shea mentre la settimana seguente sconfigge Bram. Nella puntata dell'8 marzo affronta e batte Kurt Angle nell'ultimo match di carriera di quest'ultimo e al termine si abbracciano al centro del ring ma inaspettatamente Lashley lo colpisce con un pugno e poi con una violenta spear scaraventando fuori dal ring anche l'arbitro Brian Hebner. In aiuto di Kurt giunge Drew Galloway che, in un primo momento, riesce ad atterrare Lashley salvo poi essere anch'esso colpito con una spear mentre si stava sincerando delle condizioni fisiche di Angle. In soccorso arriva anche Eddie Edwards ma viene anche lui steso da una spear di cui poi Lashley ne esegue un'altra ancora su Angle e infine sopraggiunge EC3 a cui Lashley ride in faccia e se ne va. Il 5 aprile attacca The Pope (che da commentatore TNA ha ripreso a combattere) e con cui, una volta saliti sul ring disputa uno street fight match che vince. Nella puntata del 12 aprile e dopo l'incontro tra Jeff Hardy, Drew Galloway, Matt Hardy e Tyrus, Lashley colpisce prima Jeff Hardy alle spalle e poi Drew Galloway con due spear. Il 3 maggio vince un 'Triple Threat Number One Contender match' per il TNA World Heavyweight Championship superando Jeff Hardy e Mike Bennett e con Drew Galloway che in quel match svolge il ruolo di arbitro. Nella puntata di Impact Wrestling del 17 maggio affronta Drew Galloway (il campione in carica) in un Lumberjack match per il titolo dei pesi massimi che termina per squalifica in favore di Galloway il quale mantiene la cintura. Il 31 maggio vince contro Bram in un 'Pick Your Poison match' che lo vede vincitore per squalifica dell'avversario. A Slammiversary 2016 Lashley riesce a sconfiggere il campione Drew Galloway e vince cos\u00ec il titolo dei pesi massimi per la terza volta in carriera e due sere dopo difende e conserva il titolo contro l'ex campione. Il 21 giugno perde in un tag team match (non titolato e che disputa con Eli Drake) contro Drew Galloway e EC3 e il 28 giugno mantiene il titolo in un fatal three-way match contro gli stessi Drew Galloway e EC3. Il 13 luglio al Destination X (2016)#Destination X combatte contro Eddie Edwards in un title vs title match e match che finisce con un no contest e match dove Lashley combatte come campione dei pesi massimi mentre Edwards come campione dell X Division.\nNella puntata di Impact Wrestling del 21 luglio vince anche il titolo dell'X Division sconfiggendo Eddie Edwards in un six Steel cage match e match dove erano ancora in palio i due titoli (title vs title). Il 28 luglio raccoglie la sfida di DJZ per il titolo dell'X Division e lo sconfigge in un ladder match.\nL'11 agosto sconfigge James Storm in un ladder match e vince il titolo TNA King of the Mountain Championship diventando il primo in TNA ad avere contemporaneamente i tre titoli (e cinture) disponibili. Nella stessa sera (trasmessa il 18 agosto) Lashley dice di voler unificare i tre titoli ma Dixie Carter e Billy Corgan dissentono, cos\u00ec Lashley li getta a terra chiamandoli spazzatura. Il 13 agosto (ma non trasmesso) il presidente Billy Corgan ritira il titolo di King of the Mountain e lo trasforma in 'TNA Grand Championship'. Il 1\u00ba settembre sconfigge Mike Bennett in un no disqualification match mantenendo il titolo e il 16 al TNA One Night Ony sconfigge Eddie Edwards. \nIl 22 settembre perde in tag team match (che disputa in coppia con Mike Bennett) contro EC3 e Moose ed il 29 settembre vince (in un Lethal Lockdown e combattendo in un team con Mike Bennett, Drew Galloway e Maria Kanellis) contro il Team EC3 (Ethan Carter III, Moose, Aron Rex e Gail Kim).\nIl 2 ottobre al Bound of Glory mantiene il titolo sconfiggendo EC3 ma nell'episodio di Impact Wrestling del 6 ottobre perde il titolo contro Eddie Edwards. Il 20 ottobre sconfigge Moose e diventa il 'nubmer one contender' per rivincere il titolo appena perso ma il 3 novembre perde l'occasione nel match contro il detentore Eddie Edwards che lo sconfigge con uno schienamento. Il 10 novembre vince un handicap match contro Robbie E e Grado per diventare il N.1 contender' al titolo di campione del mondo ma il 17 perde la possibilit\u00e0 in un '4-way match' contro EC3, Mike Bennett e Trevor Lee) e dove il N.1 contender diventa EC3. Al TNA One Night Only del 9 dicembre sconfigge Jessie Godderz e il 15 perde contro Eddie Edwards. Entrambi i match non erano titolati.\nIl 5 gennaio 2017 perde un 3-way match contro EC3 ed Eddie Edwards e dove quest'ultimo vince e rimane campione e il 12 gennaio sconfigge EC3 in un last man standing match per diventare il N.1 contender al titolo dei pesi massimi.\nIl 26 gennaio vince per la quarta volta il titolo World Heavyweight sconfiggendo Eddie Edwards in un '30-minute Iron Man match' e nei combattimenti del 2 e 9 febbraio difende il titolo rispettivamente contro Brother Nero ed Eddie Edwards.\nNell'episodio di Impact Wrestling del 9 marzo 2017 perde il titolo contro Alberto El Patron ma titolo che, perso tramite uno schienamento avvenuto in modo non corretto, gli viene reso dopo l'intervento di Bruce Prichard. Nel gennaio 2018 Bobby Lashley lascia Impact Wrestling.\nRitorno in WWE (2018\u2013presente).\nVarie faide (2018\u20132019).\nLashley fece il suo ritorno a sorpresa in WWE, dopo undici anni, nella puntata di \"Raw\" del 9 aprile 2018, successiva a\" WrestleMania 34\", presentandosi sul ring e avendo un breve confronto con Elias, liberandosi di lui senza problemi e confermando il suo status di \"face\". Il 27 aprile, a \"Greatest Royal Rumble\", Lashley partecip\u00f2 al Royal Rumble match a 50 uomini entrando col numero 44 ma venne eliminato da Braun Strowman. Il 6 maggio, a \"Backlash\", Lashley e Strowman sconfissero Kevin Owens e Sami Zayn. Nella puntata di \"Raw\" del 14 maggio Lashley partecip\u00f2 ad un Triple Threat match di qualificazione al Money in the Bank Ladder match che includeva anche Elias e Kevin Owens ma il match venne vinto da Owens. Il 17 giugno, a \"Money in the Bank\", Lashley sconfisse Sami Zayn. Il 15 luglio, a \"Extreme Rules\", Lashley sconfisse Roman Reigns. Nella puntata di \"Raw\" del 16 luglio Lashley vinse un Triple Threat match che includeva anche Elias e Seth Rollins con in palio la possibilit\u00e0 di inserirsi in un match per determinare il contendente n\u00ba1 all'Universal Championship di Brock Lesnar a \"SummerSlam\". Nella puntata di \"Raw\" del 23 luglio Lashley venne tuttavia sconfitto da Roman Reigns, fallendo nell'opportunit\u00e0 di ottenere un match contro Lesnar a \"SummerSlam\". Il 6 ottobre, a \"Super Show-Down\", Lashley e John Cena sconfissero Elias e Kevin Owens. Nella puntata di \"Raw\" dell'8 ottobre Lashley, accompagnato dal neo-manager Lio Rush, sconfisse poi Owens, attaccandolo brutalmente nel post match e effettuando per la prima volta in WWE un turn \"heel\". Il 2 novembre, a Crown Jewel, Lashley partecip\u00f2 al torneo WWE World Cup (in sostituzione di John Cena) ma venne sconfitto da Seth Rollins nei quarti di finale. Il 18 novembre, a \"Survivor Series\", Lashley prese parte al tradizionale 5-on-5 Elimination match come membro del \"Team Raw\" contro il \"Team SmackDown\" risultando tra gli ultimi tre sopravvissuti assieme a Braun Strowman e Drew McIntyre. Il 16 dicembre, nel Kick-off di \"\", Lashley venne sconfitto da Elias in un Ladder match con una chitarra sospesa sul ring. Nella puntata di \"Raw\" del 14 gennaio 2019 Lashley vinse l'Intercontinental Championship per la prima volta in un Triple Threat match che comprendeva il campione Dean Ambrose e Seth Rollins. Il 27 gennaio, alla \"Royal Rumble\", Lashley partecip\u00f2 al match omonimo entrando col numero 26 ma venne eliminato da Seth Rollins. Il 17 febbraio, a \"Elimination Chamber\", Lashley perse il titolo contro Finn B\u00e1lor in un 2-on-1 Handicap match, dove Lio Rush era coppia con Lashley, dopo 34 giorni di regno. Il 10 marzo, a \"Fastlane\", Lashley, Baron Corbin e Drew McIntyre vennero sconfitti dallo Shield (Dean Ambrose, Roman Reigns e Seth Rollins). Nella puntata di \"Raw\" dell'11 marzo Lashley trionf\u00f2 su Finn B\u00e1lor conquistando cos\u00ec l'Intercontinental Championship per la seconda volta grazie all'aiuto di Lio Rush. Il 7 aprile, a \"WrestleMania 35\", Lashley perse la cintura intercontinentale contro B\u00e1lor dopo 27 giorni di regno. Nella puntata di \"Raw\" del 27 maggio Lashley partecip\u00f2 ad un Fatal 4-Way match che comprendeva anche Baron Corbin, Braun Strowman e The Miz per determinare il contendente n\u00ba 1 all'Universal Championship di Seth Rollins ma il match venne vinto da Corbin. Il 7 giugno, a \"Super ShowDown\", Lashley venne sconfitto da Braun Strowman. Nella puntata di \"Raw\" del 17 giugno Lashley partecip\u00f2 ad un Fatal 5-Way Elimination match che comprendeva anche Braun Strowman, Cesaro, The Miz e Ricochet per ottenere la possibilit\u00e0 di affrontare Samoa Joe per lo United States Championship ma venne eliminato da Strowman. Il 14 luglio, a \"Extreme Rules\", Lashley venne sconfitto da Strowman in un Last Man Standing match. Nella puntata di \"Raw\" del 15 luglio Lashley prese parte ad una 10-man Battle Royal per determinare lo sfidante di Brock Lesnar per l'Universal Championship a \"SummerSlam\" ma venne eliminato.\nRelazione con Lana (2019\u20132020).\nLashley torn\u00f2 dopo due mesi d'assenza nella puntata di \"Raw\" del 30 settembre 2019 interrompendo il match per l'Universal Championship tra il campione Seth Rollins e Rusev, distraendo proprio quest'ultimo dopo aver baciato Lana (moglie dello stesso Rusev). Il 31 ottobre, a \"Crown Jewel\", Lashley, Drew McIntyre, King Corbin, Randy Orton e Shinsuke Nakamura vennero sconfitti da Ali, Ricochet, Rusev, Roman Reigns e Shorty G. Il 15 dicembre, a \"\", Lashley sconfisse Rusev in un Tables match. Nella puntata di \"Raw\" del 30 dicembre Lashley e Lana si sarebbero dovuti sposare sul ring (kayfabe), ma prima la rientrante Liv Morgan e poi Rusev rovinarono la celebrazione. Nella puntata di \"Raw\" del 3 febbraio Lashley partecip\u00f2 ad un Triple Threat match che comprendeva anche Ricochet e Seth Rollins per determinare lo sfidante di Brock Lesnar per il WWE Championship a \"Super ShowDown\" ma il match venne vinto da Ricochet. Il 27 febbraio, a \"Super ShowDown\", Lashley prese parte al Gauntlet match per il Tuwaiq Trophy ma venne eliminato per primo da R-Truth. Il 5 aprile, nella seconda serata di \"WrestleMania 36\", Lashley venne sconfitto da Aleister Black. Nella puntata di \"Raw\" del 4 maggio Lashley partecip\u00f2 ad un Gauntlet match per il posto vacante nel Money in the Bank Ladder match ma, dopo aver eliminato Akira Tozawa, Shelton Benjamin e Titus O'Neil, venne eliminato per squalifica da Humberto Carrillo.\nThe Hurt Business (2020\u20132021).\nIl 10 maggio, a \"Money in the Bank\", Lashley sostitu\u00ec MVP sconfiggendo senza problemi R-Truth in appena due minuti. Nella puntata di \"Raw\" del 18 maggio Lashley sconfisse per la seconda volta R-Truth, alleandosi definitivamente con MVP e interrompendo di fatto la sua collaborazione con Lana. Il 14 giugno, a \"Backlash\", Lashley affront\u00f2 Drew McIntyre per il WWE Championship ma venne sconfitto. Nella puntata di \"Raw\" del 15 giugno Lashley e MVP affrontarono Drew McIntyre e il 24/7 Champion R-Truth in un match valevole per il WWE Championship di McIntyre ma vennero sconfitti; pi\u00f9 tardi, inoltre, Lashley chiese il divorzio a Lana (kayfabe). Il 30 agosto, a \"Payback\", Lashley sconfisse Apollo Crews conquistando lo United States Championship per la seconda volta. Il 27 settembre, a \"Clash of Champions\", Lashley difese con successo il titolo nella rivincita contro Crews. Il 25 ottobre, a \"Hell in a Cell\", Lashley difese con successo il titolo contro Slapjack. Nella puntata di \"Raw\" del 9 novembre Lashley difese con successo il titolo contro Titus O'Neil. Il 22 novembre, a \"Survivor Series\", Lashley sconfisse l'Intercontinental Champion Sami Zayn (appartenente al roster di \"SmackDown\"). Nella puntata di \"Raw\" del 23 novembre Lashley venne sconfitto da Keith Lee per squalifica (a causa dell'intervento di MVP) in un match di qualificazione ad un Triple Threat match per determinare il nuovo contendente n\u00b01 al WWE Championship di Drew McIntyre. Nella puntata di \"Raw\" dell'11 gennaio Lashley difese con successo il titolo contro Riddle. Il 31 gennaio, alla \"Royal Rumble\", Lashley partecip\u00f2 all'omonimo incontro entrando col numero 22 ma venne eliminato dallo sforzo combinato di Big E, Christian, Daniel Bryan e Riddle, dopo aver effettuato tre eliminazioni. Nella puntata di \"Raw\" del 1\u00ba febbraio Lashley venne sconfitto da Riddle per squalifica in un match valevole per lo United States Championship, senza dunque il cambio di titolo. Il 21 febbraio, a \"Elimination Chamber\", Lashley perse il titolo a favore di Riddle in un Triple Threat match che comprendeva anche John Morrison dopo 175 giorni di regno.\nNella puntata di \"Raw\" del 22 febbraio Lashley sconfisse Braun Strowman diventando lo sfidante al WWE Championship. Nella puntata di \"Raw\" del 1\u00ba marzo Lashley sconfisse The Miz in un Lumberjack match conquistando il WWE Championship per la prima volta. Nella puntata di \"Raw\" dell'8 marzo Lashley mantenne il titolo WWE contro The Miz nella rivincita della settimana prima. Nella puntata di \"Raw\" del 29 marzo Cedric Alexander e Shelton Benjamin si ribellarono a Lashley, il quale li aveva accusati di non aver saputo sconfiggere Drew McIntyre la settimana precedente, e vennero entrambi attaccati brutalmente, segnando la fine dell'Hurt Business. \nWWE Champion (2021\u2013presente).\nBobby Lashley difese con successo il WWE Championship contro Drew McIntyre nel match di apertura della prima serata di \"WrestleMania 37\", il 10 aprile 2021, e in un Triple Threat match il 16 maggio a \"WrestleMania Backlash\" contro lo stesso McIntyre e Braun Strowman. La faida con McIntyre termin\u00f2 a \"Hell in a Cell\", dove Lashley gli concesse un'ultima occasione titolata in un Hell in a Cell match, che vide trionfare ancora una volta Lashley, grazie anche all'interferenza di MVP, negando dunque come da stipulazione altre opportunit\u00e0 titolate allo sconfitto. Il 18 luglio, a \"Money in the Bank\", sconfisse Kofi Kingston in un match dominato dall'inizio alla fine, mantenendo il titolo. Il 21 agosto, a \"SummerSlam\", Lashley trionf\u00f2 su Goldberg per decisione arbitrale (dopo un infortunio al ginocchio) mantenendo il titolo WWE. Nella puntata di \"Raw\" del 30 agosto Lashley e MVP affrontarono Randy Orton e Riddle per il Raw Tag Team Championship ma vennero sconfitti. Il 13 settembre, a \"Raw\", Lashley difese il titolo contro Randy Orton, ma poco dopo lo perse contro Big E (il quale aveva incassato il Money in the Bank) dopo 196 giorni di regno. Il 26 settembre, ad \"Extreme Rules\", Lashley, AJ Styles e Omos vennero sconfitti dal New Day. La sera dopo, a \"Raw\", Lashley affront\u00f2 Big E in uno Steel Cage match per il titolo WWE ma venne sconfitto. Il 21 ottobre, a \"Crown Jewel\", Lashley venne sconfitto da Goldberg in un No Holds Barred match.\nDopo un breve periodo di pausa, torn\u00f2 nella puntata di \"Raw\" dell'8 novembre e sconfisse facilmente Dominik Mysterio, prendendo il suo posto nel Team Raw per \"Survivor Series\", ma nel match venne eliminato per count out; ciononostante la sua squadra vinse la contesa. Nella puntata di \"Raw\" del 13 dicembre Lashley sconfisse Kevin Owens, Seth Rollins e il WWE Champion Big E in tre match separati, inserendosi cos\u00ec nell'incontro per il WWE Championship di \"Day 1\" e trasformandolo in un fatal 4-way match. Nel frattempo il match fu modificato in un Fatal 5-Way match con l'aggiunta di Brock Lesnar, che alla fine vinse match e titolo. Il 29 gennaio, alla \"Royal Rumble\", trionf\u00f2 su Brock Lesnar grazie all'intervento di Roman Reigns vincendo il WWE Championship per la seconda volta. Nel successivo episodio di \"Raw\", fu annunciato che avrebbe dovuto difendere il titolo in un elimination chamber match nell'omonimo pay-per-view contro Brock Lesnar, Seth Rollins, Austin Theory, Riddle e AJ Styles., ma lo riperse in favore di Lesnar il 19 febbraio, ad \"Elimination Chamber\", nel match omonimo.\nArti marziali miste.\nPrime vittorie (2008\u20132009).\nLashley debutta nelle MMA l'11 dicembre 2008 dopo aver firmato un contratto di due anni per combattere nella 'American Fight League' (AFL).\nIl 16 maggio 2009 sconfigge Cook in 24 secondi e il 27 giugno sconfigge Bob Sapp al primo round. Il 30 giugno annuncia di voler lasciare la AFL per concentrarsi sul wrestling e la TNA e in seguito aggiunge di voler continuare con le arti marziali in un prossimo futuro.\nStrikeforce (2010).\nIl primo gennaio 2010 annuncia di aver firmato un contratto con la Strikeforce e il 30 gennaio debutta a Strikeforce: Miami! vincendo contro l'ex UFC fighter Wes Sims alla prima ripresa. In realt\u00e0 il combattimento annunciato doveva avvenire contro Shane Del Rosario ma la federazione cambia l'avversario prima dell'incontro quasi come se volesse evitare una sconfitta del debuttante. Lashley doveva poi affrontare Jimmy Ambriz il 30 gennaio 2010, ma anche questo match fu cancellato. Nel mese di giugno la sua presenza a Strikeforce: Los Angeles viene annullata a causa di un infortunio al ginocchio. A Strikeforce: Houston il 21 agosto perde un combattimento contro Chad Griggs e viene ricoverato in ospedale a causa delle ferite riportate.\nTitan Fighting Championship (2011).\nIl 18 febbraio 2011 la Titan Fighting Championship (TFC) annuncia la firma di Lashley per lottare in questa federazione e il cui debutto (in programma per il 16 marzo ad annunciato contro James Jack) avviene invece contro John Ott. L'incontro, quasi allo stesso livello nel primo round tra i due lottatori, rallenta invece nel secondo poich\u00e9 Lashley dimostra problemi cardio circolatori, ma vince comunque la gara. Un altro incontro previsto per il 22 luglio al Titan Fighting Championships contro Eddie Sanchez viene annullato poich\u00e9 Lashley si ritira per problemi personali e nel mese di agosto viene annunciato che Lashley si sta allenando con Josh Barnett.\nShark Fights Heavyweight Champion (2011).\nNel mese di settembre viene annunciato che Lashley ha firmato un contratto triennale con la Shark Fights e il cui debutto, previsto per il mese di novembre contro Darrill Schoonover e con in palio il titolo dei pesi massimi non viene disputato a causa di un infortunio di Schoonover. Il 24 ottobre viene annunciato un match a 'Shark Fights 21' contro Tim Hague ma questi (e per motivi ignoti) declin\u00f2 la disponibilit\u00e0 e fu sostituito da Dave Huckaba ma in seguito viene confermato che anche quest'incontro \u00e8 stato cancellato.\nL'11 novembre nel main event di Shaerk Fight 21 sconfigge per sottomissione Karl Knothe al primo round e diventa il nuovo Shark Fights World Heavyweight Champion.\nAltre federazioni (2012\u20132013).\nIl 6 maggio 2012 Lashley debutta per la federazione indiana Super Fight League nell'evento \"Super Fight League 3\", perdendo tramite voto unanime contro James Thompson.\nNel maggio del 2013 viene annunciata la sua partecipazione al \"Titan Fighting 25!\" del 7 giugno; in seguito combatte e vince anche in promozioni minori come GWC e XFL. L'8 novembre vince per decisione unanime contro Tony \"The Rock\" Melton all\"Xtreme Fight Night 15: Indestructible\".\nBellator MMA (2014\u2013presente).\nNel luglio del 2014 viene annunciata la firma da parte di Lashley per la Bellator MMA dove, debuttando a settembre, vince nell'evento Bellator 123 contro Josh Burns per sottomissione alla seconda ripresa e vittoria seguita da un secondo successo a Bellator 130 contro Karl Etherington il 24 ottobre per sottomissione. Nel gennaio del 2015 a causa di un infortunio non partecipa alla rivincita contro James Thompson prevista al Bellator 134.\nNel maggio dello stesso anno firma un'estensione del contratto e in seguito viene fissato un nuovo incontro contro James Thompson per il Bellator 138 del 19 giugno ma stavolta \u00e8 Thompson ad infortunarsi e per evitare la cancellazione dell'incontro viene sostituito da Dan Charles che viene sconfitto da Lashley per KO tecnico al secondo round. Lashley incontra e batte Thompson (KO tecnico alla prima ripresa) al Bellator 145 il 6 novembre.\nIl 29 agosto 2016 viene annunciato un incontro tra Lashley e Josh Appelt da disputarsi al Bellator 162 del 21 ottobre. L'incontro vinto da Lashley per sottomissione nel secondo round.\nNel 2018, nonostante la firma con la WWE, rimase sotto contratto con la Bellator.\nVita privata.\nBobby Lashley si \u00e8 laureato nel 1999 al Missouri Valley College. Nell'estate del 2007 ha iniziato una relazione con la wrestler Kristal Marshall, dalla quale ha avuto due figli: Myles, nato nel 2008, e Naomi, nata nel 2011. La coppia si \u00e8 separata nell'aprile del 2012.\nLucha de Apuestas.\nRecord: 1-0"}
{"id": "262178", "revid": "729019", "url": "https://it.wikipedia.org/wiki?curid=262178", "title": "Lex est quod populus iubet atque constituit", "text": "La frase latina Lex est quod populus iubet atque constituit risale al giurista romano Gaio il quale nelle sue Istituzioni d\u00e0 la seguente definizione di Lex cui accosta il plebiscitum: "}
{"id": "262181", "revid": "224230", "url": "https://it.wikipedia.org/wiki?curid=262181", "title": "Nemo plus iuris in alium transferre potest quam ipse habet", "text": "Il brocardo \"nemo plus iuris in alium transferre potest quam ipse habet\" esprime il principio del diritto civile secondo il quale non si pu\u00f2 trasmettere ad altri un diritto che non si ha o un diritto pi\u00f9 ampio di quello che si ha.\nLa frase risale al giurista romano Domizio Ulpiano e si legge in un brano dei libri \"Ad edictum\", inserito dai compilatori giustinianei nell'ultimo libro del Digesto, dedicato alle \"regulae iuris\" (D. 50.17.54): \"Ulpianus libro XLVI ad edictum - Nemo plus iuris in alium transferre potest, quam ipse habet\".\nIl principio - corollario di quello espresso dalla locuzione \"nemo dat quod non habet\" (\"nessuno d\u00e0 quel che non ha\") - opera anche negli ordinamenti attuali, in caso di acquisto della propriet\u00e0 o di altro diritto soggettivo a titolo derivativo. Non \u00e8 applicabile, invece, in caso di acquisto a titolo originario, mancando la trasmissione del diritto da un soggetto all'altro. Anche nel caso di acquisto a titolo derivativo, peraltro, il principio pu\u00f2 subire deroghe laddove l'ordinamento scelga di far prevalere altri principi, come quello di tutela dell'affidamento dell'acquirente. "}
{"id": "262184", "revid": "124588977", "url": "https://it.wikipedia.org/wiki?curid=262184", "title": "Mario Berlinguer", "text": "Biografia.\nFiglio dell'esponente repubblicano Enrico Berlinguer, nacque da famiglia sarda alla quale Vittorio Amedeo III Re di Sardegna aveva concesso i titoli di \"cavaliere\" (ai maschi) e di \"nobile\" (maschi e femmine), con trattamento di Don e di Donna, per concessione a Giovanni e Angelo Ignazio Berlinguer del 29 marzo 1777.\nBerlinguer entr\u00f2 giovanissimo nella politica sassarese, aderendo ai gruppi repubblicani, collabor\u00f2 con il quotidiano \"La Nuova Sardegna\", di cui il padre era stato tra i fondatori e con altre testate nazionali. Nel 1913 si laure\u00f2 in giurisprudenza e cominci\u00f2 a esercitare la professione di avvocato. Favorevole all'entrata in guerra nella prima guerra mondiale, fu volontario al fronte, come ufficiale di fanteria.\nNel primo dopoguerra, ostile al movimento fascista, si candid\u00f2 alla Camera dei deputati (1924) e fu eletto nelle liste dell'opposizione costituzionale. Fu iniziato alla massoneria, il 25 ottobre 1924, nella loggia Giovanni Maria Angioy di Sassari, all'obbedienza del Grande Oriente d'Italia e vi milit\u00f2 sino allo scioglimento, operato il 22 novembre dell'anno dopo, a seguito dell'approvazione della legge fascista che vietava l'attivit\u00e0 di ogni loggia massonica sul territorio italiano.\nL'8 novembre 1924, insieme con Giovanni Amendola, fu tra i fondatori dell'Unione democratica nazionale, un'associazione politica in rappresentanza di quei principi di libert\u00e0 e di democrazia, \"fondamento dell'Unit\u00e0 d'Italia e delle lotte risorgimentali, prevaricati e perseguitati dall'insorgente regime fascista\".\nDopo la soppressione di tutti i partiti democratici (6 novembre 1926), Berlinguer si ritir\u00f2 a vita privata, pur mantenendo rapporti con gli ambienti antifascisti. Nel 1943 diresse cinque numeri del giornale sardista \"Avanti Sardegna\", in cui si invitava l'esercito a rivolgere le armi contro le forze tedesche e poi ader\u00ec al Partito d'Azione.\nNel periodo successivo alla Svolta di Salerno (aprile 1944) e la composizione di un governo transitorio con la partecipazione dei rappresentanti del CLN (secondo governo Badoglio), Berlinguer fu per brevissimo tempo (2-16 giugno 1944) commissario aggiunto all'epurazione. Rappresent\u00f2 l'accusa nel processo contro Mario Roatta per l'omicidio di Carlo e Nello Rosselli. Fu rappresentante dell'accusa anche nel processo contro Pietro Caruso. Nominato nel 1945 alla Consulta Nazionale, fu vicepresidente della Commissione giustizia. Il 26 aprile 1945, come primo atto governativo del Comitato di Liberazione Nazionale, Berlinguer firm\u00f2 l'abolizione della legge mussoliniana della Socializzazione dell'economia.\nDopo lo scioglimento del Partito d'Azione, ader\u00ec al Partito Socialista Italiano, nelle cui file fu senatore, dal 1948 al 1953 e deputato, dal 1953 al 1968. Fu tra i firmatari della legge 4 luglio 1959, n. 463, \"Estensione dell'assicurazione obbligatoria per la invalidit\u00e0, la vecchiaia ed i superstiti agli artigiani ed ai loro familiari\", della legge 5 marzo 1963, n. 246, \"Istituzione di una imposta sugli incrementi di valore delle aree fabbricabili\" e della legge 21 luglio 1961, n. 685, \"Ammissione dei diplomati degli istituti tecnici alle facolt\u00e0 universitarie\".\nScomparve nel luglio del 1969, dopo lunga malattia e solo pochi mesi dopo che suo figlio Enrico, al Congresso di Bologna del febbraio precedente, era stato eletto vicesegretario generale del PCI e successore \"in pectore\" di Luigi Longo."}
{"id": "262188", "revid": "1965179", "url": "https://it.wikipedia.org/wiki?curid=262188", "title": "XXVII dinastia egizia", "text": "La XXVII dinastia egizia, anche nota come Prima satrapia d'Egitto, govern\u00f2 l'antico Egitto quando quest'ultimo fu, a tutti gli effetti, una provincia (satrapia) dell'antico Impero persiano achemenide fra il 525 e il 404 a.C. Fu fondata da Cambise II, re di Persia, dopo la sua conquista dell'Egitto e la sua incoronazione come faraone egizio; ebbe termine con la rivolta di Amirteo (404\u2013399 a.C.), forse un discendente della precedente XXVI dinastia, destinato a diventare il fondatore e l'unico faraone della XXVIII dinastia. Lo storico e sacerdote egizio d'epoca ellenistica Manetone, fautore della suddivisione della storia egizia in \"dinastie\", descrisse la presente dinastia come \"otto re persiani\"; di questi, Cambise II (525\u2013522 a.C.), Dario I (521\u2013486 a.C.), Serse I (486\u2013466 a.C.) e Artaserse I (465\u2013424 a.C.) hanno lasciato monumenti recanti i loro cartigli faraonici. Artaserse II (465\u2013424 a.C.) e Dario II (423\u2013404 a.C.) non misero mai piede in Egitto. \nLa precedente XXVI dinastia, al governo fin dal 664 a.C., aveva reso prospero l'Egitto: ma, in quella che sarebbe potuta diventare una \"perla dell'Impero\", i rapporti tra gli occupanti e la popolazione indigena rimasero freddi e sospettosi. I primi due faraoni persiani cercarono di stabilire una collaborazione pacifica cui gli Egizi contrapposero scarso entusiasmo. Comunque, la politica di distensione perseguita da Cambise II e Dario I non fu raccolta n\u00e9 dai loro successori e n\u00e9 dai satrapi, che imposero misure odiose (come l'abolizione dello status regale per le \"divine spose di Amon\") e prelievi forzati dalle rendite dei templi per finanziare le guerre dell'Impero. Fu cos\u00ec che i collegi sacerdotali, duramente colpiti dalla nuova dinastia, fomentarono un \"nazionalismo egiziano esasperato e insofferente\".\nScacciato dalla valle del Nilo nel 404 a.C., l'Impero achemenide riusc\u00ec a riappropriarsene nel 343 a.C., per un decennio soltanto (fino alla conquista di Alessandro Magno): fu la XXXI dinastia, detta anche Seconda satrapia d'Egitto.\nStoria.\nCambise II.\nL'ultimo faraone della XXVI dinastia, Psammetico III (526\u2013525 a.C.), fu sconfitto dal \"re dei re\" Cambise II di Persia alla battaglia di Pelusio, nella zona orientale del delta del Nilo, nel maggio del 525 a.C.\nCambise II fu incoronato faraone, con il nome regale di Mesutira, al pi\u00f9 tardi nell'estate dello stesso anno, nel Tempio di Neith a Sais, dando cos\u00ec inizio alla prima dominazione persiana dell'Egitto (la manetoniana \"XXVII dinastia\" appunto); il suo riconoscimento come re dell'Alto e Basso Egitto da parte del collegio sacerdotale dell'importante Tempio di Sais forn\u00ec il fondamento teologico e liturgico della regalit\u00e0 faraonica della dinastia achemenide.\nMorte di Psammetico III.\nPsammetico III fugg\u00ec a Menfi e vi fu catturato; condotto in catene nella capitale achemenide di Susa, vi fu giustiziato per aver ordito trame non meglio note; cos\u00ec Erodoto descrive le peculiari circostanze della morte dell'ultimo faraone della XXVI dinastia (da lui chiamato \"Psammenito\" anzich\u00e9 Psammetico): \nAmministrazione di Cambise II.\nInsieme a Cipro e alla Fenicia, l'Egitto and\u00f2 a costituire la 6\u00ba satrapia dell'Impero achemenide, con Ariande come satrapo (governatore provinciale): divenne cos\u00ec, bench\u00e9 ricco di risorse e di una propria storia eccezionale, solo una delle tante province dell'Impero persiano. Il satrapo e il tesoriere regio risiedevano nell'antica capitale Menfi, nel Basso Egitto. Il regno di Cambise come faraone vide la drastica diminuzione dell'afflusso di risorse e degli sgravi fiscali ai templi egizi. Un decreto riportato su papiro in scrittura demotica dispose la limitazione delle risorse a tutti i templi dei Paese, fatta eccezione per Menfi, Eliopoli e Uenkhem (presso Abusir). Dal punto di vista militare, il faraone Cambise II dispose tre azioni audaci e simultanee: l'invasione della Nubia, una spedizione verso le oasi del deserto occidentale e la presa di Cartagine. Tutte e tre si risolsero in clamorosi fallimenti: il progetto nubiano cadde per mancanza di un'adeguata preparazione, l'armata spedita verso le oasi scomparve nel nulla durante una violentissima tempesta di sabbia (\"Disastro dell'armata perduta di Cambise\"); la conquista di Cartagine non ebbe nemmeno inizio perch\u00e9 fu affidata a marinai fenici che si rifiutarono di attaccare genti del loro stesso sangue (Cartagine era infatti una colonia fenicia gi\u00e0 antica di tre secoli). Erodoto narra che tale catena di sciagure avrebbe fatto impazzire Cambise II, che da allora avrebbe commesso atti disdicevoli e feroci quali la distruzione dei templi egizi e la sacrilega uccisione del toro Api, considerato incarnazione di Ptah; \u00e8 assai verosimile che si tratti di enfatiche esagerazioni dello scrittore greco, anche se un testo ebraico risalente al 407 a.C. afferma che Cambise II avrebbe ordinato \"la distruzione di tutti i templi degli Egizi\". Nel Serapeo di Saqqara \u00e8 stato rinvenuto un sarcofago splendido che proprio Cambise II dedic\u00f2 al toro Api morto durante il suo regno.\nCambise II lasci\u00f2 l'Egitto all'inizio del 522 a.C., morendo durante il viaggio di ritorno in Persia: gli successe, nominalmente e brevemente, il fratello pi\u00f9 giovane Smerdi (detto anche Bardia), anche se gli storici moderni hanno ventilato l'ipotesi che quest'ultimo fosse in realt\u00e0 l'impostore Gaumata (detto anche \"Falso Smerdi\") e che il vero Smerdi sarebbe stato ucciso anni prima da Cambise II, forse per rivalit\u00e0. Sospettando questo scambio di persona, nel settembre di quell'anno Dario I si sollev\u00f2 contro \"Smerdi\", lo uccise e si fece incoronare re e faraone all'indomani della presa del potere. \nDario I.\nDario I pass\u00f2 buona parte del proprio regno reprimendo ribellioni nell'Impero. Tra la fine del 522 e l'inizio del 521 a.C. un principe di stirpe egizia si pose a capo di una sollevazione e si proclam\u00f2 faraone come Petubasti III (522\u2013520 a.C.). La causa principale di tale sollevazione non \u00e8 nota, ma l'antico storico militare greco Polieno sottoline\u00f2 l'insostenibile pressione fiscale imposta dal satrapo Ariande, aggiungendo che Dario in persona si mise in marcia verso l'Egitto, giungendo in concomitanza con il periodo di lutto del sacro toro Api. Dario I proclam\u00f2 che avrebbe devoluto la somma di 100 talenti a colui che sarebbe riuscito a individuare il toro che sarebbe stato riconosciuto come il nuovo Api: questa prova di religiosit\u00e0 impression\u00f2 gli Egizi, che posero fine alla propria rivolta contro il nuovo faraone persiano, che tenne a far sapere che gli stessi d\u00e8i Atum e Neith l'avrebbero incaricato di mantenere l'ordine cosmico.\nDario I si interess\u00f2 alla questione interne dell'Egitto assai pi\u00f9 di Cambise II, che si era limitato a sottomettere il Paese. Sembra che Dario I abbia codificato le leggi egizie emanate fino alla morte di Ahmose II (526 a.C.), padre dello spodestato Psammetico III; soprattutto, termin\u00f2 lo scavo di canali presso Suez che collegarono i Laghi amari al Mar Rosso permettendo cos\u00ec di evitare l'arduo tragitto attraverso il deserto. L'impresa permise al faraone persiano di trasferire artisti, artigiani e maestranze egizie presso le proprie corti in Persia; risultato di ci\u00f2 fu una relativa depressione della qualit\u00e0 delle arti nell'Egitto stesso, osservabile nei reperti artistici del periodo. Ciononostante, Dario I riserv\u00f2 ai templi egizi un trattamento migliore di quello di Cambise II, guadagnandosi cos\u00ec la fama di faraone devoto e clemente. Durante una visita di Dario I all'Egitto, nel 497 a.C., Ariande fu giustiziato per tradimento (probabilmente per aver cercato di battere una moneta propria, in un chiaro tentativo di distanziare l'Egitto dal resto dell'Impero quale una propria signoria personale). Dario I mor\u00ec nel 486 a.C. e gli successe il figlio Serse I. \nSerse I.\nCon l'ascesa di Serse I al trono l'Egitto si ribell\u00f2 nuovamente, questa volta guidato dell'enigmatica figura di Psammetico IV, sovrano ribelle quasi sconosciuto e solo recentemente identificato. Serse I represse rapidamente tale rivolta dando prova di una particolare durezza, imponendo tributi pesantissimi e installando il fratello Achemene come satrapo, il quale tratt\u00f2 l'Egitto senza riguardi. Non esistono documenti originali egizi su questa drammatica fase dell'occupazione achemenide; poche iscrizioni di carattere privato lasciano intendere la conclusione di ogni collaborazione tra l'amministrazione persiana e i funzionari egizi. Serse I, che d'altronde non dimostr\u00f2 mai un particolare interesse per l'Egitto, pose fine ai vari privilegi di cui aveva goduto l'Egitto sotto Dario I e aument\u00f2 la pressione fiscale, probabilmente per finanziare il secondo, grandioso tentativo di invadere la Grecia (480 a.C.). Inoltre promosse il culto del dio zoroastriano Ahura Mazd\u0101 a discapito delle divinit\u00e0 egizie tradizionali e sospese del tutto l'erezione di monumenti in stile egizio. Serse I fu ucciso nel 465 a.C. da Artabano: ebbe cos\u00ec inizio una crisi dinastica destinata a concludersi rapidamente con l'incoronazione di Artaserse I. Pi\u00f9 di un secolo dopo, in epoca tolemaica, i testi egizi tramandavano il ricordo del faraone Serse I come di un sovrano senza gloria.\nArtaserse I, Serse II, Sogdiano.\nNel 460 a.C. scoppi\u00f2 un'altra grave rivolta egizia, questa volta guidata dal principe libico Inaro II, sostanzialmente incoraggiata dagli Ateniesi. Inaro II sconfisse un'armata guidata da Achemene che cadde in battaglia, poi conquist\u00f2 Menfi ed estese il proprio controllo su buona parte del territorio egizio. Inaro II e i suoi alleati ateniesi furono infine sconfitti, nel 454 a.C., dall'armata del persiano Megabizo; gli insorti furono costretti a ritirarsi. Megabizo promise a Inaro II l'incolumit\u00e0 se si fosse arreso immediatamente e sottomesso all'autorit\u00e0 della Persia. Inaro II accondiscese ma Megabizo lo fece giustiziare ugualmente, crocifiggendolo, anche se le ragioni di ci\u00f2 sono oggetto di dispute. Artaserse I mor\u00ec nel 424 a.C. Il suo successore, Artaserse II, regn\u00f2 per soli quarantacinque giorni, essendo assassinato dal fratello Sogdiano, che regn\u00f2 per vari mesi prima di essere a sua volta eliminato dal fratello Oco, incoronato con il nome di Dario II. \nDario II.\nDario II regn\u00f2 dal 423 al 404 a.C. e verso la fine di questo periodo, forse gi\u00e0 intorno al 411 a.C., inizi\u00f2 la ribellione di Amirteo, probabile discendente della vecchia XXVI dinastia originaria di Sais; questi cacci\u00f2 i Persiani da Menfi con l'aiuto di mercenari cretesi e si autoproclam\u00f2 faraone l'anno successivo, ponendo fine alla XXVII dinastia. Il successore di Dario II, Artaserse II, tent\u00f2 di organizzare una spedizione per riprendere il controllo della situazione in Egitto, ma dovete abbandonare il progetto a causa di alcune difficolt\u00e0 politiche con il fratello Ciro il Giovane. Artaserse II fu ancora considerato il faraone legittimo in alcune zone dell'Alto Egitto almeno fino al 401 a.C., ma la sua inerzia non fece che rafforzare l'indipendenza dell'Egitto, la quale fu retta da allora dalla XXVIII, XXIX e XXX dinastia in successione. Artaserse III di Persia riusc\u00ec a sottomettere nuovamente l'Egitto nel 343 a.C. per un breve periodo (XXXI dinastia egizia).\nAspetti culturali.\nI rapporti tra gli occupanti e la classe sacerdotale privata di grandi privilegi, come si \u00e8 detto, non furono buoni: i sacerdoti giunsero ad additare al popolo i Persiani come responsabili della mitica morte del dio Osiride, associandoli a Seth, dio del male e degli stranieri: una conseguenza della dominazione achemenide fu quindi la demonizzazione di Seth. Gli aspetti negativi di Seth vennero tendenzialmente evidenziati in questo periodo. \nI faraoni persiani riuscirono per\u00f2 a instaurare relazioni discrete con parte dell'aristocrazia e con alti funzionari, bench\u00e9 nelle loro tombe i nomi dei sovrani compaiano come meri indicatori temporali. La comunit\u00e0 ebraica di Elefantina accolse con favore l'occupazione persiana, ricevendone in cambio favori. Al Museo gregoriano egizio (Musei Vaticani) si conserva la statua naofora in basalto, detta \"Naoforo Vaticano\", di Udjahorresne (o Udia\u1e25orresne), \"capo del Palazzo\", \"sovrintendente della flotta\" e medico attivo sotto Ahmose II, suo figlio Psammetico III e Cambise II: il reperto, privo della testa, \u00e8 ricoperto di fitte iscrizioni geroglifiche ove il funzionario narra di aver preparato la titolatura regale per Cambise II, di averlo convinto ad adorare la dea Neith di Sais e a sgombrare vari templi che erano stati occupati da sbandati durante il drammatico passaggio di poteri.\nI primi due sovrani, Cambise II e Dario I, imposero tributi tollerabili che favorirono la collaborazione: medici, artigiani e artisti egizi e menfiti trovarono lavoro presso le corti del \"Gran Re\". Inoltre, le esigenze di carattere pratico incoraggiarono e favorirono scambi culturali di ogni sorta: le leggi egizie furono tradotte e studiate in Persia; piante e aromi esotici approdarono in Egitto, cos\u00ec come l'astrologia, il dromedario per usi agricoli; la battaglia di Salamina (480 a.C.), la battaglia di Platea (479 a.C.) e quelle contro i Medi videro la partecipazione di contingenti egizi; in Siria, Palestina ed Egitto l'amministrazione si serv\u00ec della lingua aramaica per il disbrigo degli affari correnti.\nLe fonti disponibili su questo secolo a mezzo di presenza persiana nella valle del Nilo, perlopi\u00f9 indirette, non possono essere considerate imparziali, neppure le pi\u00f9 attendibili: quelle greche interpretano gli eventi in chiave anti-persiana (Erodoto, Diodoro Siculo, Ctesia di Cnido, Isocrate e Plinio il Vecchio), mentre le iscrizioni cuneiformi dei re di Persia e quelle geroglifiche dei funzionari egizi che collaborarono con il regime sono contraddistinte da toni trionfali; l'unica fonte egizia diretta conservatasi \u00e8 la \"Cronaca demotica\" (Biblioth\u00e8que nationale de France), \"peraltro pi\u00f9 attenta ai casi singoli del racconto che alle prospettive storiche\".\nLista di faraoni e usurpatori.\nIn questo periodo vi furono inoltre non meno di due principi egizi che si ribellarono al dominio persiano, assumendo effimeramente i titoli faraonici:"}
{"id": "262193", "revid": "380654", "url": "https://it.wikipedia.org/wiki?curid=262193", "title": "Ken Anderson (wrestler)", "text": "Anderson \u00e8 principalmente ricordato per i suoi trascorsi nella World Wrestling Entertainment tra il 2005 e il 2009 e nella Total Nonstop Action tra il 2010 e il 2016. In WWE ha vinto una volta lo United States Championship, mentre in TNA ha detenuto due volte il World Heavyweight Championship.\nCarriera.\nCircuito indipendente (2000\u20132005).\nLott\u00f2 con diversi pseudonimi tra diversi circuiti indipendenti, lottando anche in alcuni show della World Wrestling Federation, poi anche in uno della Total Nonstop Action Wrestling, che per\u00f2 decise di non metterlo sotto contratto. Tra il 2002 ed il 2003 combatt\u00e9 al Ted Petty invitational, poi ricominci\u00f2 a combattere nei circuiti indipendenti. Nel febbraio 2005 firma un contratto con la WWE, venendo mandato per\u00f2 prima nella Ohio Valley Wrestling, federazione satellite comandata allora da Paul Heyman, che gli d\u00e0 la gimmick di Ken Anderson, un ragazzo che si prende gioco degli annunciatori, autoannunciandosi oppure annunciando (in maniera comica) gli altri wrestler che prendevano parte al match.\nWorld Wrestling Entertainment (2005\u20132009).\nKenneth Anderson debutt\u00f2 nella World Wrestling Entertainment nella puntata di \"Velocity\" del 25 agosto 2005, con il ring-name di Ken Anderson, sconfiggendo Funaki. Nelle settimane successive inizi\u00f2 a farsi chiamare Mr. Kennedy per evitare omonimie con il giocatore di football americano, e sconfisse wrestler del calibro di Booker T e Rey Mysterio. Il debutto in pay-per-view avvenne il 9 ottobre, a No Mercy, dove batt\u00e9 Hardcore Holly. L'11 novembre affront\u00f2 Eddie Guerrero in un match con in palio un posto nel Team SmackDown! che avrebbe affrontato il Team Raw a \"Survivor Series\", ma perse per squalifica; tale incontro \u00e8 ricordato per essere stato l'ultimo combattuto da Guerrero prima della sua morte, avvenuta due giorni dopo.\nNel mese di dicembre inizi\u00f2 una rivalit\u00e0 con Matt Hardy, ma durante un match contro Kid Kash a \"Velocity\" si procur\u00f2 uno strappo del muscolo grande dorsale che lo costrinse ad uno stop durato circa sei mesi, perdendo quindi l'occasione di partecipare alla \"Royal Rumble 2006\" e soprattutto a \"WrestleMania 22\".\nTorn\u00f2 sul ring nella puntata di \"SmackDown!\" del 9 giugno 2006, sconfiggendo Scotty 2 Hotty. Nelle settimane successive sfid\u00f2 due volte il rientrante Batista, vincendo in entrambe le occasioni: la prima a \"The Great American Bash\" per squalifica, la seconda nella puntata di \"SmackDown!\" del 28 luglio per count out.\nIl 1\u00ba settembre conquist\u00f2 il suo primo titolo in WWE, vincendo un Triple Threat match contro Bobby Lashley e lo United States Champion Finlay. La settimana successiva il General Manager di \"SmackDown!\", Theodore Long, sanc\u00ec per Kennedy un match non titolato contro The Undertaker da disputarsi nel corso di \"No Mercy\"; nei giorni seguenti il \"Phenom\" utilizz\u00f2 i suoi giochi mentali per terrorizzare il rivale, ma ad aggiudicarsi il match fu il wrestler del Wisconsin per squalifica. Il 10 ottobre perse lo United States Championship contro il rientrante Chris Benoit, mentre a \"Survivor Series\" riusc\u00ec a sconfiggere The Undertaker in un First Blood match. La faida con il \"Deadman\" termin\u00f2 ad Armageddon, dove Kennedy venne sconfitto.\nIl 5 gennaio 2007 Mr. Kennedy sconfisse in 5 minuti e 7 secondi Chris Benoit in una \"Beat the Clock Challenge\" con in palio un incontro con il World Heavyweight Champion Batista a Royal Rumble, che per\u00f2 venne vinto da \"The Animal\". Kennedy inizi\u00f2 quindi una breve faida con l'ECW Champion Bobby Lashley, culminata in un match a No Way Out dove vinse per squalifica, non ottenenendo cos\u00ec la cintura.\nIl 1\u00ba aprile 2007, a WrestleMania 23, Mr. Kennedy vinse il Money in the Bank Ladder match, acquisendo il diritto di affrontare uno dei tre campioni mondiali della WWE entro i 365 giorni successivi. Tuttavia il 6 maggio, durante un match in un \"live-event\" a Binghamton (New York), si procur\u00f2 uno strappo al tricipite brachiale del braccio sinistro e, stando al primo referto medico, sarebbe dovuto stare fermo per circa sei mesi; per questo motivo perse la valigetta contro Edge nella puntata di \"Raw\" del 7 maggio. Qualche giorno dopo la WWE diffuse un comunicato ufficiale nel quale afferm\u00f2 che l'infortunio di Kennedy era meno grave del previsto e avrebbe richiesto soltanto sei settimane di stop.\nDurante il \"Draft\" 2007, svoltosi l'11 giugno 2007, Mr. Kennedy venne trasferito nel \"roster\" di \"Raw\". Il 26 agosto, a SummerSlam, prese parte ad un Triple Threat match contro Carlito e l'Intercontinental Champion Umaga, ma a vincere fu il campione. Pochi giorni dopo venne sospeso per trenta giorni dalla WWE poich\u00e9 il suo nome era stato trovato nel database dei clienti della Signature Pharmacy, una societ\u00e0 farmaceutica di Orlando (Florida) accusata di aver venduto medicinali senza una regolare ricetta. Ritorn\u00f2 il 1\u00ba ottobre affrontando John Cena venendo sconfitto. In seguito inizi\u00f2 una breve rivalit\u00e0 con Jeff Hardy, terminata a Cyber Sunday con una vittoria.\nNella puntata di \"Raw\" del 18 febbraio 2008 Mr. Kennedy sconfisse Val Venis in un incontro di qualificazione al Money in the Bank Ladder match in programma per WrestleMania XXIV. Tuttavia non riusc\u00ec a ripetere l'impresa dell'anno precedente e la valigetta venne vinta da CM Punk.\nDopo aver passato alcune settimane lontano dal ring, impegnato nelle riprese del film \"Dietro le linee nemiche III - Missione Colombia\", Mr. Kennedy fece il suo ritorno il 28 aprile 2008, schierandosi contro il General manager di \"Raw\", William Regal, ed effettuando contestualmente un turn face; il 19 maggio sconfisse Regal in un Loser Gets Fired match. In seguito inizi\u00f2 una breve alleanza con la \"diva\" Mickie James, terminata prima del previsto a causa del suo passaggio a \"SmackDown\" nell'ambito del \"Draft\" 2008.\nIl 2 agosto 2008, durante un match in un house show ad Hershey (Pennsylvania), Mr. Kennedy si slog\u00f2 la spalla e dovette rimanere fermo per circa nove mesi. In questo periodo fece delle brevi apparizioni a \"Raw\" e \"SmackDown\" per promuovere l'uscita del film \"Dietro le linee nemiche III - Missione Colombia\". Fece il suo ritorno nella puntata di \"Raw\" del 25 maggio 2009, interrompendo un promo tra Randy Orton e Ric Flair; quella stessa sera partecip\u00f2 ad un 10-Men Tag Team match in squadra con Batista, Jerry Lawler, John Cena e Montel Vontavious Porter, vincendo contro Big Show, Cody Rhodes, The Miz, Randy Orton e Ted DiBiase.\nIl 29 maggio 2009 Mr. Kennedy venne licenziato.\nTotal Nonstop Action (2010\u20132016).\nDopo mesi in cui si sono rincorse voci su un suo approdo nella Total Nonstop Action, Kenneth Anderson esordisce nella federazione di Orlando il 17 gennaio 2010 nel corso di Genesis, come Mr. Anderson, sconfiggendo Abyss grazie all'aiuto di un tirapugni.\nIl mostro mascherato si prender\u00e0 per\u00f2 una piccola rivincita meno di una settimana dopo ad iMPACT, dove lo attacca durante la sua famosa auto-proclamazione. Nella successiva edizione dello show, Mr. Anderson sfida apertamente qualunque atleta della federazione di Orlando. A raccogliere la sfida, su invito di Eric Bischoff, \u00e8 il rientrante Jeff Jarrett, che non festeggia degnamente il suo ritorno sul quadrato di combattimento, in quanto viene prima sconfitto (anche se in modo irregolare) e poi attaccato dall'atleta del Wisconsin.\nQuest'ultimo appare inarrestabile e, prevalendo facilmente su Brutus Magnus, si guadagna l'accesso all'8 Card Stud Tournament che si svolger\u00e0 a TNA Against All Odds e vedr\u00e0 coinvolti anche Abyss, D'Angelo Dinero, Desmond Wolfe, Hernandez, Kurt Angle, Matt Morgan e Mick Foley. Il vincitore sar\u00e0 decretato nuovo contendente numero uno al TNA World Heavyweight Championship. Come antipasto di questo torneo, ad iMPACT si svolge un Tag Team Match: Desmond Wolfe e Hernandez da una parte, Kurt Angle e Mr. Anderson dall'altra.\nQuesti ultimi due si aggiudicano la vittoria, seppur in modo controverso. Il 14 febbraio 2010, il grande evento ha inizio. Mr. Anderson \u00e8 uno dei favoriti alla vittoria e, sempre in modo scorretto, sconfigge nei quarti di finale l'eroe olimpico e, in semifinale, Abyss. A questo punto l'atleta del Wisconsin arriva allo scontro finale con D'Angelo Dinero, che, oltre ad essere sfavorito, viene attaccato nel backstage da Scott Hall e Syxx Pac poco prima del match. Nonostante ci\u00f2, Mr. Anderson non riesce a vincere. Ora ha un feud con Kurt Angle. Dopo aver perso la faida contro Angle, Mr. Anderson ha incominciato una nuova rivalit\u00e0, stavolta con Jeff Hardy.\nA TNA Sacrifice 2010, Anderson perde contro Jeff Hardy: dopo il match Anderson effettua un face turn volendo stringere la mano a Jeff che per\u00f2 la rifiuta. Di recente ha formato un tag team con Jeff Hardy chiamato Enigmatic Assholes. A TNA No Surrender 2010 si qualifica per la finale di TNA Bound for Glory 2010 che decreter\u00e0 il nuovo TNA Champion, sconfiggendo D'angelo Dinero. Dopo aver rinnovato il contratto che lo lega con la TNA con un accordo pluriennale, a met\u00e0 ottobre 2010 ha subito una commozione cerebrale (a causa di un brutale attacco da parte di Jeff Hardy con una sedia di acciaio), che lo ha tenuto lontano dal ring per diversi mesi.\nDopo essere tornato dall'infortunio, inizia una rivalit\u00e0 con Jeff Hardy. A TNA Genesis sconfigge Matt Morgan diventando n. 1 Contender al TNA World Heavyweight Championship, e subito dopo il match, sconfigge Jeff Hardy diventando TNA World Champion per la prima volta in carriera.\nNella puntata del tre febbraio difende il TNA World Heavyweight Championship dall'assalto di Jeff Hardy. A \"Against All Odds\" perde il TNA Championship contro Jeff Hardy in un ladder match. A TNA Victory Road 2011, il suo match contro Rob Van Dam per determinare lo sfidante al TNA World Title finisce in un doppio count out. A TNA Lockdown 2011 non riesce a conquistare il titolo in un triple threat match contro RVD e il campione (e vincitore) Sting.\nA Slammiversary IX riesce a conquistare il World Title contro Sting. Nella puntata di Impact del 14 luglio perde il titolo contro Sting. Ad Hardcore Justice perde contro Bully Ray. A No Surrender 2011 affronta Kurt Angle e Sting in un triple threat match per il World Heavyweight Championship, match che perde a discapito di Kurt Angle.\nA Bound For Glory sconfigge Bully Ray in un falls count anywhere match. Nella puntate di Impact seguenti difende Jeff Hardy dagli assalti di Jeff Jarrett e Bully Ray. Nella puntata di Impact del 3 novembre sconfigge Jeff Jarrett e Bully Ray in un tag team match insieme a Jeff Hardy. Nella puntata del 10 novembre, insieme a Jeff Hardy e Abyss, sconfigge Jarrett, Bully Ray e Scott Steiner. A Turning Point ha sconfitto, insieme ad Abyss, Scott Steiner e Bully Ray. Dopo il Match a Turning Point 2011 Mr. Anderson non si fa pi\u00f9 vedere sul ring.\nDopo quattro mesi di assenza, Mr. Anderson torn\u00f2 a TNA nei tapigns di Impact Wrestling dell'8 marzo, aiutando AJ Styles a cacciare via Kazarian &amp; Christopher Daniels. La settimana successiva, Mr.Anderson ha sconfitto Christopher Daniels. Il 18 marzo a Victory Road, Anderson e Styles hanno sconfitto Daniels e Kazarian in un tag team match. A Lockdown fa parte dell'team di Garrett Bischoff. A Lockdown il Team Garrett sconfigge il Team Eric. Il giorno dopo, Mr. Anderson e Jeff Hardy e Rob Van Dam partecipano a un three-way match dove a vincere e Rob Van Dam che diventa contender n\u00ba1 al TNA World Heavyweight Championship. Durante la \"Open Fight Night\" venendo sconfitti da Samoa Joe &amp; Magnus non riuscendo a conquistare i TNA World Tag Team Championships. Il 13 maggio al PPV Sacrifice, Mr. Anderson ha sconfitto Jeff Hardy. Nel seguente episodio Hardy ha sconfitto Mr. Anderson. Affronta poi Samoa Joe per il TNA Television Championship, titolo reso vacante dal campione Devon, tuttavia viene sconfitto dal wrestler samoano che diventa nuovo possessore della cintura. Dopo varie settimane gli Aces &amp; 8s propongono ad Anderson di entrare a far parte del gruppo. La settimana dopo quest'ultimo accetta effettuando un turn heel.\nIl 20 febbraio 2014 a Impact Wrestling, durante un'intervista con Christy Hemme, Anderson viene attaccato da Samuel Shaw, iniziando un feud tra i due. Dopo che Shaw si alle\u00f2 con Gunner, dopo una lite tra i due nel backstage, dove Anderson incolpa Shaw di aver perso contro i BroMans per colpa sua che non lo ha salvato dallo schienamento di Robbie E, Anderson ha vinto per squalifica contro Gunner a causa dell'attacco di Shaw ai danni del vincitore. La settimana dopo, Shaw e Anderson si sono affrontati in un Submission match che ha visto quest'ultimo uscirne vincitore. Il 9 marzo a Lockdown, Anderson viene sconfitto da Shaw in uno Steel Cage match.\nMr. Anderson torna nella puntata di Impact Wrestling del 20 febbraio 2015 e ha uno scontro verbale con Ethan Carter III e Tyrus per quello che stavano facendo contro Rockstar Spud e Mandrews, per poi attaccare Tyrus. Nelle puntate seguenti continua la faida con EC3 e Tyrus dove Mr Anderson con l'aiuto di Rockstar Spud e Mandrews li sconfisse e tagliano i loro capelli.\nNel mese di ottobre, Mr. Anderson ha partecipato alle TNA World Title Series per il titolo vacante TNA World Heavyweight Championship. Tuttavia, non \u00e8 riuscito ad avanzare nel torneo.\nNel marzo del 2016, \u00e8 stato rivelato che Anderson \u00e8 stato licenziato dalla TNA per aver fallito un test antidoping effettuato durante un evento svoltosi due mesi prima.\nVita privata.\nNell'agosto del 2007 Kenneth Anderson fu accusato di aver acquisito illegalmente medicinali da una casa farmaceutica di Orlando, violando quindi il Wellness Program della WWE; nello specifico, Anderson ordin\u00f2 una grande quantit\u00e0 di anastrozolo, somatotropina e testosterone tra l'ottobre del 2006 e il febbraio del 2007. Il lottatore sostenne in seguito che i medicinali erano stati acquisiti per rispondere a precise istruzioni del suo dottore al fine di curare una rottura del muscolo grande dorsale che lo aveva costretto ad uno stop di oltre sei mesi."}
{"id": "262194", "revid": "287204", "url": "https://it.wikipedia.org/wiki?curid=262194", "title": "Ironia socratica", "text": ""}
{"id": "262195", "revid": "29727", "url": "https://it.wikipedia.org/wiki?curid=262195", "title": "Archea", "text": ""}
{"id": "262199", "revid": "1199180", "url": "https://it.wikipedia.org/wiki?curid=262199", "title": "Livrea XMPR", "text": "La livrea XMPR \u00e8 lo schema di colorazione applicato come identit\u00e0 societaria a quasi tutto il materiale rotabile delle Ferrovie dello Stato Italiane tra il 1995 e il 2017. \nStoria.\nLa livrea prende il nome dallo studio di consulenza inglese \"XMPR PLc\" (in seguito divenuto \"MICE Group PLc\" e chiuso definitivamente nel 2010), che nel 1992 vinse la gara di appalto per l'ideazione della nuova immagine coordinata dei rotabili delle Ferrovie dello Stato. Tale livrea aveva lo scopo di uniformare a livello cromatico il materiale rotabile dell'azienda, di ridurre notevolmente i costi di gestione, uniformando le scorte a magazzino, e di promuovere anche una nuova immagine aziendale caratterizzata da un nuovo logo stilizzato. I nuovi colori vennero presentati nel dicembre 1994 e subito il nuovo logo fece la sua comparsa sui vari veicoli, andando a sostituire i vecchi loghi presenti anche sul materiale rotabile pi\u00f9 datato.\nA partire dal 1995 l'XMPR viene applicato integralmente sui vari veicoli del parco FS, diffondendosi molto rapidamente verso la fine degli anni novanta e gli inizi degli anni duemila.\nCaratteristiche.\nLa livrea XMPR si basa principalmente sul sistema di colorazione Pantone, impiegando tre colori: il grigio chiaro Cool Grey 2 C (o 006/021), il verde 329 C (o 006/022) e il blu 293 C (o 006/023).\nApplicazione.\nInizialmente il colore sui mezzi era applicato tramite verniciatura tradizionale; in seguito a una sperimentazione, si ricorse alle pellicole in poliestere, pi\u00f9 rapide da applicare e pi\u00f9 facili da pulire in caso di vandalismi da parte dei \"writers\".\nIl primo rotabile a ricevere la nuova colorazione fu l'ETR.401 (unico elettrotreno FS su cui fu applicata tale livrea) mentre le prime locomotive verniciate in XMPR furono la E.444R.005 e la E.632.034 nel 1996. Entrambe avevano il telaio blu e la fascia di separazione verde, in palese contrasto con la livrea delle vetture, che presentava invece il telaio in verde e la fascia in blu. Tale errore fu corretto nelle successive unit\u00e0 ricolorate.\nL'esordio della livrea XMPR sul gruppo E.656 avvenne nel 1999 sull'unit\u00e0 480, che presentava gi\u00e0 la versione \"XMPR 2\" con frontale in grigio. Sulle E.652 invece la nuova livrea coinvolge le unit\u00e0 001 (in occasione della R.O1) e 165 nel 1998.\nLa prima locomotiva elettrica a cui fu applicata di fabbrica la livrea XMPR fu la E.412.001 nel 1997 mentre, paradossalmente, le E.402B consegnate nello stesso anno previdero uno schema di coloritura a s\u00e9 stante, precisamente l'ultima livrea \"pre-XMPR\" adottata dalle FS, destinata a durare comunque ben poco tempo. La ripellicolatura dei rotabili in XMPR si estese anche ai diversi gruppi pi\u00f9 anziani di locomotive diesel quali D.343, D.443 e per le elettriche \"reostatiche\" E.636, E.646 ed E.645.\nNon \u00e8 stata prevista l'applicazione dei caratteristici figurini del Caimano, della Tigre e della Tartaruga sui rispettivi locomotori ripellicolati in XMPR. Va segnalato soltanto un nuovo figurino del Caimano in versione \"Cargo\" presente sull'E.655.081.\nVarianti della livrea XMPR.\nNel corso degli anni, la livrea XMPR ha subito numerose modifiche e varianti dettate principalmente da esigenze antinfortunistiche e anche estetiche. In particolare, la prima versione della livrea XMPR, detta \"XMPR 1\", prevedeva le testate dei mezzi di trazione nel colore verde, rendendo l'aspetto esteriore del mezzo piuttosto cupo e ben poco visibile, quasi in contrasto con le pi\u00f9 basilari norme di sicurezza. Per questo motivo, furono introdotte in un primo momento delle fasce segnaletiche di colore rosso rosso all'altezza dei fanali (tale colorazione \u00e8 rimasta in uso per automotrici ed elettromotrici), passando successivamente a un nuovo schema di coloritura detto \"XMPR 2\" che prevedeva per il frontale delle locomotive lo stesso grigio chiaro della cassa. Altre varianti di minore entit\u00e0 hanno caratterizzato in questi anni vari mezzi di trazione del parco FS e riguardano principalmente la disposizione di fasce blu, loghi FS o Trenitalia, o il colore dell'imperiale dei mezzi (varianti in grigio, alluminio e anche blu).\nAnche per quanto riguarda il materiale rimorchiato sono state effettuate alcune minime varianti. Ad esempio sulla vettura UIC-Z1 \"\"61 83 21-90 587-8 B\" le porte di accesso furono pellicolate in blu, mentre la carrozza Gran comfort \"50 83 18-98 175-2 A\"\" presentava una fascia longitudinale rossa in luogo di quella blu, probabilmente frutto di un esperimento (che poi non ebbe seguito) volto a far individuare con pi\u00f9 facilit\u00e0 la prima classe ai viaggiatori. \nCon l'introduzione dei treni InterCity Plus, che consistevano in treni IC con vetture rinnovate internamente, sulle vetture \u00e8 stata introdotta una fascia diagonale verde in luogo di quella bianca; di conseguenza sono state spostate le indicazioni della classe della vettura; dal dicembre 2009, abbandonata la categoria IC Plus (in quanto tutte le carrozze per treni InterCity erano state ristrutturate), Trenitalia ha deciso di mantenere la medesima livrea (senza logo IC Plus) da estendere anche alle altre vetture del parco rimaste in livrea tradizionale e non coinvolte nel \"progetto 901\"; la medesima livrea XMPR \u00e8 stata impiegata per le vetture Cisalpino ripellicolate alla fine del 2009, in attesa di rientrare nel parco FS dopo lo scioglimento della societ\u00e0 Cisalpino.\nSu talune automotrici a nafta, come sulle ALn 668, la striscia blu \u00e8 sostituita da una arancione Pantone 165; in altri casi, come sulla locomotiva D.345, il colore blu \u00e8 quasi totalmente assente ed \u00e8 invece presente il rosso.\nPer le carrozze a doppio piano Vivalto \u00e8 stata sviluppata una livrea apposita chiamata con lo stesso nome. Presenta i medesimi colori della livrea XMPR, ma con lineamenti diversi. Le carrozze sono prevalentemente bianche, con delle strisce orizzontali verdi, le portiere blu e una striscia blu in corrispondenza dei finestrini superiori. Oltre alle carrozze, \u00e8 stata applicata su 9 locomotive E.464 (ridotte a 8) per il traino dei convogli.\nVarianti del logo FS XMPR.\nIl nuovo logo aziendale, presentato nel dicembre 1994, era caratterizzato da forme ricercate: fu definito un \"rombo\" con un'evidente \"F\" all'interno e una \"S\", meno visibile, delineata in basso a destra da una linea curva. Tale logo proponeva i colori verde, blu e azzurro, ma era disponibile anche in variante completamente verde o bianca applicata a frontali e fiancate delle locomotive o dei carri merci.\nCon la ristrutturazione societaria avvenuta nel 2000, fu introdotta una nuova variante del logo, pi\u00f9 slanciata e con lo spigolo superiore sinistro smussato. Il logo viene ora utilizzato per ogni societ\u00e0 del gruppo, al quale viene abbinato il nome di quest'ultima. Nel 2007, in seguito a un sondaggio proposto da Ferrovie dello Stato sul proprio sito web, fu rivisitato nuovamente il logo aziendale, che abbandona i colori blu e azzurro a favore di uno schema verde e rosso; di conseguenza, il logo fu leggermente rivisto mettendo in evidenza la \"S\", ora facilmente distinguibile nella forma e colorata di rosso. Nel 2011 fu aggiunta, in rosso, la parola \"Italiane\" al logo gi\u00e0 esistente, in seguito al cambio di denominazione aziendale in \"Ferrovie dello Stato Italiane\". Tale logo continua a essere impiegato nonostante la progressiva scomparsa della livrea XMPR.\nAbbandono.\nIn tempi recenti Trenitalia, nell'ambito di una politica di rilancio dell'immagine aziendale, ha progressivamente abbandonato gli schemi XMPR per dirigersi verso nuove soluzioni pi\u00f9 caratteristiche. Nel 2012, la livrea XMPR era ancora applicata ai treni delle \"Divisioni Trasporto Regionale\" di Trenitalia e ai treni InterCity ed Espresso; non era invece gi\u00e0 pi\u00f9 applicata ai treni Eurostar Italia (poi Frecciabianca) e Leonardo Express, mentre non era mai stata applicata ai treni Eurostar Italia Alta Velocit\u00e0 (poi Frecciarossa e Frecciargento).\nNel 2013 venne introdotta una nuova livrea destinata a sostituire progressivamente la livrea XMPR sui treni regionali. La nuova livrea, chiamata livrea DPR, \u00e8 caratterizzata dal colore grigio, con una fascia di colore nero in corrispondenza dei finestrini e con altre due fasce rispettivamente di colore giallo e blu poste nella parte bassa della cassa. Completa il tutto un'ulteriore fascia nera posta nell'estremit\u00e0 inferiore. Le porte sono colorate in giallo limone nelle prime versioni e in giallo senape nei nuovi treni Rock e Pop.\nNel 2017 sono state introdotte ulteriori nuove livree: una per i treni InterCity diurni, un'altra per i treni InterCity Notte e un'altra ancora per le locomotive di Mercitalia Rail, la ex divisione cargo di Trenitalia. Con la progressiva riverniciatura dei treni non destinati all'accantonamento in tempi brevi, l'introduzione di nuovi treni gi\u00e0 dotati delle nuove livree e l'accantonamento del materiale pi\u00f9 vecchio non riverniciato, dunque, la livrea XMPR sta progressivamente scomparendo dai binari italiani. ; le D.445 assegnate ai servizi InterCity, invece, hanno mantenuto la livrea XMPR fino al 2022, per poi passare gradualmente alla livrea InterCity Giorno."}
{"id": "262201", "revid": "1543377", "url": "https://it.wikipedia.org/wiki?curid=262201", "title": "Stepstone", "text": "Stepstone (inizialmente Productivity Products International) \u00e8 stata una compagnia software fondata nel 1983 da Brad Cox e Tom Love, conosciuti nell'ambiente dell'informatica per aver originariamente sviluppato il linguaggio di programmazione Objective C, un'estensione ad oggetti del C.\nNell'aprile del 1995 NeXT acquis\u00ec il marchio ed i diritti dell'Objective C da Stepstone. Nel contempo Stepstone ottenne la licenza da NeXT per poter continuare a vendere i suoi prodotti basati su Objective C.\nStepstone dichiar\u00f2 il suo fallimento nel 2002."}
{"id": "262203", "revid": "648716", "url": "https://it.wikipedia.org/wiki?curid=262203", "title": "Brad Cox", "text": "Biografia.\nLaureato in matematica applicata alla biologia, divenne noto per i suoi lavori riguardanti:\nConsegu\u00ec la laurea in chimica organica e matematica all'universit\u00e0 Furman e svolse il dottorato di ricerca nel dipartimento di matematica applicata alla biologia dell'universit\u00e0 di Chicago."}
{"id": "262204", "revid": "228587", "url": "https://it.wikipedia.org/wiki?curid=262204", "title": "Tannura", "text": "La tannura \u00e8 un fornello a legna o carbone portatile (simile ad un piccolo barbecue), generalmente realizzato in ferro, tipicamente usato in Sicilia, essenzialmente come attrezzo da cucina. Di forma cubica e sorretto su quattro piedi, \u00e8 costituito da una camera con sportellino frontale di accesso, sovrastata da una griglia asportabile munita di sponde per il contenimento della brace. \u00c8 la cosiddetta \"fornacella\" a carbone che si usava in Sicilia fino ai primi anni del secondo dopoguerra. Di solito veniva costruita in muratura oppure in pietra e sistemata accanto al forno a legna che non mancava mai nelle case siciliane.\nCon lo stesso nome si indica anche un fornello a lenta combustione di segatura pressata, in uso dai falegnami nel palermitano per mantenere liquida la colla a caldo.\nEtimologia.\nIl nome deriva probabilmente dall'\"atanor\", la fornace degli alchimisti o dal lemma dalla lingua siculo-araba \"tann\u016br\" ma in Sicilia ha acquisito un significato specifico.\nFunzionamento.\nNella camera inferiore si immettono frammenti di legno o paglia di facile accensione per attizzare il carbone (carbonella) posto sulla griglia sovrastante; la ventilazione, che pu\u00f2 anche essere forzata con un mantice o un ventaglio, favorisce la pi\u00f9 rapida e pi\u00f9 intensa combustione della carbonella quando lo sportellino \u00e8 aperto; nella stessa camera si raccolgono per caduta le ceneri di combustione. Nella parte superiore, sulle sponde, si pone il contenitore per la cottura dei cibi, che pu\u00f2 essere una pentola (in siciliano \"pignata\"), una padella (in siciliano \"paredda\" o \"padedda\"), una griglia o una graticola (in siciliano \"rarigghia\", \"radigghia\").\nLa tannura viene chiamata anche \"cufuneddru\", \"cufuni\", \"fornellu\" o \"fucuni\"."}
{"id": "262208", "revid": "128334", "url": "https://it.wikipedia.org/wiki?curid=262208", "title": "I Campioni", "text": "I Campioni sono stati un gruppo musicale italiano attivo tra la fine degli anni cinquanta e i primi anni sessanta, fondato da Tony Dallara e Paolo Ordanini.\nStoria del gruppo.\nNato nel 1952 con il nome di \"Rocky Mountains Ol' Time Stompers\" incide per la Music molto materiale, la maggior parte del quale viene poi raggruppato in quattro LP da 25\u00a0cm. e in due LP da 30\u00a0cm.. Nel 1954 appare nel film comico musicale \"Assi alla ribalta\", mentre accompagna una notevole esibizione di rock dell'indimenticabile Bruno Dossena con la compagna Marisa. Nella formazione suonano Giorgio Casellato al piano, Bruno De Filippi alla chitarra, Livio Cervelleri al sax, Lino Rognoni alla batteria, Baldo Panfili alla tromba e Piero Villa al contrabbasso.\nAlla fine del 1957 cambia il nome in \"I Campioni\", quando alla voce solista si aggiunge Tony Dallara; dopo le prime esibizioni in vari locali milanesi (con un repertorio per lo pi\u00f9 di cover dei Platters) iniziano i primi contratti per serate retribuite: il primo di una certa consistenza \u00e8 al Santa Tecla (duemila lire a serata per tutto il complesso), dove si esibisce, tra gli altri, Adriano Celentano.\nQuando Dallara firma con la Music (dove lavora come fattorino), anche la band viene scritturata, e le prime incisioni non escono a nome del solo cantante ma con la denominazione I Campioni - canta Tony Dallara; i musicisti della band incidono invece da soli per la nuova casa discografica fondata dallo svizzero Walter Guertler, la Jolly, pubblicando brani propri in cui il cantante \u00e8 Roby Matano (ex componente dell'orchestra Milleluci e del complesso di Dora Musumeci), che entra nel 1958 nel nucleo e in breve tempo ne diventa il \"leader\".\nLa prima apparizione televisiva avviene nello stesso anno: nel corso di una puntata de \"Il musichiere\" (condotto da Mario Riva), il complesso de I Campioni presenta il primo 45 giri, \"Mister Wonderful\".\nTra i suoi componenti, nei primi anni, il noto chitarrista e armonicista Bruno De Filippi, autore della musica del brano \"Tintarella di luna\" (su testo di Franco Migliacci) che la band I Campioni incide per prima nel 1959, e che in seguito verr\u00e0 anche interpretata da I Due Corsari e soprattutto da Mina, che la trasforma in un grande successo.\nMina ascolta per la prima volta la canzone a Ischia: si deve esibire in un locale dell'isola insieme alla sua band, I Solitari, e ascolta prima di cantare l'esibizione del complesso i Campioni, rimanendo colpita dal brano al punto di chiedere la sera stessa a Matano e agli altri componenti l'autorizzazione per poter incidere \"Tintarella di luna\".\nNel 1959 la band (con Roby Matano) appare nel film \"I ragazzi del Juke-Box\" di Lucio Fulci (con Betty Curtis, Fred Buscaglione, Gianni Meccia e Adriano Celentano), dove canta (da sola) la loro versione di \"Ciao ti dir\u00f2\" (incisa anche dallo stesso Celentano e da Giorgio Gaber). Sempre nel 1959 il sassofonista Fausto Papetti lascia il complesso per dedicarsi alla carriera (per altro molto ricca di soddisfazioni) di musicista solista.\nVa ricordato che nella band suon\u00f2 per due anni (dal 1964 al 1966) un giovanissimo Lucio Battisti: \u00e8 possibile ascoltarne la voce tra i cori nel 45 giri del 1966 con \"Non farla piangere\" (cover di \"Don't make my baby blue\" degli Shadows) e \"Tu non ridi pi\u00f9\" (cover di \"Look through any window\" dei The Hollies di Graham Nash).\nNei loro pi\u00f9 dieci anni d'attivit\u00e0, i musicisti del complesso I Campioni hanno modificato il loro stile partendo dal rock and roll delle origini passando attraverso il pop per approdare, negli ultimi 45 giri, alle sonorit\u00e0 beat, ma suonando anche brani country (sfruttando il violino di Piero Villa e l'armonica a bocca di Bruno De Filippi).\nDiscografia.\nSingoli a 45 giri Flexy-disc.\nI Flexy-disc sono incisi da un solo lato e allegati in omaggio alla rivista \"Il Musichiere\":"}
{"id": "262209", "revid": "1543377", "url": "https://it.wikipedia.org/wiki?curid=262209", "title": "Nazionale di calcio dell'Armenia", "text": "La nazionale di calcio dell'Armenia (arm. \u0540\u0561\u0575\u0561\u057d\u057f\u0561\u0576\u056b \u0586\u0578\u0582\u057f\u0562\u0578\u056c\u056b \u0561\u0566\u0563\u0561\u0575\u056b\u0576 \u0570\u0561\u057e\u0561\u0584\u0561\u056f\u0561\u0576) \u00e8 la rappresentativa calcistica dell'Armenia ed \u00e8 posta sotto l'egida della federazione calcistica armena.\n\u00c8 nata nel 1992, dopo la scissione dell'Unione Sovietica in 15 repubbliche e la successiva divisione della Comunit\u00e0 degli Stati Indipendenti. Da allora la nazionale armena ha collezionato oltre cento partite, senza risultati di rilievo eccezion fatta per qualche vittoria su squadre di secondaria importanza (anche se spiccano vittorie sulla , sul , sul , sulla , sulla e sulla ). Non si \u00e8 mai qualificata alla fase finale di Mondiali o Europei.\nOccupa il 92\u00ba posto del ranking FIFA.\nStoria.\nEsordi.\nLa nazionale armena nacque ufficialmente nel 1992, dopo il crollo dell'Unione Sovietica. Gioc\u00f2 la sua prima partita il 12 ottobre 1992 a Erevan contro la (0-0), altra rappresentativa di una neonata repubblica del blocco sovietico. Nel 1992 la federazione calcistica dell'Armenia divent\u00f2 membro di FIFA e UEFA.\nI primi anni di esistenza della locale federazione calcistica furono difficili. Dall'indipendenza, proclamata nel 1991, il paese fu infatti attanagliato da una serie di problemi economici e i rapporti diplomatici tesi con i vicini azeri e i turchi contribuirono a rendere il quadro complicato. Nei primi anni '90 il blocco imposto dagli stati viciniori in risposta alla guerra del Nagorno Karabakh priv\u00f2 il paese di energia elettrica e di risorse naturali quali petrolio e gas; in queste condizioni gli allenamenti della nazionale di calcio furono tutt'altro che una priorit\u00e0. Un leggero miglioramento nei risultati si manifest\u00f2 verso la fine del decennio. L'Armenia, che nel 1996 aveva battuto per 2-1 in amichevole il , fece registrare dei lievi progressi nelle eliminatorie del , con l'arrivo del commissario tecnico Khoren Hovhannisyan, che coincise con l'ingresso in squadra di \u00c9ric Assadourian e Michel Der Zakarian, che militavano nel campionato francese. In quelle eliminatorie la compagine armena ottenne una vittoria, contro l', e cinque pareggi in dieci gare, chiudendo al quarto posto nel girone.\nIl nuovo millennio.\nLa squadra conobbe poi una fase di declino. In vista delle eliminatorie del molti giocatori si rifiutarono di vestire la maglia della nazionale, che termin\u00f2 la campagna di qualificazione al penultimo posto in classifica, con 8 sconfitte in 10 partite. Il selezionatore Sowren Bars\u0113\u0121yan, in carica dal settembre 1998 all'ottobre 1999, ottenne 3 vittorie in 13 partite, tutte nel 1998.\nNei successivi quattro anni, dal 2000 al 2004, si successero alla guida della nazionale armena cinque allenatori, l'ultimo dei quali, il rumeno Mihai Stoichi\u021b\u0103 (in carica tra il 2003 e il 2004), riusc\u00ec a ottenere 4 vittorie in 10 partite.\nDall'agosto 2004 la nazionale fu guidata dall'allenatore francese Bernard Casoni, esonerato nell'aprile 2005, dopo 8 partite, per gli scarsi risultati (6 sconfitte). Stessa sorte tocc\u00f2 all'olandese Henk Wisman, che sub\u00ec 6 sconfitte nelle 8 partite di gestione tra il 2005 e il 2006.\nNel 2006 giunse sulla panchina armena lo scozzese Ian Porterfield, che rivitalizz\u00f2 in parte la squadra, ottenendo una vittoria per 2-1 contro il il 2 giugno 2007, una vittoria 1-0 contro la quattro giorni pi\u00f9 tardi e un pareggio per 1-1 contro il nell'agosto 2007. Porterfield mor\u00ec l'11 settembre 2007 e il suo posto fu preso dal suo vice, Tom Jones, in via temporanea, insieme a Vardan Minasyan. I risultati della compagine armena sotto la sua gestione furono deludenti: alla vittoria contro , seguirono il pareggio contro la e una serie di sconfitte, quella per 3-0 contro il del 17 ottobre 2007 e quelle per 1-0 contro il Portogallo e il Kazakistan del novembre seguente.\nIl sorteggio delle qualificazioni al , tenutosi nel 2007, mise nello stesso girone Armenia e , paesi tra cui le relazioni erano turbolente a causa della guerra del Nagorno-Karabakh. Le due nazionali non si accordarono sulle modalit\u00e0 di svolgimento delle partite tra di loro, quindi per decisione della UEFA giocarono solo 12 partite delle 14 previste nel girone. L'Armenia chiuse al penultimo posto, davanti agli azeri.\nNel 2008 fu il danese Jan B\u00f8rge Poulsen a subentrare sulla panchina dell'Armenia. Malgrado un inizio incoraggiante, dall'avvio delle qualificazioni al la squadra non ottenne pi\u00f9 una vittoria. Il sorteggio del girone di qualificazione mise nel medesimo raggruppamento Armenia e . I rapporti tra i due paesi, molto freddi dal 1994, si distesero, tanto che il 6 settembre 2008, su invito del presidente armeno Ser\u017e Sargsyan, il suo omologo turco, Abdullah G\u00fcl, assistette alla partita tra le due squadre allo stadio di Erevan.\nL'era Minasyan (2009-2013).\nIl 1\u00ba aprile 2009, dopo il pareggio casalingo contro l' nel girone di qualificazione a , Jan Poulsen fu esonerato, con la squadra all'ultimo posto del girone 5 con un bilancio di quattro sconfitte e un pareggio. Due settimane pi\u00f9 tardi fu nominato CT Vardan Minasyan, con il compito di allenare la squadra per il resto della campagna di qualificazione. Il nuovo tecnico esord\u00ec con una sconfitta (1-0) sul campo degli estoni.\nIl 9 settembre 2009 la nazionale consegu\u00ec una vittoria di un certo rilievo nelle qualificazioni ai campionatl mondiale del 2010, battendo per 2-1 in casa il .\nCirca un anno dopo, l'8 ottobre 2010, batt\u00e9 per 3-2 la in un match valido per le qualificazioni al campionato d'Europa 2012. Consegu\u00ec poi la seconda vittoria di fila battendo e raggiunse la sessantesima posizione della classifica mondiale della FIFA, sino ad allora il miglior piazzamento nella storia della nazionale nella graduatoria, migliorato il mese seguente salendo al 59\u00ba posto.\nIl 26 marzo 2011 l'Armenia ottenne un pari casalingo senza reti contro la che la proiett\u00f2 al quarto posto nel girone, a due punti dalle tre capoliste. Il 6 settembre 2011, quattro giorni dopo aver sconfitto Andorra in trasferta, si impose con un clamoroso 0-4 a \u017dilina in casa degli slovacchi. Grazie alle due vittorie consecutive l'Armenia si iss\u00f2 al terzo posto del girone, a due punti dalla Russia capolista. Un mese pi\u00f9 tardi la squadra caucasica si apprest\u00f2 ad affrontare due match che avrebbero potuto sancire la sua qualificazione agli spareggi per l'europeo di Polonia e Ucraina. Il 7 ottobre sconfisse per 4-1 la , il 12 ottobre si present\u00f2 sul campo dell', diretta rivale per l'accesso ai play-off, con la necessit\u00e0 di vincere per sperare nella qualificazione agli spareggi. La partita termin\u00f2 con il risultato di 2-1 in favore degli irlandesi, con gli armeni penalizzati anche da una discutibile espulsione comminata al portiere \u1e58oman Berezovski. Nonostante la delusione finale, si tratt\u00f2 di una delle migliori campagne di qualificazione nella storia della nazionale armena. In tale girone la squadra allenata da Minasyan si rivel\u00f2 la vera sorpresa, arrivando a contendere l'accesso ai play-off all', realizzando 22 gol e aggiudicandosi il terzo posto finale nel raggruppamento, miglior risultato dell'Armenia in una fase di qualificazione a un torneo internazionale.\nL'Armenia fu poi impegnata, nel febbraio 2012, in un torneo amichevole contro e . Perse il primo match contro la Serbia (2-0), poi vinse contro il Canada (3-1). Nel settembre seguente iniziarono le eliminatorie UEFA del . Nel girone l'Armenia trov\u00f2 , , , e , compagine contro cui cominci\u00f2 le qualificazioni vincendo in trasferta. Il 5 febbraio 2013 ottenne un pari contro il (1-1) a Valence, citt\u00e0 francese dove risiede una folta comunit\u00e0 armena. L'11 giugno 2013 la nazionale armena ottenne una storica vittoria esterna imponendosi per 4-0 contro la al Parken Stadium di Copenaghen. La gara era valida per le qualificazioni al mondiale di , nelle quali la squadra caucasica conferm\u00f2 in parte i progressi mostrati negli anni precedenti, chiudendo al quarto posto (pari punti con la Bulgaria) nel raggruppamento grazie anche alle vittorie ottenute contro le ben pi\u00f9 quotate Repubblica Ceca e Bulgaria, mentre nell'ultima partita del girone, contro l' al San Paolo di Napoli, ottenne un prestigioso pari (2-2) dopo essere stata per due volte in vantaggio.\nTerminate le qualificazioni, Vardan Minasyan rifiut\u00f2 il prolungamento del contratto offertogli dalla federazione e lasci\u00f2 la nazionale armena.\nContinui cambi tecnici.\nIl 28 febbraio 2014 arriv\u00f2 sulla panchina della nazionale lo svizzero Bernard Challandes, la cui gestione termin\u00f2 il 30 marzo 2015 dopo la sconfitta esterna per 2-1 contro l' nelle eliminatorie del . Lo rimpiazz\u00f2 il primatista di presenze in nazionale, l'ex calciatore Sargis Hovsepyan, nominato CT il 28 aprile 2015. Le qualificazioni all'europeo si conclusero con solo 2 punti conquistati e l'ultimo posto del girone. Il 10 dicembre 2015 sulla panchina armena subentr\u00f2 quindi Varuzhan Sukiasyan, che guid\u00f2 l'Armenia in sette partite, ma si dimise a causa del negativo inizio nelle eliminatorie del (tre sconfitte consecutive nel gruppo E). Il 26 ottobre 2016 fu nominato CT Art'owr Petrosyan, rimasto in carica fino al 6 aprile 2018, quando si dimise dopo aver concluso le qualificazioni a al quinto e penultimo posto nel girone.\nLa successiva gestione del rientrante Vardan Minasyan, nominato CT il 10 aprile 2018, dur\u00f2 pochi mesi. A settembre l'Armenia esord\u00ec nel girone di Lega D della UEFA Nations League 2018-2019 battendo in casa il (2-1), prima di perdere in casa della (2-0). Minasyan rassegn\u00f2 le proprie dimissioni il 21 settembre. Il 7 ottobre 2018 arriv\u00f2 sulla panchina armena il CT Armen Gyowlbowda\u0121yanc', che esord\u00ec con una clamorosa sconfitta in casa contro (0-1) nella terza giornata di Nations League. Gli armeni chiusero poi il girone al secondo posto dietro la .\nNel novembre 2019 fu nominato CT Abraham Khashmanyan, con cui l'Armenia concluse le qualificazioni al al quinto e penultimo posto nel proprio girone, davanti al solo . Nell'ultimo incontro delle eliminatorie, a Palermo contro l', la squadra sub\u00ec la sconfitta pi\u00f9 larga della propria storia (9-1).\nNel marzo 2020 la nazionale armena fu affidata al CT spagnolo Joaqu\u00edn Caparr\u00f3s. Nella Lega C della UEFA Nations League 2020-2021, l'Armenia fu sorteggiata nel girone con , ed . Dopo aver ottenuto una vittoria e due pareggi e subito una sconfitta in quattro partite, la squadra parve destinata a cedere alle avversarie la vetta della classifica, avendo anche perso la possibilit\u00e0 di giocare in casa (seppure a porte chiuse a causa della pandemia di COVID-19) le successive sfide per decisione dell'UEFA, per via della preoccupante situazione di insicurezza nel Nagorno Karabakh. Negli ultimi due incontri, pur priva della sua stella Henrix Mxit'aryan, l'Armenia riusc\u00ec, tuttavia, a battere per 2-1 i georgiani a Tbilisi e per 1-0, a Nicosia, la Macedonia del Nord, che qualche giorno prima aveva conseguito la qualificazione al a scapito proprio della Georgia. Il risultato consent\u00ec agli armeni di vincere il girone ed essere promossi nella Lega B di Nations League, oltre che di concorrere per un posto al tramite i play-off. \nIl buon momento dell'Armenia prosegu\u00ec nel marzo 2021, quando, all'esordio nel girone di qualificazione al , la squadra di Caparr\u00f3s ottenne 3 vittorie consecutive, contro , e , portandosi in testa al proprio girone. A settembre, nelle successive tre partite, arrivarono, tuttavia, solo due punti e la tendenza negativa prosegu\u00ec tra ottobre e novembre; di conseguenza l'Armenia chiuse il girone al quarto posto.\nColori e simboli.\nDalla fondazione la nazionale armena gioca in tenuta rossa, calzoncini blu e calzettoni arancio. Questa combinazione rispecchia proprio la bandiera dell'Armenia, un tricolore orizzontale con lo stesso cromatismo, nello stesso ordine.\nIn trasferta usa una divisa bianca o azzurra a seconda degli anni.\nCommissari tecnici.\n\"Dati aggiornati al 14 novembre 2021\".\nRosa attuale.\nLista dei giocatori convocati per le sfide amichevoli contro e del 1 e 5 giugno 2021.\nPresenze e reti aggiornate al 5 giugno 2021, al termine della sfida contro la .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 14 novembre 2021.I calciatori in grassetto sono ancora attivi in nazionale.\nPartecipazioni ai tornei internazionali.\nFino al 1991 l'Armenia non aveva una propria nazionale in quanto lo stato armeno era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica. Dopo la dissoluzione dell'Unione Sovietica venne creata la Nazionale di calcio della Comunit\u00e0 degli Stati Indipendenti che rappresentava l'omonima confederazione di cui l'Armenia fa parte tuttora. Tale nazionale, per\u00f2, partecip\u00f2 solo al Campionato europeo di calcio 1992, dopodich\u00e9 ogni nazione che aderiva alla CSI cre\u00f2 la propria nazionale."}
{"id": "262212", "revid": "80598", "url": "https://it.wikipedia.org/wiki?curid=262212", "title": "Numero Uno (casa discografica)", "text": "La Numero Uno \u00e8 stata una casa discografica creata da un gruppo di autori e musicisti precedentemente legati alla Dischi Ricordi, a causa di dissensi artistici con la casa madre. \nStoria.\nGiulio Rapetti, in arte Mogol, suo padre Mariano, in arte Calibi, e il produttore Alessandro Colombini sono i fondatori della Numero Uno che, grazie ad accordi intercorsi con Ennio Melis, viene distribuita dalla RCA Italiana, a loro si affiancano Lucio Battisti, Claudio Bonivento, Franco Daldello e Carlo Donida.\nIl logo della Numero Uno (un numero uno di colore bianco in un cerchio arancione, su fondo verde) \u00e8 ideato dal disegnatore Guido Crepax. La sede \u00e8 a Milano in Galleria del Corso.\nIl primo 45 giri viene pubblicato alla fine dell'estate 1969: si tratta di \"Questo folle sentimento/Avevo una bambola\" della Formula 3, un gruppo rock d'avanguardia appena costituitosi, tra i primi acquisti dell'etichetta discografica.\nAccanto alla Formula 3 vengono lanciati Edoardo Bennato, il gruppo fiorentino La Verde Stagione, l'Anonima Sound, di cui fa parte il giovane Ivan Graziani e il duo dei Computers.\nLucio Battisti, pur partecipando agli utili come azionista, fino al 1971 continuer\u00e0 ad incidere per la Ricordi per motivi contrattuali.\nTra i musicisti che collaborano con l'etichetta ricordiamo innanzitutto il gi\u00e0 citato Carlo Donida, anch'egli distaccatosi dalla Ricordi, autore di successi sanremesi come \"Al di l\u00e0\", ma anche di \"Prigioniero del mondo\" e \"La compagnia\", tra i pochi brani di altro autore mai eseguiti da Battisti, a lui si affiancano giovani e promettenti autori come Alberto Salerno, Mario Lavezzi, il bassista Damiano Dattoli, Bruno Tavernese e Oscar Prudente.\nSuccessivamente l'etichetta riesce a mettere sotto contratto artisti gi\u00e0 affermati, come Tony Renis e il cantautore genovese Bruno Lauzi, reduce dalla Ariston, che esordisce con un 45 giri contenente due brani di Mogol-Battisti, \"Mary oh Mary\" e \"E penso a te\", quest'ultima destinata col tempo a diventare un classico della canzone italiana.\nNegli anni dal 1971 al 1973, nei quali inizia ad avvalersi degli enormi successi di vendita di Lucio Battisti, la Numero uno tenne a battesimo e valorizz\u00f2 numerosi giovani talenti della musica italiana, quali la Premiata Forneria Marconi, Adriano Pappalardo ed Eugenio Finardi; negli anni seguenti arriva il successo di Toni Esposito e di Ivan Graziani, gi\u00e0 chitarrista di Battisti.\nL'autonomia imprenditoriale dell'etichetta discografica cessa alla fine del 1974, quando viene ceduta per la somma di 400 milioni di lire alla RCA Italiana; l'etichetta \u00e8 sopravvissuta solo come marchio fino ai primi anni novanta, continuando a pubblicare la maggior parte dei dischi di Lucio Battisti.\nNel 2020 il marchio \u00e8 stato riproposto dalla Sony Music come RCA Numero Uno con la pubblicazione di alcuni album di Colapesce e Dimartino, Iosonouncane, La Rappresentante di Lista e Gianluca De Rubertis."}
{"id": "262216", "revid": "619515", "url": "https://it.wikipedia.org/wiki?curid=262216", "title": "Nazionale di calcio delle F\u00e6r \u00d8er", "text": "La nazionale di calcio delle F\u00e6r \u00d8er (faroese: \"F\u00f8royska A-landsli\u00f0i\u00f0 \u00ed f\u00f3tb\u00f3lti hj\u00e1 monnum\") \u00e8 la rappresentativa calcistica nazionale dell'arcipelago delle F\u00e6r \u00d8er ed \u00e8 posta sotto l'egida della FSF, la federazione calcistica faroese.\nMalgrado la squadra sia attiva dal 1930, la locale federcalcio si \u00e8 affiliata agli organismi calcistici internazionali solo in tempi pi\u00f9 recenti: dal 1988 alla FIFA e dal 1990 alla UEFA.\nA causa della modesta popolazione ed estensione territoriale delle isole, del conseguente ridotto bacino da cui attingere giocatori e del livello piuttosto basso del proprio campionato interno, la nazionale faroese conta per lo pi\u00f9 su giocatori militanti in club dilettantistici o semiprofessionistici, molti dei quali svolgono altre professioni nella vita quotidiana: i pochi professionisti militano in squadre estere, perlopi\u00f9 di area scandinava. La nazionale, pur avendo mostrato negli anni una apprezzabile crescita di livello, non \u00e8 quindi mai riuscita a qualificarsi alla fase finale di un campionato europeo o di un campionato mondiale.\nNella classifica mondiale della FIFA il miglior posizionamento delle F\u00e6r \u00d8er \u00e8 il 74\u00ba posto raggiunto nel luglio 2015 e nell'ottobre 2016, mentre il peggior posizionamento \u00e8 il 198\u00ba posto raggiunto nel settembre 2008. Occupa attualmente il 113\u00ba posto della graduatoria.\nStoria.\nLa rappresentativa delle F\u00e6r \u00d8er disput\u00f2 la propria prima partita il 9 giugno 1930 contro le Isole Shetland, con lo status di selezione regionale (al tempo le isole erano una provincia della Danimarca): l'incontro termin\u00f2 con una sconfitta per 1-5. Dal 1948, anno in cui le isole divennero territorio autonomo (pur sempre sotto la giurisdizione danese), la squadra ha acquisito a pieno titolo lo status di selezione nazionale. Fino al 1988, tuttavia, ha giocato solo amichevoli non ufficiali praticamente con sole squadre di paesi circostanti: le gi\u00e0 citate Shetland, l', le Orcadi, la Groenlandia e la Danimarca Under-21.\nLa Federazione calcistica faroese (\"F\u00f3tb\u00f3ltssamband F\u00f8roya\", siglato FSF), fondata nel 1979, ottenne l'affiliazione alla FIFA il 2 luglio 1988 e alla UEFA il 18 aprile 1990. Il 24 agosto 1988 la nazionale faroese gioc\u00f2 la prima partita ufficiale contro l'Islanda; l'incontro termin\u00f2 con una sconfitta per 0-1. Il 14 aprile 1990 ottenne la prima vittoria in una partita ufficiale, battendo in amichevole il per 1-0. Nel 1989 e nel 1991 partecip\u00f2 alle prime due edizioni degli Island Games, vincendole entrambe.\nL'esordio nelle competizioni ufficiali avvenne il 12 settembre 1990 contro l' nelle qualificazioni al campionato europeo del 1992. La partita, giocata nel campo neutro di Landskrona, in Svezia, a causa della mancanza di campi in erba regolamentari nelle F\u00e6r\u00f8er, vide la squadra dell'arcipelago, composta esclusivamente da calciatori dilettanti, imporsi contro ogni pronostico per 1-0 grazie al gol di Torkil Nielsen, oltre che alle parate del portiere Jens Martin Knudsen.\nL'introduzione dei primi campi in erba regolamentari e i primi contratti professionistici sottoscritti da giocatori faroesi con squadre estere (soprattutto danesi, islandesi e norvegesi) hanno contribuito ad innalzare il livello della nazionale nel corso degli anni. Nel 1991 la squadra ottenne un pareggio in amichevole contro l' per 1-1. Nel 1995 sconfisse per due volte nelle qualificazioni al campionato europeo del 1996 (3-0 e 3-1); nel 1997 sconfisse per 2-1 sia all'andata che al ritorno nelle qualificazioni al campionato mondiale del 1998 e vinse in amichevole contro l' per 2-0 in trasferta. In questi anni sedeva in panchina l'ex Pallone d'oro Allan Simonsen.\nNelle qualificazioni al campionato europeo del 2000 consegu\u00ec tre pareggi contro , e . Nel 2000 sconfisse il per 1-0 in amichevole. Nel 2001 sconfisse il per due volte (2-0 e 1-0) in due gare delle eliminatorie del campionato mondiale del 2002, nel corso delle quali riusc\u00ec anche a pareggiare contro la in casa (2-2), per poi chiudere il girone con 7 punti, davanti al Lussemburgo. Nello stesso anno ottenne un importante pareggio (0-0) sul campo della in amichevole. Nel 2002 sconfisse il Liechtenstein per 3-1 e 1-0 in due partite amichevoli e pareggi\u00f2 per 2-2 contro la Scozia nelle qualificazioni al Campionato europeo del 2004. Nel 2004 sconfisse in amichevole Malta (3-2), Lussemburgo (4-2) e (2-1 e 3-2), e pareggi\u00f2 2-2 contro nelle qualificazioni al Campionato mondiale del 2006.\nFurono importanti anche i risultati ottenuti nel 2007 nel corso delle qualificazioni al campionato europeo del 2008, contro l' campione del mondo in carica: il 2 giugno, nella partita giocata a T\u00f3rshavn, la squadra faroese fu sconfitta per 2-1, segnando nel finale di gara con R\u00f3gvi Jacobsen e sfiorando anche il pareggio poco dopo. Anche nella gara di ritorno, giocata a Modena il 21 novembre, finita 3-1 per gli azzurri, Jacobsen riusc\u00ec a segnare il gol della bandiera con un preciso colpo di testa nell'angolino sinistro della porta difesa da Marco Amelia. Durante le qualificazioni al campionato mondiale del 2010, l'11 ottobre 2008, la nazionale faroese pareggi\u00f2 1-1 contro l'Austria, dopo essere passata in vantaggio con un gol di Bogi L\u00f8kin, il cui padre aveva giocato la partita vinta 18 anni prima in occasione dell'esordio delle F\u00e6r\u00f8er nelle competizioni ufficiali, mentre il 9 settembre 2009 la nazionale faroese sconfisse la Lituania per 2-1. Nel corso del girone cedette per una sola rete (0-1) alla .\nL'8 novembre 2011 il ruolo di commissario tecnico fu affidato al danese Lars Olsen, laureatosi campione d'Europa con la nazionale danese nel 1992 e divenuto cos\u00ec il terzo tecnico danese a sedere sulla panchina della nazionale dell'arcipelago. Nelle qualificazioni al campionato europeo del 2012 la nazionale pareggi\u00f2 per 1-1 contro l'Irlanda del Nord con un gol di Christian Holst e batt\u00e9 per 2-0 l'Estonia grazie alle reti di Fr\u00f3\u00f0i Benjaminsen e Arnbj\u00f8rn Hansen. Il 1\u00ba marzo 2014 sconfisse per 4-1 in amichevole, realizzando per la prima volta quattro reti in un solo match. Il 14 novembre 2014, nel girone di qualificazione al campionato europeo del 2016, ottenne una prestigiosa vittoria per 1-0 allo Stadio Karaiskakis del Pireo contro la allenata da Claudio Ranieri, che precedeva la nazionale faroese di 169 posizioni nel ranking FIFA. La Nazionale del commissario tecnico Olsen si ripet\u00e9 nella partita di ritorno del 13 giugno 2015, in cui sconfisse nuovamente la Grecia per 2-1. Il 29 marzo 2016 sconfisse per 3-2 il Liechtenstein in amichevole a Marbella, in Spagna. Nel settembre 2016, all'esordio nelle qualificazioni al campionato mondiale del 2018, pareggi\u00f2 all'esordio contro l' per 0-0 e un mese dopo vinse la seconda partita del girone per 2-0 a Riga contro la , con le reti di Sonni Nattestad e J\u00f3an Edmundsson, ritrovandosi cos\u00ec, dopo due giornate, al secondo posto nel proprio raggruppamento, davanti al campione d'Europa. Il 3 settembre 2017 le F\u00e6r \u00d8er sconfissero per 1-0, salendo a 7 punti in classifica, record per la nazionale faroese in un girone di qualificazione all'europeo. Nella UEFA Nations League 2018-2019 termin\u00f2 il girone di Lega D in terza posizione con 5 punti.\nNelle qualificazioni al campionato europeo del 2020 non and\u00f2 oltre il penultimo posto con 3 punti, con una vittoria e nove sconfitte in dieci partite. Il 18 novembre 2019, in occasione della sconfitta per 3-0 sul campo della Svezia, si congedarono dalla nazionale faroese il tecnico Lars Olsen e il capitano Atli Gregersen, ritiratosi dal calcio internazionale dopo 59 presenze con la rappresentativa delle F\u00e6r \u00d8er. Nella UEFA Nations League 2020-2021 viene inserita nella Lega D; nel girone \u00e8 insieme a Andorra, Lettonia e Malta. In sei partite ottiene 12 punti, un buon risultato per la piccola nazionale che viene anche promossa nella Lega C, da prima sulle sette squadre della Lega D.\nStadio.\nTra il 1999 e il 2011 la nazionale faroese ha giocato le proprie partite casalinghe in due diversi stadi, il T\u00f3rsv\u00f8llur, situato a T\u00f3rshavn, e lo Svangaskar\u00f0, a Toftir. L'ultima partita disputata dalle F\u00e6r\u00f8er allo Svangaskar\u00f0 fu la partita di qualificazione al campionato europeo del 2012 giocata il 7 giugno 2011 contro l'Estonia, che si concluse con una vittoria per 2-0. Da allora la nazionale disputa tutte le partite casalinghe al T\u00f3rsv\u00f8llur, che dal 2010 \u00e8 stato oggetto di importanti lavori di ampliamento e ammodernamento, i quali lo hanno trasformato in un impianto multifunzionale, atto ad ospitare eventi sportivi d'ogni tipo e anche concerti: sono stati introdotti nuovi e pi\u00f9 potenti riflettori, sono stati installati 6\u00a0000 nuovi posti a sedere e nuove coperture ed \u00e8 stato installato un nuovo manto di erba artificiale. Grazie a questi interventi lo stadio soddisfa i pi\u00f9 elevati standard strutturali UEFA e FIFA.\nColori e simboli.\nColori.\nLa nazionale faroese scende tradizionalmente in campo con una divisa che richiama la bandiera nazionale, perlopi\u00f9 bianca con finiture rosso-azzurre. Nelle divise da trasferta domina invece l'azzurro, con finiture bianco-rosse.\nSponsor.\nDal 2007 la federcalcio faroese aderisce, per l'approvvigionamento del materiale tecnico alle proprie nazionali (precedentemente acquistato autonomamente tramite rivenditori), al \"Kit Assistance Scheme\", un programma della UEFA che consente di acquisire a titolo gratuito gli articoli necessari alla pratica agonistica da un fornitore convenzionato.\nSimboli ufficiali.\nLa nazionale si riconosce nel simbolo della Federazione calcistica delle F\u00e6r \u00d8er.\nConfronti con le altre nazionali.\nQuesti sono i saldi delle F\u00e6r\u00f8er nei confronti delle nazionali con cui sono stati disputati almeno 10 incontri.\nSaldo negativo.\nNota: la partita viene indicata come un pareggio quando finisce ai calci di rigore.\nPartecipazioni ai tornei internazionali.\nQui di seguito \u00e8 riportata la lista dei risultati che sono stati ottenuti dalle F\u00e6r \u00d8er in campo internazionale, i risultati dei mondiali sono riportati a partire dal 1990 (la Federazione calcistica delle F\u00e6r\u00f8er ader\u00ec alla FIFA solo nel 1988) mentre quelli degli europei sono riportati a partire dal 1992 (la Federazione calcistica delle F\u00e6r\u00f8er ader\u00ec alla UEFA solo nel 1990). C'\u00e8 da notare che le F\u00e6r \u00d8er non possono partecipare ai Giochi olimpici perch\u00e9 il Comitato Olimpico Faroese non \u00e8 riconosciuto dal Comitato Olimpico Internazionale.\nRosa attuale.\nLista dei giocatori convocati per le sfide amichevoli contro e del 4 e 7 giugno 2021.\n'Presenze, reti e numerazione aggiornate al 7 giugno 2021, al termine della sfida contro il .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate al 7 giugno 2021\".\nI giocatori in grassetto sono ancora in attivit\u00e0 con la maglia della nazionale."}
{"id": "262219", "revid": "26601", "url": "https://it.wikipedia.org/wiki?curid=262219", "title": "Anschlu\u00df", "text": ""}
{"id": "262221", "revid": "1613689", "url": "https://it.wikipedia.org/wiki?curid=262221", "title": "Teorema di Bernoulli", "text": ""}
{"id": "262225", "revid": "671029", "url": "https://it.wikipedia.org/wiki?curid=262225", "title": "Magdalene College", "text": "Il Magdalene College (pronunciato ) fu fondato nel 1428 come ostello benedettino prima di essere rifondato nel 1542 come Collegio di Santa Maria Maddalena, facente parte dell'Universit\u00e0 di Cambridge. La rifondazione fu dovuta in gran parte a Sir Thomas Audley, Lord Cancelliere sotto Enrico VIII. Audley diede anche al \"college\" il motto \"Garde ta foy\" (Mantieni la tua fede). I successori di Audley come master e benefattori del college furono piuttosto inclini a comportamenti estremi; svariati benefattori furono accusati pi\u00f9 volte di alto tradimento e condannati a morte.\nL'allievo pi\u00f9 celebre del college \u00e8 Samuel Pepys, i cui scritti e libri furono donati al college dopo la sua morte; oggi sono conservati nella \"Pepys Library\", l'edificio pi\u00f9 bello del college. Il Magdalene \u00e8 conosciuto per lo stile tradizionalista, che include la cena a lume di candela nella \"hall\" tutte le sere ed il fatto di essere stato l'ultimo college di Oxbridge ad ammettere le donne nel 1988 (l'Oriel College fu l'ultimo a Oxford, nel 1985).\nEsteticamente gli antichi edifici del Magdalene College sono rappresentativi della strana evoluzione da istituzione monastica a centro di studi. In particolare molti degli antichi edifici sono costruiti in mattoni anzich\u00e9 in pietra (ad eccezione della facciata della Pepys Library).\nIl Magdalene rimane, nonostante l'espansione nel XX secolo, uno dei college pi\u00f9 piccoli dell'universit\u00e0, con circa 300 \"undergraduates\" ed una comunit\u00e0 di \"postgraduates\" in crescita. Nel 2005 \u00e8 stata aperta la Cripps Court, in Chesterton Road, comprendente nuove stanze per gli studenti e sale conferenze.\nMaster.\nI seguenti sono stati i Master del Magdalene College di Cambridge."}
{"id": "262226", "revid": "125969957", "url": "https://it.wikipedia.org/wiki?curid=262226", "title": "Nazionale di calcio dell'Austria", "text": "La nazionale di calcio dell'Austria (in tedesco: \"\u00f6sterreichische Fu\u00dfballnationalmannschaft\"), posta sotto l'egida della \u00d6sterreichischer Fu\u00dfball-Bund, \u00e8 la rappresentativa calcistica dell'Austria e una fra le pi\u00f9 antiche del mondo.\nNel suo palmar\u00e8s figurano un terzo posto ed un quarto posto al campionato mondiale (rispettivamente nel 1954 e nel 1934), un argento olimpico (nel 1936) ed una vittoria nella Coppa Internazionale (nel 1932). Complessivamente conta sette partecipazioni alle fasi finali del mondiale e tre alle fasi finali dell'europeo, competizione dove \u00e8 stata eliminata al primo turno nelle due prime rassegne, mentre nella terza riusc\u00ec a raggiungere gli ottavi di finale, dove venne poi eliminata dall'Italia. Esord\u00ec in una fase finale dell'europeo in occasione dell'edizione del 2008, co-ospitata insieme alla Svizzera.\nNella classifica mondiale della FIFA, istituita nell'agosto 1993, il miglior piazzamento dell'Austria \u00e8 il 10\u00ba posto occupato dal marzo al giugno 2006, mentre il peggior piazzamento \u00e8 il 105\u00ba posto del luglio 2008. Occupa il 30\u00ba posto.\nStoria.\nOrigini.\nLa prima partita disputata dalla nazionale austriaca risale al 12 ottobre 1902, una vittoria con il punteggio di 5-0 contro l'. Magiari e austriaci, all'epoca politicamente uniti sotto l'Impero austro-ungarico ma separati calcisticamente in due federazioni distinte, si sfidarono altre 9 volte fino al 1908. \nDopo queste 10 gare iniziali, l'Austria affront\u00f2 i \"maestri\" dell' subendo a Vienna due clamorose sconfitte in due giorni, 1-6 e 1-11, nel giugno 1908. La prima competizione ufficiale affrontata dalla nazionale d'oltralpe furono le Olimpiadi di Stoccolma del 1912, nelle quali gli austriaci furono eliminati al primo turno e nel torneo di consolazione arrivarono in finale, dove furono sconfitti dai rivali e vicini ungheresi.\nIl \"Wunderteam\".\nIl miglior periodo della Nazionale austriaca furono per\u00f2 gli anni trenta, durante i quali, sotto la guida di Hugo Meisl, la squadra si guadagn\u00f2 il soprannome di \"Wunderteam\" (\"squadra delle meraviglie\"). I risultati nelle competizioni ufficiali tuttavia non resero giustizia agli austriaci: ai Mondiali del 1934 furono eliminati in semifinale proprio dall', futura vincitrice del torneo, e e persero la finale per il terzo posto contro la .\nNel 1936, alle Olimpiadi di Berlino, arrivarono in finale contro gli azzurri, venendo per\u00f2 sconfitti dalla squadra allenata da Vittorio Pozzo.\nNel 1938 l'Austria perse la sua indipendenza politica a causa dell'annessione alla Germania nazista. A seguito di ci\u00f2 la squadra austriaca, pur qualificatasi ai Mondiali di Francia, non vi prese parte. Per questioni di opportunit\u00e0 politica, alcuni giocatori della nazionale austriaca vennero convocati nella formazione tedesca, ma alcuni di loro, tra i quali uno dei pi\u00f9 famosi giocatori del tempo ed anche il pi\u00f9 rappresentativo dell'ex-squadra austriaca, Matthias Sindelar, si rifiutarono di giocare per il Paese invasore. La squadra cos\u00ec composta avrebbe potuto in teoria risultare estremamente competitiva, ma l'allenatore tedesco, Sepp Herberger, ebbe solo poche settimane per amalgamare i suoi giocatori e dare un gioco alla nuova formazione. Infatti la Germania forn\u00ec al mondiale una prestazione incolore, venendo eliminata al primo turno dalla modesta .\nDal dopoguerra a \"Hans\" Krankl.\nRipresa l'attivit\u00e0 dopo la seconda guerra mondiale, l'Austria tent\u00f2 di ricostituire il \"Wunderteam\", senza successo: partecip\u00f2 ai Mondiali del 1954, sconfiggendo gli svizzeri padroni di casa per 7-5 in quella che rimane la partita dei Mondiali con pi\u00f9 gol segnati. Fu per\u00f2 eliminata in semifinale con un umiliante 6-1 subito da parte della , e si consol\u00f2 con il terzo posto battendo per 3-1 nell'apposita finale l' campione in carica.\nAi successivi Mondiali del 1958 l'Austria fu eliminata al primo turno.\nSeguirono poi anni bui per la Nazionale, che si ripresent\u00f2 guidata dal centravanti Hans Krankl e dallo stopper Bruno Pezzey soltanto nei mondiali del 1978 e del 1982, raggiungendo il secondo turno in entrambe le occasioni. Quell'Austria viene indicata come la migliore dal dopoguerra, avendo conseguito una sorprendente vittoria contro i campioni in carica della Germania Ovest nel cosiddetto \"Miracolo di C\u00f3rdoba\". In Spagna invece, \u00e8 protagonista negativa del Patto di non belligeranza di Gij\u00f3n.\nFine del XX secolo.\nGuidata dal prolifico attaccante Anton Polster, la compagine austriaca approd\u00f2 al campionato del mondo 1990 in Italia, ma fu eliminata al primo turno. Nello stesso anno si consum\u00f2 una delle pagine pi\u00f9 imbarazzanti della storia della nazionale, che perse fuori casa 1-0 contro le durante le qualificazione al campionato europeo del 1992. Bollato come la pagina pi\u00f9 nera dello sport austriaco, l'evento fu il preambolo di vari anni di insuccessi.\nFu nel 1998 che l'Austria riapparve sul palcoscenico mondiale pi\u00f9 rilevante, qualificandosi al campionato del mondo 1998, dove venne inserita nel gruppo B con , e . Sebbene eliminati dopo le tre partite del girone, gli austriaci uscirono con onore, scrivendo una pagina di storia con un primato curioso: segnarono esclusivamente a tempo scaduto (casualmente ogni gol realizzato in tutte e tre le singole partite avvenne al 90'). Contro il Camerun un pregevole gol di Pierre Njanka fu pareggiato da una marcatura agli ultimi minuti di Polster; nel secondo match fu Ivica Vasti\u0107 a pareggiare con un pallonetto un controverso gol di Marcelo Salas; infine, contro l'Italia, match decisivo tenutosi allo Stade de France, l'Austria si trov\u00f2 al 90\u00b0 sotto di due reti, segnate da Christian Vieri e Roberto Baggio, e riusc\u00ec ad accorciare le distanze nei minuti di recupero su calcio di rigore di Andreas Herzog, consolidando il curioso record di reti realizzate in \"zona Cesarini\", ma terminando il percorso al mondiale in virt\u00f9 del terzo posto finale, a vantaggio del Cile.\nDa allora il calcio internazionale austriaco entr\u00f2 in una crisi profonda, con mancate qualificazioni ai tornei principali. La nazionale incorse in frequenti e pesanti sconfitte, tra le quali spiccano, nel 1999, lo 0-9 subito contro la e lo 0-5 contro .\nEuro 2008, 2016 e 2020.\nNei decenni successivi il calcio in Austria perse interesse, superato in particolare dagli sport invernali e la nazionale non colse pi\u00f9 risultati di rilievo. A poco valse anche l'organizzazione del campionato europeo del 2008 insieme alla Svizzera: la nazionale austriaca, insieme a quella elvetica, fu eliminata piazzandosi terza nel proprio girone, dietro a , e davanti per differenza reti alla . Il 12 giugno 2008, nella partita contro la , Vasti\u0107 segn\u00f2 su calcio di rigore la prima rete nella storia della nazionale austriaca in una fase finale degli europei di calcio.\nL'Austria si qualific\u00f2 al piazzandosi davanti a Russia e Svezia: inserita nel girone F insieme a , e , la nazionale perse la partita d'esordio con l'Ungheria per 2-0, pareggi\u00f2 per 0-0 con il Portogallo e perse per 1-2 contro l'Islanda, ottenendo un solo punto e venendo cos\u00ec eliminata dalla competizione come ultima del girone. Nell'edizione inaugurale della UEFA Nations League l'Austria si piazz\u00f2 seconda nel proprio girone di Lega B, dietro alla e davanti all', con due vittorie e un pareggio in quattro partite.\nQualificatasi con una giornata d'anticipo a Euro 2020, nella fase a gironi del torneo, assegnata al gruppo C con , e , batt\u00e9 per 3-1 i macedoni, perse per 0-2 contro gli olandesi e sconfisse per 1-0 l'Ucraina, ottenendo in tal modo il secondo posto dietro i Paesi Bassi e la conseguente qualificazione agli ottavi di finale, accedendo per la prima volta alla fase a eliminazione diretta del campionato europeo. Malgrado una buona prestazione, gli austriaci capitolarono contro l', che prevalse per 2-1 dopo i tempi supplementari. La crescita del calcio austriaco era stata evidente gi\u00e0 nella UEFA Nations League 2020-2021, chiusa dalla nazionale biancorossa al primo posto nel gruppo 1 della Lega B, con conseguente promozione in Lega A.\nStadio.\nLa compagine austriaca gioca le proprie partite casalinghe allo Ernst Happel Stadion (gi\u00e0 \"Wiener Stadion\" e \"Prater Stadion\"), impianto nazionale di Vienna, situato nel Prater.\nLo stadio ha una capienza di posti ed \u00e8 stato uno dei principali impianti utilizzati per il campionato d'Europa del 2008, co-ospitato dall'Austria con la Svizzera. Maggiore stadio sportivo austriaco, \u00e8 stato designato anche come campo per la finale del campionato europeo del 2008 e figura tra i migliori in Europa: gode del grado \"five stars\" (\"cinque stelle\") della UEFA, classificazione riservata agli stadi che abbiano pi\u00f9 di posti a sedere (nonostante sia l'unico a non superare tale limite).\nColori e simboli.\nL'Austria ha giocato per la maggior parte della sua storia con una tenuta bianca con pantaloncini neri, adottata verosimilmente imitando la rappresentativa tedesca, con la differenza in tempi pi\u00f9 recenti di polsini o bordini rossi. Nella versione da trasferta giocava invece con una maglia rossa, pantaloncini bianchi e calzettoni rossi, che riflettono chiaramente la bandiera dell'Austria.\nDurante il match del mondiale del 1934 contro la Germania a Napoli, la nazionale austriaca indoss\u00f2 le casacche azzurre del , dato che la nazionale tedesca giocava con la propria tradizionale divisa bianca e nera, usata anche dall'Austria.\nQuesta situazione \u00e8 andata cambiando negli ultimi anni, seguendo una tendenza in Austria di stravolgimento dei colori societari (il caso pi\u00f9 eclatante riguarda l'Austria Salisburgo) che ha sempre pi\u00f9 frequentemente usato, anche in casa, la tenuta rossa. Questa scelta \u00e8 stata fatta dal tecnico austriaco Hans Krankl, che ha preferito vedere i suoi calciatori in campo con una maglia distintiva che richiamasse i simboli nazionali e che si staccasse dalla tradizione filotedesca. L'Austria gioca in casa di rosso e in trasferta di una tenuta simile alla classica divisa bianco e nera (dopo averne usata una tutta nera a Euro 2008).\nSul petto i giocatori portano da sempre lo stemma austriaco contenuto in uno scudo coi colori della bandiera. Lo stemma della federcalcio viene relegato, quando presente, ai pantaloncini o per rifiniture secondarie.\nIl fornitore tecnico della nazionale dal 1974 \u00e8 Puma, con cui \u00e8 stato rinnovato il contratto fino al 2018.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 15 novembre 2021.\nPresenze e reti aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nAggiornato al 15 novembre 2021.\nI giocatori in grassetto sono ancora in attivit\u00e0 in nazionale.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nConfronti con le altre Nazionali.\nQuesti sono i saldi dell'Austria nei confronti delle Nazionali con cui sono stati disputati almeno 10 incontri.\nSaldo negativo.\nNota: La partita viene indicata come un pareggio quando finisce ai calci di rigore."}
{"id": "262228", "revid": "118774452", "url": "https://it.wikipedia.org/wiki?curid=262228", "title": "Ponte radio", "text": "In telecomunicazioni il termine ponte radio si utilizza per indicare una connessione wireless a radiofrequenza o microonde tra punti normalmente fissi (\"radiocollegamento\"), realizzata a mezzo di una opportuna infrastruttura di telecomunicazioni, al fine di trasmettere a distanze altrimenti non raggiungibili informazioni di fonia, video o dati opportunamente modulati, sotto forma di una radiocomunicazione. Rappresentano spesso le strutture portanti della rete di trasporto wireless a supporto della radiodiffusione e telediffusione.\nDescrizione.\nI ponti radio sfruttano la propagazione delle onde elettromagnetiche nello spazio libero o occupato da un mezzo non totalmente opaco alle lunghezze d'onda utilizzate (radiopropagazione), grazie all'utilizzo di antenne (tipicamente antenne direzionali paraboliche) per l'irradiazione e la ricezione elettromagnetica, poste su appositi tralicci o torri sia in trasmissione che in ricezione in aggiunta a trasmettitore e ricevitore, agli estremi del radiocollegamento o nelle eventuali tratte interne di trasporto dove l'intero blocco ricetrasmessivo assume la funzionalit\u00e0 logica tipica di \"ripetitore\" del segnale.\nUn ponte radio tipicamente pu\u00f2 essere: \nCiascuno di questi pu\u00f2 trasmettere in maniera \"analogica\" o \"digitale\" con la seconda ormai definitivamente affermatasi per i suoi vantaggi trasmissivi.\nVantaggi.\nI vantaggi di tale tecnica di radiocollegamento, comuni a tutte le forme di radiocomunicazione, sono ovviamente l'abolizione del cablaggio e quindi l'abbattimento di costi iniziali di investimento e dei tempi di installazione rispetto ad un sistema cablato, con il superamento della \"linea di vista\" quando si \u00e8 in presenza di ostacoli fisici quali ad esempio montagne o il limite imposto dalla curvatura terrestre e con la possibilit\u00e0 di amplificare o rigenerare il segnale attenuato oltre una certa distanza fisica dall'emettitore.\nTipologie.\nOltre al trasmettitore iniziale e al ricevitore finale, in generale esistono due tipologie di ripetitori: ripetitori \"trasparenti\" e ripetitori \"rigenerativi\": i primi attuano la sola funzione di amplificazione del segnale, i secondi attuano invece funzionalit\u00e0 di rigenerazione (\"reshaping\") del segnale ovvero aggiungono operazioni di filtraggio dopo adeguata demodulazione del segnale e successiva rimodulazione. I secondi sono naturalmente pi\u00f9 complessi e costosi dei primi.\nIl termine \"ripetitore passivo\" indica invece un particolare tipo di ripetitore, utilizzato per poter superare ostacoli naturali che ostruirebbero la \"linea di vista\" tra due terminali radio, senza operare alcun tipo di amplificazione o rigenerazione operando quindi in maniera del tutto passiva. Esso consiste dunque in una coppia di antenne opportunamente collocate che ricevono e ritrasmettono il segnale cambiandone solamente la direzione. Pu\u00f2 essere collocato in punti elevati ovviando all'installazione di apparati elettronici che richiederebbero energia e la cui manutenzione risulterebbe complicata e costosa. In casi particolari, normalmente con angoli di ripetizione inferiori ai 90\u00b0, si pu\u00f2 utilizzare uno specchio metallico con area di diversi metri quadrati opportunamente orientato, invece di due antenne accoppiate. In alcuni casi particolarmente critici per la presenza di ostacoli difficilmente superabili, si pu\u00f2 utilizzare l'inserimento di doppi o addirittura tripli ripetitori passivi. La tecnica risulta particolarmente vantaggiosa se il punto di ripetizione passiva \u00e8 vicino a uno dei due terminali attivi, in modo da ridurre le perdite totali del collegamento.\nFrequenze utilizzate.\nGli intervalli di frequenze elettromagnetiche utilizzabili per i ponti radio commerciali, vanno dai MHz ormai alle decine di GHz, e sono regolati in ogni paese dalle autorit\u00e0 competenti per ordinare e garantire una trasmissione senza interferenze e quindi con un livello di qualit\u00e0 opportuno (vedi banda radio). Al momento non esistono sistemi commerciali per frequenze superiori agli , mentre le frequenze pi\u00f9 utilizzate sono quelle fra i 4\u00a0GHz e i 38\u00a0GHz.\nA livello internazionale la UIT (\"Unione Internazionale delle Telecomunicazioni\", in inglese ITU) regola le porzioni di spettro radio in modo da permettere una massima omogeneit\u00e0 degli usi in tutti i paesi, e quindi anche lo sviluppo di prodotti commerciali di basso costo che possono essere venduti nei vari paesi.\nModulazione.\nI ponti radio possono implementare sia trasmissioni di tipo analogiche sia trasmissioni di tipo digitali. Le tecniche di trasmissione in ponte radio digitale disponibili commercialmente permettono oggi (2015) la trasmissione con una complessit\u00e0 di modulazione numerica fino a 1024, 2048 fino a 4096 simboli differenti (ogni simbolo ha una differente fase e/o ampiezza dell'onda elettromagnetica impiegata, come previsto dalla modulazione QAM), corrispondenti ad una efficienza spettrale di trasmissione teorica di 10, 11 o 12 bit/s per ogni Hertz di spettro elettromagnetico utilizzato.\nTecniche ancora pi\u00f9 sofisticate permettono la trasmissione simultanea su due polarizzazioni ortogonali dell'onda radio, orizzontale e verticale, in modo da raggiungere efficienze doppia (esempio 24 bit/s per Hertz, con una doppia modulazione 4096 simboli per polarizzazione). Naturalmente dato che le antenne normalmente non consentono una separazione sufficiente delle due polarizzazioni in tutte le condizioni del mezzo di trasmissione, occorre normalmente l'utilizzo di dispositivi di cancellazione delle interferenze reciproche dei due segnali per ottenere queste efficienze massime.\nLe efficienze massime si vedono poi normalmente ridotte di una certa percentuale (generalmente un 10-20%) data la necessit\u00e0 di utilizzare una parte della capacit\u00e0 per introdurre segnali ridondanti al fine di correggere gli errori di trasmissione con tecniche di rivelazione e correzione d'errore (codifica di canale).\nModulazione adattativa.\nLe ultime novit\u00e0 tecnologiche disponibili in prodotti commerciali, includono la possibilit\u00e0 di controllare (variare) la complessit\u00e0 della modulazione, ad esempio passando da 4/16/32/64/128/512/1024/2048 o 4096 QAM, in funzione delle condizioni di propagazione disponibili in ogni momento della trasmissione. In tal modo si pu\u00f2 garantire un'alta qualit\u00e0 di servizio (ad esempio una disponibilit\u00e0 del 99,999% del tempo) per i servizi prioritari anche quando la pioggia e gli altri fenomeni atmosferici impediscono l'uso di modulazioni e capacit\u00e0 pi\u00f9 elevate.\nD'altra parte, dato che questi fenomeni avversi avvengono solo durante una piccola frazione del tempo, il sistema radio pu\u00f2 trasportare servizi meno prioritari ma con richiesta di banda notevoli con una disponibilit\u00e0 che rimane elevata (per esempio superiore al 99,9% del tempo), utilizzando le modulazioni pi\u00f9 efficienti in modo \"adattativo\".\nQuando la modulazione adattativa si accoppia con il trasporto di segnali di tipo 'a pacchetto', per esempio informazioni con protocollo IP, si raggiunge la migliore ottimizzazione e la massima efficienza totale media, permettendo il miglior bilanciamento fra qualit\u00e0, capacit\u00e0 e investimenti in infrastrutture costose come antenne di gran diametro.\nMultiplazione.\nIn uscita dal trasmettitore e per tutta la tratta di trasporto i dati trasportati possono essere multiplati con tecniche tipiche quali PDH e SDH e poi demultiplati in ricezione, oppure essere trasmessi con modalit\u00e0 a pacchetti (Ethernet) in sistema radio pi\u00f9 recenti. In diversi sistemi radio moderni i dati possono anche essere trasmessi con modalit\u00e0 mista TDM/Ethernet oppure in modalit\u00e0 full-ip con il protocollo MPLS.\nLimiti della radiopropagazione.\nCome in ogni forma di radiopropagazione tra i fattori che limitano la capacit\u00e0 di trasmissione vi sono attenuazioni dovute a fenomeni atmosferici come pioggia, riflessioni e ostruzioni dal terreno, vegetazione, edifici etc., disomogeneit\u00e0 delle caratteristiche di trasmissione delle onde elettromagnetiche nei diversi strati atmosferici, assorbimenti determinati da alcune molecole (ossigeno, vapor d'acqua, ...).\nCon particolari schemi di modulazione usati congiuntamente nell'OFDM, le riflessioni diventano un fenomeno meno limitante per la trasmissione radio in ambiente NLOS (\"Non-line-of-sight\", non in vista ottica).\nTecniche di radiocollegamento.\nOltre alla tecnica classica \"point to point\" semplice di radiocollegamento, per far fronte alle problematiche dell'aleatoriet\u00e0 della radiopropagazione dovuta alla mutevolezza delle condizioni o parametri fisici del canale radio \u00e8 possibile ricorrere alle cosiddette \"tecniche in diversit\u00e0\". Queste tecniche consistono nell'instaurare due o pi\u00f9 radiocollegamenti a supporto di uno stesso servizio in modo tale che in ricezione \u00e8 possibile scegliere costantemente il radiocollegamento che si mantiene al di sopra di una soglia minima di qualit\u00e0 prefissata in termini di potenza utile del segnale aumentando cos\u00ec il pi\u00f9 possibile il \"tempo di disponibilit\u00e0\" del servizio offerto.\nIn particolare si distinguono tecniche in \"diversit\u00e0 di spazio\" in cui vengono installate due o pi\u00f9 antenne poste in luoghi o posizioni verticali differenti sullo stesso traliccio in modo tale da sfruttare la possibile diversit\u00e0 di radiopropagazione in funzione del diverso spazio aereo percorso, e tecniche in \"diversit\u00e0 di frequenza\" in cui ciascun antenna irradia a frequenze differenti in modo tale da sfruttare la possibile diversit\u00e0 di radiopropagazione in funzione della frequenza dell'onda elettromagnetica portante del segnale trasmesso.\nInterferenze.\nPoich\u00e9 i ponti radio utilizzano normalmente antenne ad alta direttivit\u00e0 che permettono di concentrare in una direzione preferenziale (tipicamente verso il ricevitore distante) l'energia elettromagnetica generata dall'emettitore, e in maniera complementare di ricevere solo l'energia proveniente da una determinata direzione, in questo modo \u00e8 possibile dunque minimizzare gli effetti di interferenza con altri sistemi di telecomunicazioni e riutilizzare quindi le stesse frequenze per trasmissioni simultanee nella stessa area geografica in direzioni diverse, opportunamente angolarmente separate.\nIl problema dell'interferenza elettromagnetica \u00e8 dunque meno sentito e meno gravoso rispetto ad altri sistemi di radiocomunicazione come le reti cellulari e i sistemi di radiodiffusione e telediffusione. D'altro canto per\u00f2 se i ponti radio non sono in genere sorgenti di grande interferenza, possono subire interferenza proprio da questi ultimi sistemi che diffondono i rispettivi segnali informativi in modalit\u00e0 broadcast. Ad ogni modo l'uso corretto dell'attribuzione e pianificazione della banda radio secondo le normative tecniche evita in prima approssimazione i problemi di interferenza tra sistemi, a meno di intermodulazione.\nPotenze emesse.\nIn virt\u00f9 della direzionalit\u00e0 dei fasci d'antenna i guadagni d'antenna sono abbastanza elevati e quindi abbastanza elevata sar\u00e0 quindi anche l'intensit\u00e0 di energia elettromagnetica emessa nel fascio principale d'antenna.\nIn particolare i livelli massimi di potenza trasmissibile sono regolati dagli organismi competenti per evitare effetti negativi sulla popolazione (sotto forma di inquinamento elettromagnetico) che accidentalmente pu\u00f2 essere illuminata dalle antenne trasmittenti. Di fatto si utilizzano normalmente pochi watt di potenza anche per trasmissioni di gran capacit\u00e0, come quelle che in uno spettro di circa 28\u00a0MHz trasmettono oltre 400\u00a0Mb/s (al netto delle ridondanze) con l'uso di modulazioni a 1024 simboli e doppia polarizzazione, a distanze di diverse decine di chilometri, con antenne paraboliche di pochi metri di diametro.\nCapacit\u00e0.\nLa capacit\u00e0 disponibile alla trasmissione dipende dunque dallo spettro radio utilizzato, ovvero l'intervallo di frequenze o canale radio utilizzate, e dalla complessit\u00e0 della modulazione utilizzata cio\u00e8 dalla cosiddetta efficienza spettrale. Infatti nello stesso intervallo di frequenze si pu\u00f2 trasmettere una quantit\u00e0 maggiore d'informazione se viene utilizzata una maggior complessit\u00e0 di codifica delle informazioni.\nLa contropartita \u00e8 che ad una maggior complessit\u00e0 corrisponde una minor robustezza della trasmissione (maggiori errori di trasmissione) che si risolve nella necessit\u00e0 di una maggiore potenza richiesta in trasmissione per aumentare il rapporto segnale-rumore (cosa peraltro limitata entro valori limiti di potenza), nell'incremento della complessit\u00e0 dell'elettronica utilizzata e nella maggior sensibilit\u00e0 alle possibili sorgenti di interferenza naturali o artificiali.\nI limiti minimi di potenza ricevibile per ogni fissata capacit\u00e0 e modulazione, ovvero la sensibilit\u00e0 del ricevitore, sono teoricamente determinabili dagli inevitabili livelli di rumore elettronico nel ricevitore, il quale induce una probabilit\u00e0 d'errore \"Pe\" nella sequenza del segnale digitale ricevuto o equivalentemente una sua distorsione nel caso di segnali analogici.\nNelle ultime generazioni di sistemi radio sono state introdotte tecnologie di compressione delle informazioni trasmesse, per esempio di alcuni bytes dei pacchetti IP, che permettono una capacit\u00e0 'equivalente' di trasmissione aumentata che pu\u00f2 essere molto significativa specialmente in presenza di pacchetti IP di dimensioni ridotte.\nProgettazione.\nLa progettazione di un ponte radio ovvero il suo dimensionamento si fa abitualmente ricorrendo a: \nLe frequenze utilizzate saranno scelte in funzione della distanza da coprire a da eventuali possibili interferenze con altri sistemi di telecomunicazione.\nRipetitori radioamatoriali.\nEsistono anche ponti radio usati a scopo radioamatoriale, per lo studio e la conoscenza radioelettrica e per comunicazioni a medie distanze tra due stazioni non collegabili direttamente tra di loro. Tali ponti sono ad esclusivo uso dei radioamatori e hanno una propria nomenclatura. Ad esempio, \"RU7\" definisce un ponte radio radioamatoriale in UHF con frequenza e di \"shift\".\nPonti radio e fibra ottica.\nI ponti radio sono stati per molto tempo uno dei mezzi di trasmissione a distanza con maggior capacit\u00e0 nella rete di trasporto e dunque estremamente diffusi. Nel corso degli anni novanta, le fibre ottiche hanno superato largamente la capacit\u00e0 massima trasmissibile da sistemi in ponte radio, limitando di fatto il loro uso, specialmente nei paesi pi\u00f9 sviluppati.\nI ponti radio hanno mantenuto comunque una validit\u00e0 insuperata per tutti quei casi dove la rapidit\u00e0 di installazione e/o la moderata capacit\u00e0 di trasmissione richiesta rendono la fibra ottica una soluzione ancora inadeguata (es. zone impervie) o non necessaria. Come caso emblematico, la maggior parte delle connessioni di accesso alle stazioni radio base per la telefonia mobile, o per la connessione delle stazioni di radiodiffusione di segnali radio-televisivi terrestri, sono tuttora realizzate per mezzo di ponti radio.\nSistemi di trasporto in ponte radio continuano ad essere utilizzati in ambito militare, perch\u00e9 ritenuti a maggiore sicurezza in quanto non soggetti a incidenti o vandalismi come la rottura di un cavo, e in generale in tutti quei casi in cui le esigenze di traffico in una certa tratta della rete di trasporto sono appunto soddisfabili da sistemi wireless preesistenti anzich\u00e9 da nuovi sistemi cablati pi\u00f9 costosi, divenendo cos\u00ec \"complementari\" alla rete cablata stessa. Laddove non sono dismessi possono essere utilizzati come ridondanza trasmissiva in caso di guasti o particolari criticit\u00e0 nella rispettiva tratta cablata.\nSpesso per\u00f2 la sostituzione di un ponte radio con un cablaggio in fibra ottica, anche quando non strettamente necessario, rappresenta un'operazione di investimento a pi\u00f9 lungo termine considerando i possibili aumenti di traffico nel tempo.\nRecord.\nIl collegamento in ponte radio pi\u00f9 lungo di cui si ha notizia \u00e8 parte della connessione fra Port Sudan (Sudan) e Taif (Arabia Saudita) realizzato nel 1979 da Telettra. Il salto di 360\u00a0km attraversava il Mar Rosso tra le stazioni di Jebel Erba, sul livello del mare (20\u00b044'46,17\" N 36\u00b050'24,65\" E, Sudan) e Jebel Dakka, 2\u00a0572\u00a0m (21\u00b0 5'36,89\" N 40\u00b017'29,80\" E, Arabia Saudita). Fu realizzato nella banda di , con trasmettitori della potenza di (HT2), e con una combinazione di 4 antenne di 4,6\u00a0m di diametro in ciascun terminale, montate su torri appositamente costruite di 112\u00a0m. Permise la trasmissione di 300 canali telefonici pi\u00f9 un segnale televisivo, con modalit\u00e0 analogica (FDM)."}
{"id": "262229", "revid": "767487", "url": "https://it.wikipedia.org/wiki?curid=262229", "title": "Santuario della Madonna di Monte Berico", "text": "Il santuario della Madonna di Monte Berico \u00e8 un luogo di culto cattolico di Vicenza, situato a 124 metri s.l.m., sulla sommit\u00e0 dell'omonimo colle che domina la citt\u00e0.\n\u00c8 il risultato dell'integrazione di due chiese: la prima quattrocentesca in stile gotico, la seconda, della seconda met\u00e0 del Seicento, \u00e8 una basilica in forme barocche. Nel maggio del 1904 papa Pio X l'ha elevata al rango di basilica minore.\nStoria.\nEpoca moderna.\nLe apparizioni della Madonna.\nLa costruzione della prima chiesa \u00e8, secondo la tradizione, collegata a due apparizioni della Madonna cui avrebbe assistito una contadina di Sovizzo di nome Vincenza Pasini, rispettivamente nel 1426 e nel 1428, anni devastati da una grave epidemia di peste; in queste apparizioni la Madonna avrebbe chiesto la costruzione di una chiesa a lei dedicata. Effettivamente le cronache del tempo sono concordi nel riferire che, dopo che il Comune ebbe adempiuto a questo invito - un modesto vano rettangolare costruito in soli tre mesi - quell'episodio di peste cess\u00f2. L'altare con l'immagine della Madonna era addossato alla parete, nel punto in cui si riteneva fossero avvenute le apparizioni e dove ancor oggi si venera la sacra immagine.\nL'unico documento che possediamo - come testimonianza relativa alla storia delle apparizioni - \u00e8 il \"Processo delle apparizioni della Vergine a monte Berico\", redatto dal giureconsulto Giovanni da Porto e conclusosi positivamente a favore delle apparizioni nel 1431. Il processo \u00e8 stato ripubblicato integralmente in latino nel 1991; nessun altro documento sulla cronaca dell'epoca, infatti, accenna al fatto delle apparizioni e il primo documento che d\u00e0 come fatto storico creduto il miracolo delle apparizioni \u00e8 la delibera comunale del 10 gennaio 1529.\nOltre a questi inspiegabili silenzi, vari elementi di questo \"Processo\", redatto a costruzione della chiesa gi\u00e0 ultimata - tra cui la poco chiara presenza dell'autorit\u00e0 ecclesiastica in una materia di sua competenza - pongono seri dubbi sull'attendibilit\u00e0 di ci\u00f2 che viene descritto. Secondo alcuni autori, fu anche il momento in cui Vicenza - che ormai aveva perduto ogni autonomia politica, prima sotto la signoria degli Scaligeri e dei Visconti, poi con la dedizione alla Serenissima - si costruiva una propria identit\u00e0, anche attraverso l'esaltazione di santi protettori cittadini e il \"Processo\", redatto su iniziativa del Comune (non dell'allora vescovo veneziano Pietro Emiliani) potrebbe aver contribuito a rafforzare questa tendenza.\nLa prima chiesa.\nLa gestione della prima chiesa gotica - dedicata a \"Sancta Maria de gratia\", titolo questo che si riferiva alla peste ma che scomparve molto presto - venne affidata inizialmente ai religiosi dell'Ordine di Santa Brigida, ma molto presto, nel 1435, questi frati - non ne \u00e8 chiaro il motivo, se allontanati perch\u00e9 permettevano certe poco adatte manifestazioni di piet\u00e0 popolare, spiegabili con il terrore della peste sempre incombente, oppure di loro iniziativa - abbandonarono la chiesa e il monastero che furono affidati ai Servi di Maria, gi\u00e0 insediati a Vicenza da qualche anno.\nVerso la met\u00e0 del secolo i Serviti avevano completato il convento, con l'erezione del chiostro, della foresteria, dell'infermeria e del campanile, impresa non da poco per la ristrettezza dello spazio, in quanto il terreno verso sud \u00e8 scosceso sulla retrostante Valletta del Silenzio.\nFin dall'inizio, buona parte della vita religiosa vicentina si imperni\u00f2 sul santuario; con una delibera comunale del 1529, fu resa regolare e pi\u00f9 solenne la processione del 25 agosto. Ad ulteriore testimonianza di un culto particolarmente denso di devozione, di recente sono state riscoperte le \"litanie alla Vergine di monte Berico\", composte da numerose invocazioni e lamenti, ridondanti di rassegnata amarezza e sofferenza, che rispecchiavano le tristi condizioni dell'epoca e venivano recitate nelle pubbliche manifestazioni di fede.\nTutto questo attirava numerose donazioni e lasciti testamentari. La chiesa primitiva fu ingrandita allungandola verso est, cio\u00e8 verso la salita dalla citt\u00e0, e qui venne aperta la facciata principale.\nIntorno al 1480, su progetto di Lorenzo da Bologna, fu sostituito il vecchio coro - che intanto si era arricchito di cappelle commissionate dalle famiglie nobili della citt\u00e0 - e, al fine di finanziare i lavori, nel 1476 il vescovo Giovanni Battista Zeno concesse una particolare indulgenza ai fedeli che avessero fatto elemosina alla chiesa; furono cos\u00ec costruiti la sacristia e la cappella maggiore con il coro (demolito nel 1824 per far posto al nuovo campanile), che fu arredato con stalli intarsiati e altri arredi; la volta della chiesa venne affrescata da Bartolomeo Montagna. I lavori di ampliamento terminarono intorno al 1480, dopo di che si costruirono nuovi altari.\nL'aggiunta del Palladio.\nAndrea Palladio disegn\u00f2 verso il 1562 il progetto per un moderno tempio a pianta centrale, che per\u00f2 venne accantonato, e cos\u00ec negli anni 1578-79 l'architetto oper\u00f2 una aggiunta classica, a pianta quadrata di 12 m per lato, al lato nord della chiesa gotica del Quattrocento. Il provvedimento - secondo il Castellini - si era reso necessario per ovviare alle condizioni di grave disagio dei pellegrini che si recavano al santuario, per la ristrettezza dello spazio davanti al terzo arco sotto il quale stava l'altare della Vergine.\nLa peste del Seicento e la seconda chiesa.\nNel giugno del 1630 il Consiglio comunale di Vicenza proponeva una \"oblatione\" alla Vergine di Monte Berico per supplicarla \"con il pi\u00f9 vivo et riverente affetto che sia possibile che interceda alla misericordia divina che ci preservi dalli imminenti pericoli di peste e di guerra che ci sovrastano\". Incombeva infatti la guerra di Mantova e, a quel tempo, gli eserciti spesso trascinavano con s\u00e9 l'epidemia; puntualmente, questa si fece sentire in citt\u00e0 nel successivo mese di agosto.\nCessata la peste, i maggiorenti del Comune in accordo con i Serviti decisero di ingrandire il tempio; ottenuti i finanziamenti, si procedette a eliminare l'aggiunta palladiana, in favore di un edificio pi\u00f9 ampio i cui lavori si svolsero tra il luglio 1688 e il dicembre 1703. Nel corso del secolo si susseguirono altri lavori, come la decorazione scultorea, la sistemazione degli altari e la gradinata davanti al prospetto settentrionale.\nEt\u00e0 contemporanea.\nDopo la costruzione nel 1780 dei portici progettati da Francesco Muttoni, che rendevano notevolmente pi\u00f9 agevole l'accesso dalla citt\u00e0, il flusso dei pellegrini e le processioni cittadine, ma anche la passeggiata al Monte dei vicentini, crebbero notevolmente.\nI frati di Monte Berico godevano in citt\u00e0 di particolare prestigio - molto pi\u00f9 dei loro confratelli di Santa Maria in Foro - proprio perch\u00e9 aderivano alle regole dell'osservanza dei Servi di Maria, ma questa considerazione non risparmi\u00f2 loro la soppressione che, come per tutti gli altri conventi, avvenne con la legge napoleonica del 25 aprile 1810; tredici di essi deposero la veste di religiosi per indossare quella di sacerdoti secolari e nel 1813, durante il Regno d'Italia dell'impero francese, una parte del convento soppresso venne acquistato dalla direzione demaniale dei Dipartimenti Adige, Bacchiglione e Tagliamento.\nCambiato regime, sotto il Regno Lombardo-Veneto dell'impero d'Austria vi fu una ripresa della vita religiosa del santuario, che port\u00f2 al decreto imperiale del 1835, con il quale il convento venne ricostituito.\nDel 1817 \u00e8 la costruzione delle tre nuove gradinate laterali, opera di Giacomo Verda; del 1821 le 8 campane Si2, suonate alla vicentina; nel 1826 si avvi\u00f2 la sostituzione del campanile quattrocentesco con uno pi\u00f9 grandioso, disegnato dall'architetto vicentino Antonio Piovene, lavoro che comport\u00f2 la distruzione dell'antico coro e di parte della sacrestia. Nel 1860 fu avviato il restauro della facciata della chiesa gotica, sul lato ovest, ad opera dell'architetto Giovanni Miglioranza che la rifece in stile neogotico.\nNel maggio del 1904 fu elevata da papa Pio X al rango di basilica minore.\nAnche nel Novecento si sono fatte altre aggiunte. A fianco del campanile \u00e8 stata costruita fra il 1971 e il 1972 la moderna Penitenzieria. Dal 1978 la Madonna di Monte Berico \u00e8 la principale patrona della citt\u00e0 di Vicenza e della sua diocesi.\nDescrizione.\nFacciata.\nLe sculture sulle facciate sono opera di Orazio Marinali e bottega, di Francesco Cabianca e di Giacomo Cassetti. Rappresentano santi e allegorie di virt\u00f9.\nSulla facciata verso i portici (prospetto orientale) nella cornice del lunotto campeggiano le statue della Fede e della Speranza; il registro superiore presenta statue di santi particolarmente venerati a Vicenza (tra cui il medico Leonzio martirizzato nel 307, Carpoforo e Gaetano Thiene) e santi della tradizione (tra cui sant'Antonio da Padova e Maria Maddalena); nel registro inferiore sono collocate quelle di san Sebastiano, san Vincenzo, san Rocco e san Filippo Benizi. Sopra il portale \u00e8 rappresentata la \"Vergine che appare a Vincenza Pasini\", opera di Orazio Marinali.\nDi questo artista sono anche i gruppi scultorei sopra il portale del prospetto settentrionale (\"Vincenza Pasini di fronte ai deputati di Vicenza\") e sopra il portale del prospetto occidentale (\"Posa della prima pietra della chiesa votiva\"). Sul prospetto settentrionale in alto la \"Temperanza\" e la \"Giustizia\", al centro statue di \"Profeti\", in basso \"Sant'Andrea\", \"San Pietro\", \"San Paolo\", \"San Matteo\". Sul prospetto occidentale in alto \"Allegorie di virt\u00f9\", al centro \"Eroine dell'Antico Testamento\", in basso \"San Bartolomeo\", \"San Giovanni Evangelista\", \"San Carlo Borromeo\" e \"San Marco\".\nChiostro e refettorio.\nIl piccolo chiostro gotico della basilica, costruito nel 1429, presenta belle arcate ogivali decorate di cornici in terracotta su colonnine di pietra, e un puteale del 1611.\nDa esso si accede all'antico refettorio dei frati, nel quale sono contenute alcune opere d'arte. Tra esse la \"Cena di San Gregorio Magno\" di Paolo Veronese (1572). Essa si svolge in una grandiosa e classicheggiante loggia con colonne corinzie e un maestoso sfondo architettonico: \u00e8 una scenografia che richiama le architetture di Palladio. Al centro di una lunga tavola sta Gregorio Magno alla cui destra c'\u00e8 Ges\u00f9 in veste di pellegrino che svela la propria identit\u00e0 divina scoperchiando la coppa. Intorno stanno dodici poveri che il pontefice invitava quotidianamente alla sua mensa. Sono presenti anche valletti dagli sfarzosi costumi. In basso a sinistra c'\u00e8 una scimmia in catene, in basso a destra un cane. Nella simbologia religiosa il cane \u00e8 la fedelt\u00e0 (qui, fedelt\u00e0 alla Chiesa, a Ges\u00f9 Cristo), la scimmia \u00e8 il Male, l'eresia, il paganesimo (la scimma \u00e8 tenuta in catene). E una scultura raffigurante una scimmia in catene si trova sulla facciata della basilica verso Piazzale della Vittoria. La tela fu tagliata in 32 pezzi dai soldati austriaci il 10 giugno 1848 e poi restaurata per volont\u00e0 dell'imperatore Francesco Giuseppe.\nDi fronte all'opera del Veronese \u00e8 posta una teca contenente un Cristo risorgente, arazzo russo del XVIII secolo con scritte in slavo-cirillico, proveniente dalla cappella imperiale del Cremlino di Mosca.\nNella stessa sala si trovano due tele di Alessandro Maganza: la \"Vergine con i quattro Evangelisti\" e il \"Battesimo di Cristo\".\nPenitenzieria.\nAl suo interno si trovano una \"Madonna del Magnificat\", affresco di Battista da Vicenza tolto dalla chiesa quattrocentesca, un coevo crocifisso ligneo e una Piet\u00e0 in pietra dipinta, importante Vesperbild di fattura salisburghese (1415 circa) gi\u00e0 nella chiesa di Santa Maria in Foro.\nInterno della basilica.\nAll'interno della chiesa sono contenute molte opere d'arte di alcuni importanti artisti, tra le quali la \"Vergine con i quattro evangelisti\" e il \"Battesimo di Cristo\", entrambi di Alessandro Maganza.\nLa \"Piet\u00e0\" di Bartolomeo Montagna (primi anni del Cinquecento) \u00e8 un esempio di \"vesperbild\". La pala \u00e8 inserita in un complesso decorato secondo il gusto naturalistico dell'et\u00e0 dell'Umanesimo e si conclude con una lunetta dove \u00e8 inserita una conchiglia (che richiama la resurrezione ed \u00e8 un attributo della Vergine Maria). L'opera pittorica, pervasa di una luce fredda, rivela influssi nordici e ferraresi. La scena \u00e8 altamente drammatica: la Maddalena dolente fissa le piaghe di Ges\u00f9, il dolore coinvolge profondamente oltre alla Madonna sia san Giovanni, che \u00e8 a destra di Cristo morto, sia Giuseppe d'Arimatea che sta sulla sinistra. Alla base dell'affresco si vedono una mela e una farfalla nonch\u00e9 una pianta di aquilegia. Nella simbologia religiosa la mela rinvia al peccato originale di Adamo ed Eva (riscattato dalla morte di Cristo), la farfalla simboleggia la resurrezione, l'aquilegia la Passione di Cristo e anche il dolore della Vergine Maria. I volti e i gesti dei personaggi esprimono bene il pathos del momento, mentre la luce chiaramente evidenzia il candore esangue del corpo di Cristo in evidente contrasto cromatico con il manto della Madonna che indossa il tradizionalissimo abito medievale della vedova, con sogola candida e manto nero. Sul fondo dominano strutture castellane feudali di potere e di potenza, rappresentate sui colli.\nSulla parete laterale, sopra la porta di accesso originaria, \u00e8 posto il secentesco monumento funebre del nobile vicentino Leonida Bissari, che combatt\u00e9 sotto l'impero asburgico contro i turchi a Vienna, Belgrado e in Ungheria; opera attribuita allo scultore belga Giusto Le Court.\nDavanti all'altare maggiore, sopra le arcate, sta un grande telero del pittore veneziano Giulio Carpioni (XVII secolo) commissionato dall'Ordine vicentino dei Mercanti dopo una grave carestia: \"la Madonna che appare al podest\u00e0 Francesco Grimani\". Si tratta di un'allegoria della citt\u00e0 di Vicenza, la donna in vesti dorate del gruppo di destra, che \u00e8 posta ai piedi della Vergine di Monte Berico in atteggiamento di devozione e riconoscenza. La tela del 1651 raffigura anche una dedica di riconoscenza al podest\u00e0 di Vicenza Francesco Grimani, rappresentato a destra della lapide. Sono pure presenti figure femminili rappresentanti la carit\u00e0, la religione, la pace, la speranza.\nEntrando dalla porta che si affaccia sul Piazzale della Vittoria, a destra si incontrano alcune pale d'altare: la prima \u00e8 di Pietro Gagliardi (1888) rappresentante la \"Vergine che appare ai sette santi fondatori dell'Ordine dei Servi di Maria\" (qui tra gli angeli, chi porta insegne della Passione, chi lo stemma dei Servi, chi la palma di vittoria. La Vergine con la destra porge la veste nera ad uno dei Sette, e con la sinistra indica la Regola che un angelo tiene aperta). Pi\u00f9 avanti, oltre la porta sulla destra, nell'altare proveniente dall'originaria e distrutta chiesa di san Marco \u00e8 collocata un'opera del 1796 del pittore neoclassico Fran\u00e7ois-Guillaume M\u00e9nageot, raffigurante il \"Bimbo Ges\u00f9 seduto su un muretto tra la Vergine e San Giuseppe con gli angeli adoranti\". Di rilievo \u00e8 anche la pala d'altare di Palma il Giovane con \"l'Incoronazione della Vergine, Trinit\u00e0 e Santi\".\nNella Basilica si trovano pure altri dipinti, quali la \"Trinit\u00e0\" (su fondo oro) di Leoneda Uliaco (1760) e \"La Madonna e l'Ordine dei Servi di Maria\", olio su tela di scuola olandese del Seicento.\nIl coro \u00e8 ricavato dall'abside della chiesetta gotica. Gli stalli quattrocenteschi hanno bellissime tarsie di fine XV secolo con scorci e visioni di Vicenza antica.\nSulla parete di fondo, una grande vetrata centrale raffigura l\u2019apparizione della Vergine sul monte. Una grande scritta in latino sottostante, contenuta in una preziosa cornice a volute recita \u201cAdorabimus in loco ubi steterunt pedes eius (La adoreremo nel luogo dove si posarono i suoi piedi).\u201d \nSotto, l'altare e la nicchia della Madonna sono collocate all\u2019interno del colonnato dell\u2019antica chiesa gotica, racchiuse tra un monumento funebre e una raccolta di ex voto. Tra marmi policromi, in posizione dominante, la Statua \u00e8 ben visibile dall\u2019ingresso del Santuario. L\u2019attuale sistemazione \u00e8 frutto di un rinnovo fatto in occasione del quinto Centenario delle Apparizioni, negli anni 1926-1928, in sostituzione dell\u2019antico altare del 1590. \nLa statua della Madonna in pietra tenera dei Colli Berici, dipinta e ornata di corona e gioielli, dietro l'altare maggiore, riproduce il tema iconografico della \"Madonna della Misericordia\" (Madonna della Mercede) sotto il cui manto stanno i supplicanti. Si tratta di un'opera di Nicol\u00f2 da Venezia (XV secolo)\nLa nicchia della Madonna, incorniciata dentro un\u2019edicola dipinta sullo sfondo con un manto decorato, sorretto da angeli, \u00e8 ora al di sopra dell'altare moderno, collocato in posizione avanzata. Sotto la statua \u00e8 collocato un grande tondo d'argento, decorato con un bassorilievo che rappresenta ancora l'apparizione della Vergine a Vincenza Pasini. A fianco vi sono due bassorilievi marmorei che raffigurano Vincenza Pasini e i soldati offerenti dopo la prima guerra mondiale. \u00c8 usanza che i pellegrini e i fedeli in visita al Santuario passino in corteo o da soli dietro l'altare, vicino alla statua e sostino in preghiera davanti al medaglione.\nOrgano a canne.\nSulla cantoria in controfacciata, si trova l'organo a canne Mascioni \"opus 579\", costruito nel 1943 recuperando parte del materiale fonico dei precedenti strumenti di De Lorenzi e Zordan.\nLo strumento \u00e8 a trasmissione elettrica, racchiuso all'interno di una cassa lignea con mostra su due livelli composta da canne di principale con bocche \"a mitria\"; la consolle \u00e8 a tre tastiere e pedaliera.\nMuseo.\nNel museo della basilica sono conservati dipinti, oggetti sacri, ex voto, paramenti liturgici."}
{"id": "262231", "revid": "125372965", "url": "https://it.wikipedia.org/wiki?curid=262231", "title": "Fotoelasticit\u00e0", "text": "La fotoelasticit\u00e0 \u00e8 un metodo sperimentale per determinare la distribuzione delle tensioni su un materiale.\nIl metodo \u00e8 usato principalmente nei casi in cui i metodi matematici diventano inefficaci. Diverso dei metodi analitici di determinazione di tensioni, la fotoelasticit\u00e0 d\u00e0 un'immagine ragionevolmente esatta della distribuzione delle tensioni anche intorno alle discontinuit\u00e0 brusche in un materiale. Il metodo \u00e8 un sistema importante per la determinazione dei punti critici di tensione in un materiale ed \u00e8 spesso usato per la determinazione dei fattori di concentrazione di tensione nel caso di geometrie irregolari.\nPrincipio della fotoelasticit\u00e0.\nIl metodo \u00e8 basato sulla propriet\u00e0 della birifrangenza posseduta da alcuni materiali trasparenti (le resine epossidiche e il policarbonato ne sono esempi) quando sono sollecitati da un sistema di forze esterne.\nSecondo il modello ondulatorio la luce \u00e8 una onda trasversale piana del campo elettromagnetico, cosicch\u00e9 in un sistema di riferimento cartesiano, con uno degli assi coincidenti con la direzione di propagazione, un raggio di luce polarizzata linearmente pu\u00f2 essere scomposto in due raggi componenti che in un mezzo isotropo come l'aria si propagano alla stessa velocit\u00e0 pari a formula_1 dove c \u00e8 la velocit\u00e0 della luce nel vuoto ed n l'indice di rifrazione del mezzo.\nQuando un raggio di luce polarizzata dunque incide normalmente una lastra non sollecitata di materiale isotropo trasparente, i raggi componenti si propagheranno nella lastra con la stessa velocit\u00e0 cosicch\u00e9 risulteranno essere in fase quando emergono dalla lastra.\nQuando la lastra \u00e8 sollecitata, i raggi componenti attraversando la lastra presentano assi di polarizzazione coincidenti con le direzioni principali di tensione nel punto di incidenza (vedi angolo di Brewster).\nQuindi se si dispone la lastra tra un polarizzatore ed un analizzatore con assi di trasmissione incrociati (polariscopio lineare ad assi incrociati) si pu\u00f2 affermare che i punti neri sulla lastra vista attraverso l'analizzatore hanno direzioni principali coincidenti con gli assi di trasmissione del polarizzatore e dell'analizzatore.\nTali punti individuano delle famiglie di curve sulla lastra dette isocline.\nRuotando contemporaneamente polarizzatore ed analizzatore le isocline sulla lastra variano con continuit\u00e0 consentendo di segnare in ogni punto la croce di direzioni principali di tensione.\nPer il fenomeno della birifrangenza occasionale meccanica inoltre i due raggi componenti si propagano nella lastra con velocit\u00e0 differenti pari a formula_2 ed a formula_3 cosicch\u00e9 quando emergono dalla lastra risultano essere sfasati di un angolo che si pu\u00f2 dimostrare essere proporzionale alla differenza (n1-n2).\nTale sfasamento viene percepito dall'occhio umano, osservando la luce che emerge dall'analizzatore, con un colore caratteristico (rosso, violetto, giallo, etc) cosicch\u00e9 i punti sulla lastra che hanno lo stesso colore presentano la stessa differenza formula_4.\nLa II legge di Brewster o della fotoelasticit\u00e0, stabilisce che la differenza tra gli indici di rifrazione formula_4 \u00e8 proporzionale alla differenza tra le deformazioni principali formula_6 in un punto, secondo l'equazione formula_7, con K costante fotoelastica del materiale.\nI punti della lastra aventi lo stesso colore presentano quindi la stessa differenza tra le deformazioni principali (e quindi tra le tensioni principali) ed individuano delle famiglie di curve di egual colore dette appunto isocromatiche.\nIsocline ed isocromatiche.\nLe \"isocline\" sono il luogo dei punti nel provino lungo cui la croce delle tensioni principali \u00e8 orientata in modo costante.\nLe \"isocromatiche\" sono il luogo dei punti in cui la differenza tra le tensioni principali \u00e8 costante."}
{"id": "262235", "revid": "339392", "url": "https://it.wikipedia.org/wiki?curid=262235", "title": "Unione Sportiva Ivrea", "text": ""}
{"id": "262236", "revid": "633", "url": "https://it.wikipedia.org/wiki?curid=262236", "title": "Associazione Sportiva Calcio Melfi", "text": ""}
{"id": "262238", "revid": "339392", "url": "https://it.wikipedia.org/wiki?curid=262238", "title": "Spezia 1906 Calcio", "text": ""}
{"id": "262239", "revid": "104458", "url": "https://it.wikipedia.org/wiki?curid=262239", "title": "Gerzensee", "text": "Gerzensee (toponimo tedesco) \u00e8 un comune svizzero di 1\u00a0193 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "262244", "revid": "6923", "url": "https://it.wikipedia.org/wiki?curid=262244", "title": "Lohnstorf", "text": "Lohnstorf (toponimo tedesco) \u00e8 un comune svizzero di 225 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "262245", "revid": "1272592", "url": "https://it.wikipedia.org/wiki?curid=262245", "title": "Castello di Malpaga", "text": "Il castello di Malpaga si trova nel territorio di Cavernago, piccolo comune alle porte di Bergamo. Un tempo fu il centro del Principato di fatto che Bartolomeo Colleoni, capitano generale di Venezia, si era costruito.\nCorte rinascimentale.\nBartolomeo Colleoni acquist\u00f2 nel 1456, dal comune di Bergamo, il castello diroccato di Malpaga con l'intenzione di farne la propria residenza e il centro del suo dominio.\nRistruttur\u00f2 e trasform\u00f2 il castello rendendolo una inespugnabile fortezza, campo di alloggiamento per i suoi soldati e magnifica residenza: corte principesca, testimonianza di un successo socio-militare, oltre che centro politico nello scenario spesso confuso della geopolitica italiana dell'epoca e, al tempo stesso, un buon ritiro per gli anni del tramonto.\nCome tutti i principi rinascimentali, il Colleoni voleva affermare e manifestare il prestigio raggiunto e il potere conquistato attraverso opere visibili che dessero memoria della grandezza raggiunta, attraverso un mecenatismo che ne certificasse la sensibilit\u00e0 alla cultura, al bello, all'arte.\nGli affreschi.\nLe pareti del castello sono quasi interamente affrescate e costituiscono non solo una viva e bellissima testimonianza artistica ma anche una testimonianza degli usi e del \"modus vivendi\" dell'epoca.\nSalone dei banchetti.\nAlcuni affreschi sono deteriorati, ma ancora ampiamente leggibili, altri sono stati vandalizzati a eterna testimonianza della barbaria e della stupidit\u00e0 di certa umanit\u00e0, altri invece sono ancora splendidi, vivi e destano l'ammirazione e lo stupore del visitatore.\nQuesti ultimi celebrano la visita del re Cristiano I di Danimarca, ne illustrano il corteo regale, l'ospitalit\u00e0 del Colleoni, i banchetti, i tornei e le scene di caccia.\nQuesti affreschi sono stati commissionati dagli eredi a esaltazione della casata, e sono attribuiti al Romanino.\nIn alcune scene son rappresentati i volti del Colleoni e di Cristiano I, ma sono rappresentazioni idealizzate.\nCortile interno.\nAllo stesso Romanino \u00e8 stato attribuito l'affresco della parete del cortile, prospiciente l'ingresso, rappresentante la battaglia della Riccardina, battaglia splendidamente combattuta dal Colleoni, questa volta, per interesse proprio nella ricerca della \"gloriosa impresa\". L'affresco si trova all'aperto ed \u00e8 deteriorato dall'esposizione all'intemperie e alla luce viva del sole, ma \u00e8 ancora ampiamente leggibile, Si tratta di un affresco particolarmente importante perch\u00e9 rappresenta con naturale e vivo realismo la scena bellica, i combattenti, le armature, i cavalli e i movimenti quasi animati nel loro realismo figurativo.\nStanze al piano superiore.\nAl piano superiore del castello vi sono, anche, degli affreschi secenteschi di non eccelsa fattura, ma ancora vividi nei loro colori vivaci.\nSu alcune pareti sono rappresentate delle allegorie che testimoniano una certa sensibilit\u00e0 del condottiero che voleva dare di s\u00e9 anche un'immagine di umanit\u00e0, in contrasto con la sua fama di rude guerriero. Particolarmente significativa \u00e8 l'allegoria del \"silenzio\" raffigurata nelle forme di un vecchio che fa il segno del silenzio o del segreto, che tutti al castello erano tenuti a osservare.\nCamera da letto del Colleoni.\nIn quella che era la stanza privata del Colleoni si nota l'assenza del caminetto per ragioni di sicurezza, si voleva evitare la possibilit\u00e0 di intrusioni nemiche attraverso la canna fumaria, e la presenza di un piccolo affresco sacro quattrocentesco, che la tradizione vuole particolarmente amato dal Colleoni. Sempre per ragioni di sicurezza, alle finestre c'erano sbarre, di modo che nessuno potesse entrare nella camera per attentare alla vita del signore. In pi\u00f9 si usava dormire da seduti, sia per digerire meglio (all'epoca si usava mangiare molti legumi, quindi cibo pesante, difficile da digerire) ma anche per ragioni difensive, infatti quando dormivano i condottieri tenevano sempre una spada a fianco del letto in modo che, se qualcuno fosse riuscito a entrare nella camera del signore, questi sarebbe riuscito ad alzarsi pi\u00f9 in fretta per difendersi.\nUna descrizione contemporanea del castello \u00e8 quella fatta, nel 1483, da Marin Sanudo nel suo \"Itinerario per la Terraferma Veneziana\" \nVisitando il castello ci si trova di fronte a un'apoteosi di colori, tesi a esaltare la figura del condottiero, che ingentiliscono un maniero che si presenta all'esterno nella sua architettura militare rude e minacciosa, circondato da un imponente fossato, di cui sono visibili i resti, ma addolcito all'interno dalle mani degli artisti che via via si sono succeduti.\nSignore rinascimentale.\nAnche il Colleoni segu\u00ec quella che si potrebbe chiamare una moda rinascimentale, ampli\u00f2 e abbell\u00ec il Castello di Malpaga, ne commission\u00f2 gli affreschi a maestri di scuola francese forse borgognone, ne fece un lussuoso ed elegante ritiro, adeguato al riposo di un grande guerriero, oltre che centro culturale e politico.\nNacque cos\u00ec una Corte, una Reggia fastosa, testimone di avvenimenti storici e della presenza di grandi personaggi, nonch\u00e9 \"luogo di delizie\" in senso tutto rinascimentale, che i suoi eredi cercheranno di migliorare, esaltando le gesta dell'illustre avo, a maggior gloria e vanto della casa.\nPer le sale di Malpaga passarono, splendidamente ospitati, Borso d'Este, i figli di Francesco Sforza, Carlo il Temerario duca di Borgogna (la cui corte raggiunse apici di magnificenza che tutta l'Europa cerc\u00f2 d'imitare), e il Re Cristiano I di Danimarca.\nMecenate.\nMalpaga ospit\u00f2 anche degli umanisti, prevalentemente bergamaschi come Jacopo Tiraboschi e Giovanni Michele Carrara oltre che forestieri come il Pagello e Antonio Cornazzano.\nQuest'ultimo scrisse la biografia di Bartolomeo Colleoni, certamente commissionatagli dallo stesso.\nAnche in questo amore per la biografia, ovviamente pi\u00f9 encomiastica che storica, il nostro condottiero indulse seguendo il gusto dell'epoca.\nLa corte di Malpaga, tuttavia, rimase la residenza di un rude guerriero, il cui carattere \u00e8 ben rappresentato nell'immagine che ne d\u00e0 il Verrocchio, pi\u00f9 avvezzo ai campi di Marte che alle raffinatezze culturali in genere.\nUna volta assolto quell'omaggio alla cultura che lo stato sociale raggiunto esigeva, il Colleoni preferiva dedicarsi ai vigorosi riti dei tornei e delle battute di caccia.\nTutto testimonia il rango raggiunto da quel ragazzo che aveva incominciato la propria carriera militare come paggio di Filippo Arcelli, a Piacenza."}
{"id": "262246", "revid": "1573940", "url": "https://it.wikipedia.org/wiki?curid=262246", "title": "Sylvicapra grimmia", "text": "La silvicapra (Sylvicapra grimmia ), nota anche come cefalofo comune o cefalofo grigio, \u00e8 un piccolo cefalofo diffuso in quasi tutta l'Africa subsahariana, a esclusione del Corno d'Africa e delle foreste pluviali delle regioni centrali e occidentali del continente.\nTassonomia.\nAttualmente, gli studiosi riconoscono tredici sottospecie di silvicapra:\nDescrizione.\nLa silvicapra misura 80\u2013115\u00a0cm di lunghezza, 45\u201360\u00a0cm di altezza al garrese e pesa 10\u201320\u00a0kg; la coda misura 10\u201320\u00a0cm. Il mantello varia generalmente dal marrone-rossastro chiaro al grigio brizzolato, a seconda della distribuzione geografica. Le regioni inferiori sono biancastre, mentre il muso, il naso e le zampe anteriori sono nere. Il colore nero dell'estremit\u00e0 della coda contrasta nettamente con il ciuffo di peli bianchi della sua parte inferiore. Le lunghe orecchie appuntite sono separate da un ciuffo di peli sulla fronte. Di solito le femmine sono pi\u00f9 grandi dei maschi. Le corna, dalla punta aguzza, solitamente sono presenti solo nei maschi e possono raggiungere i 7\u201318\u00a0cm di lunghezza. Esse sono orientate pi\u00f9 verticalmente che nelle altre specie di cefalofo, poich\u00e9 la silvicapra predilige habitat pi\u00f9 aperti.\nDistribuzione e habitat.\nLa silvicapra \u00e8 una delle antilopi pi\u00f9 largamente diffuse del continente africano, e si trova in tutte le regioni di savana alberata dell'Africa sub-sahariana; malgrado l'incremento demografico della popolazione umana in molte zone del suo areale, la distribuzione di questo animale \u00e8 rimasta pressoch\u00e9 invariata rispetto al passato.\nSebbene prediliga le savane, in alcune regioni montuose, come il Monte Kenya e il Kilimangiaro, si spinge anche nelle zone alpine. Mostra un grande livello di adattabilit\u00e0 alle modificazioni dell'habitat apportate dall'avanzata dell'agricoltura, e sopravvive anche nelle zone a ricrescita secondaria.\nBiologia.\nAttiva prevalentemente nelle ore notturne, la silvicapra trascorre la giornata nascosta tra gli arbusti o l'erba alta. Questa piccola antilope \u00e8 dotata di velocit\u00e0 e resistenza eccezionali, e generalmente riesce a seminare i cani che vengono lanciati al suo inseguimento. I territori degli esemplari dello stesso sesso si sovrappongono raramente. I maschi sono territoriali: marcano le proprie aree con le secrezioni delle ghiandole preorbitali e le difendono dall'intrusione di altri maschi. I luoghi di riposo preferiti per questi individui sono le alture da dove possono avere una vista migliore sui dintorni. Nelle aree pi\u00f9 favorevoli si possono trovare due silvicapre per ogni chilometro quadrato.\nLa dieta della silvicapra comprende foglie di alberi e arbusti, frutta, semi e, occasionalmente, carogne.\nLa gestazione dura 6-7 mesi, trascorsi i quali nasce sempre un unico piccolo, che trascorre le prime settimane al sicuro tra la vegetazione. Nel caso venisse attaccato da un predatore, emette un forte belato per far accorrere in suo aiuto i genitori. Le femmine raggiungono la maturit\u00e0 sessuale a 8-10 mesi, i maschi a 12. La silvicapra pu\u00f2 vivere fino a 14 anni.\nTra i numerosi predatori che le danno la caccia ricordiamo piccoli felini, babbuini, coccodrilli, pitoni e aquile.\nConservazione.\nCome suggerisce il nome alternativo di cefalofo comune, la silvicapra, malgrado la caccia datale per il cosiddetto \"bushmeat\", \u00e8 ancora una specie molto numerosa e le stime sulla sua popolazione totale si aggirano sui 10 milioni di capi. Com'\u00e8 ovvio, la IUCN la inserisce tra le specie a basso rischio."}
{"id": "262247", "revid": "281901", "url": "https://it.wikipedia.org/wiki?curid=262247", "title": "Laguna", "text": "Una laguna (dal latino \"lacuna\", spazio vuoto) \u00e8 un bacino costiero separato dal mare (o dall'oceano) da un cordone litoraneo (sia esso tombolo o lido) e caratterizzato da acqua salmastra, alternanza delle maree e formazione di barene permanenti e semipermanenti.\nDescrizione.\nLe lagune tendono a formarsi in territorio pianeggiante e solitamente interessato da foci a delta dei fiumi e vengono classificate in \"lagune vive\" e \"lagune morte\". Le lagune vive hanno uno o pi\u00f9 collegamenti o sbocchi con il mare aperto che permettono il naturale passaggio dell'acqua marina.\nLe lagune morte invece sono completamente circondate da terraferma e non hanno sbocchi sul mare, \u00e8 solo attraverso l'innalzamento dell'acqua di mare dovuto alle maree che l'acqua marina entra all'interno delle lagune morte per poi defluire con l'abbassamento delle maree. Questo tipo di laguna \u00e8 diffusa principalmente nelle zone oceaniche dove l'effetto delle maree pu\u00f2 alzare il livello dell'acqua di mare anche di alcuni metri, questo permette l'entrata dell'acqua marina nella laguna e la fuoriuscita all'abbassarsi della marea. Le lagune morte non possono essere confuse con gli stagni di acqua salmastra perch\u00e9 oltre alla bassa profondit\u00e0 degli stagni ed al loro basso contenuto di ossigeno disciolto in acqua, essi differiscono dalle lagune proprio perch\u00e9 negli stagni d'acqua salmastra non si verifica il naturale passaggio d'acqua dovuto alle maree e l'acqua stagnante non presenta quindi un naturale innalzamento e un successivo naturale abbassamento ma rimane di altezza costante. \nMolte lagune in Italia in passato sono state trasformate in stagni salmastri. Questo fu fatto per favorire la nascente industria del sale creando delle saline o semplicemente per itticoltura. Per trasformare una laguna viva in uno stagno di acqua salmastra l'uomo chiudeva gli sbocchi che essa aveva con il mare, mentre nel caso delle lagune morte l'uomo sollevava semplicemente il bordo esterno della laguna morta che confinava con il mare in modo da evitare che le maree portassero l'acqua al suo interno. Per evitare che la laguna si prosciugasse e per creare nuovo sale per la salina venivano costruiti dall'uomo, sia nel caso delle ex lagune vive che in quello delle ex lagune morte, degli sbocchi artificiali chiusi da paratoie. \nCos\u00ec facendo l'acqua non entra pi\u00f9 liberamente ed in modo naturale ma \u00e8 l'uomo che artificialmente aprendo le paratoie decide in modo artificiale di fare entrare l'acqua nello stagno salmastro. Questo avviene quando l'uomo ha bisogno di creare nuovo sale per le saline o ha bisogno di catturare i pesci dello stagno salmastro, in quanto i pesci vanno contro corrente se vengono aperte le paratoie e tendono quindi ad uscire dallo stagno salmastro. Essi possono essere facilmente catturati dai pescatori tramite reti poste prima dello sbocco artificiale creato dall'uomo. Non si sa ancora con esattezza il numero totale delle lagune italiane che nei tempi storici sono state trasformate in stagni salmastri.\nUn tipo particolare di laguna, caratterizzata dalla presenza di acqua salmastra, \u00e8 lo Haff, tipica delle coste del mar Baltico.\nUn ambiente delicato.\nDi particolare interesse \u00e8 la quantit\u00e0 di esseri viventi animali e vegetali che questo ambiente di transizione riesce ad ospitare: oltre alle specie diffuse in acque dolci e salate qui si trovano anche specie di rara diffusione, localizzate solo in ambienti similari. Per questo motivo molte lagune sono sotto la protezione di enti per la salvaguardia della natura o sotto diretta tutela di province, Regioni o nazionale.\nLa laguna \u00e8 un territorio estremamente delicato: l'equilibrio biologico rischia infatti di rompersi soprattutto se l'uomo modifica le caratteristiche fisiche del luogo (dirottamento di fiumi che vi sfociano, costruzione di moli, chiusura di eventuali sbocchi sul mare) o, indirettamente, per i suoi rifiuti (rischio di eutrofizzazione).\nLagune italiane.\nL'Italia \u00e8 interessata da questo fenomeno geografico soprattutto nelle coste adriatiche centro-settentrionali, ma altre lagune sono presenti in Puglia e in Toscana.\nAlcuni ambienti costieri presentano caratteristiche lagunari pur essendo classificati come laghi costieri (\u00e8 il caso del Lago di Caprolace e del Lago dei Monaci, facenti parte del Parco Nazionale del Circeo, nel Lazio).\nLe lagune italiane sono (a partire dall'alto Adriatico e seguendo la costa, per poi passare alle grandi isole):"}
{"id": "262250", "revid": "64911697", "url": "https://it.wikipedia.org/wiki?curid=262250", "title": "Aston Villa", "text": ""}
{"id": "262251", "revid": "767487", "url": "https://it.wikipedia.org/wiki?curid=262251", "title": "Comitato di Basilea", "text": "Il Comitato di Basilea per la vigilanza bancaria \u00e8 un'organizzazione internazionale istituita dai governatori delle Banche centrali dei dieci paesi pi\u00f9 industrializzati (G10) alla fine del 1974, che opera sotto il patrocinio della Banca dei Regolamenti Internazionali.\nIl suo scopo era quello di promuovere la cooperazione fra le banche centrali ed altre agenzie equivalenti allo scopo di perseguire la stabilit\u00e0 monetaria e finanziaria.\nI membri attuali del Comitato provengono da Belgio, Canada, Francia, Germania, Italia, Giappone, Lussemburgo, Paesi Bassi, Spagna, Svezia, Svizzera, Regno Unito e Stati Uniti e da altri 14 Stati del mondo.\nIl comitato coordina la ripartizione delle responsabilit\u00e0 di vigilanza fra le autorit\u00e0 nazionali, per attuare la supervisione delle attivit\u00e0 bancarie a livello mondiale. Ha sede a Basilea e si riunisce 4 volte all'anno.\nL'attuale presidente del comitato \u00e8 Stefan Ingves, governatore della Banca di Svezia.\nLe origini.\nIl Comitato di Basilea nacque in seguito al fallimento di una banca tedesca (\"Bankhaus Herstatt\") che per il mancato regolamento di transazioni valutarie si trov\u00f2 a causare grosse difficolt\u00e0 ai sistemi di pagamento e regolamento. L'intera vicenda ebbe implicazioni internazionali.\nInfatti, il 26 giugno 1974 la Bundesbank mise in liquidazione Bank Herstatt; di conseguenza, numerose banche che nel frattempo avevano effettuato dei pagamenti denominati in DEM alla Herstatt a Francoforte in cambio di USD a New York, a causa della differenza di fuso orario, non ricevettero il pagamento in USD dato che l'operativit\u00e0 della Herstatt era cessata nel mentre.\nAl fine di migliorare la collaborazione internazionale e di evitare incidenti analoghi a quello di Herstatt i paesi cosiddetti G-10 formarono un comitato sotto gli auspici della Banca dei Regolamenti Internazionali situata a Basilea.\nIl comitato fu inizialmente chiamato \"Comitato Cooke\", da Peter Cooke, governatore della Banca d'Inghilterra, che era stato uno dei primi a proporne la creazione e che fu il suo primo presidente.\nFunzioni.\nIl Comitato di Basilea si propone di:\nNon ha capacit\u00e0 regolamentare autonoma (anche se i paesi che vi aderiscono sono implicitamente vincolati agli accordi raggiunti e quelli che non aderiscono si adeguano a quello che di fatto diventa uno standard regolamentare), ha riguardo alle specificit\u00e0 regolamentari e legislative culturali lasciando discreti margini circa le modalit\u00e0 con le quali un paese pu\u00f2 recepire un accordo, ha per obiettivo il miglioramento della collaborazione internazionale al fine di garantire la stabilit\u00e0 monetaria e dei mercati finanziari.\nNel tempo ha assolto alle sue funzioni occupandosi di:\nIl Comitato opera mediante: linee guida, standard, raccomandazioni e accordi (gli Accordi di Basilea).\nInoltre, il Comitato ha un ruolo di forum informale per lo scambio di informazioni sull'evoluzione della regolamentazione e delle pratiche di sorveglianza nel settore finanziario."}
{"id": "262255", "revid": "6923", "url": "https://it.wikipedia.org/wiki?curid=262255", "title": "M\u00fchlethurnen", "text": "M\u00fchlethurnen (toponimo tedesco) \u00e8 un comune svizzero di 1\u00a0378 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00fchlethurnen \u00e8 servito dalla stazione di Thurnen sulla ferrovia G\u00fcrbetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "262258", "revid": "104458", "url": "https://it.wikipedia.org/wiki?curid=262258", "title": "Wichtrach", "text": "Wichtrach (toponimo tedesco) \u00e8 un comune svizzero di 4\u00a0318 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Wichtrach \u00e8 stato istituito 2004 con la fusione dei comuni soppressi di Niederwichtrach e Oberwichtrach.\nInfrastrutture e trasporti.\nWichtrach \u00e8 servito dall'omonima stazione sulla ferrovia Berna-Thun."}
{"id": "262259", "revid": "124833910", "url": "https://it.wikipedia.org/wiki?curid=262259", "title": "Sikhismo", "text": "Il sikhismo \u00e8 una religione monoteista nata nella citt\u00e0 di Anandpur Sahib, nell'India del XV secolo, basata sull'insegnamento di dieci guru che vissero in India tra il XV e il XVIII secolo.\nUna delle pi\u00f9 giovani tra le religioni maggiori, \u00e8 la quinta religione organizzata pi\u00f9 grande del mondo, comprendente circa 25 milioni di Sikh all'inizio del XXI secolo. Il sikhismo si \u00e8 sviluppato dagli insegnamenti spirituali di guru Nanak, il primo guru (1469\u20131539), e dei nove Guru Sikh che gli succedettero. Il decimo guru, Gobind Singh (1676-1708), nomin\u00f2 suo successore la scrittura Guru Granth Sahib, portando a termine la linea dei Guru umani e stabilendo le Scritture come guida spirituale eterna e religiosa. \nGuru Nanak Dev ji ha insegnato che vivere una \"vita attiva, creativa e pratica\" di \"veridicit\u00e0, fedelt\u00e0, autocontrollo e purezza\" \u00e8 al di sopra della verit\u00e0 metafisica e che l'uomo ideale \"stabilisce l'unione con Dio, conosce la Sua volont\u00e0 ed esegue quella volont\u00e0 \". Guru Hargobind, il sesto guru sikh (1606-1644), stabil\u00ec il concetto della mutua coesistenza dei regni \"miri\" (politico/temporale) e \"piri\" (spirituale). La scrittura sikh si apre con il \"Mul Mantar\" (\u0a2e\u0a42\u0a32 \u0a2e\u0a70\u0a24\u0a30), preghiera fondamentale su ik onkar (\u0a74, \"un dio\"). \nLe credenze fondamentali del sikhismo, articolate nel Guru Granth Sahib, includono la fede e la meditazione sul nome dell'unico creatore; unit\u00e0 e uguaglianza divina di tutta l'umanit\u00e0; impegnarsi in \"seva\" (\"servizio disinteressato\"); lottare per la giustizia, per il bene e la prosperit\u00e0 di tutti; e una condotta e un sostentamento onesti mentre si vive la vita di un capofamiglia. Seguendo questi precetti, il sikhismo rifiuta le affermazioni secondo cui ogni particolare tradizione religiosa ha il monopolio della verit\u00e0 assoluta. \nIl sikhismo enfatizza il \"simran\" (\u0a38\u0a3f\u0a2e\u0a30\u0a28, meditazione e ricordo delle parole di Dio), che pu\u00f2 essere espresso musicalmente attraverso il \"kirtan\", o internamente attraverso \"naam japna\" (\"meditazione sul suo nome\") come mezzo per sentire la presenza di Dio. Insegna ai seguaci a trasformare i \"cinque ladri\" (cio\u00e8 lussuria, rabbia, avidit\u00e0, attaccamento ed ego). \nLa religione si \u00e8 sviluppata e si \u00e8 evoluta in tempi di persecuzione religiosa, guadagnando convertiti sia dall'induismo che dall'Islam. I governanti moghul dell'India torturarono e giustiziarono due dei guru sikh, Guru Arjan (1563-1605) e Guru Tegh Bahadur (1621-1675), dopo che si rifiutarono di convertirsi all'Islam. La persecuzione dei sikh ha innescato la fondazione del \"Khalsa\" - da parte di Guru Gobind Singh nel 1699 - come ordine per proteggere la libert\u00e0 di coscienza e religione, con membri che esprimono le qualit\u00e0 di un Sant-Sip\u0101h\u012b, un santo soldato \u00bb.\nTerminologia.\nLa maggior parte delle scritture sikh erano originariamente scritte con l'alfabeto gurmukh\u012b, una scrittura standardizzata da Guru Angad a partire dalle scritture la\u1e47\u1e0d\u0101 storicamente usate nell'attuale Pakistan e nell'India settentrionale.\nGli aderenti al sikhismo sono conosciuti come sikh, che significa \"studenti\" o \"discepoli\" del guru. \nLa parola anglicizzata sikhismo deriva dal verbo punjabi \"sikhi\", che connota il \"percorso temporale dell'apprendimento\" ed \u00e8 radicato nella parola sikhana (\"imparare\").\nCaratteristiche.\nL'etimologia della parola sikhismo si rintraccia nella parola \"sikh\", che deriva dal sanscrito e che significa \"discepolo\". I sikh sono i devoti del \"Sri Guru Granth Sahib ji\", le sacre scritture dei dieci guru che si sono succeduti dal 1469 al 1708 e di altri amanti del Creatore. Vivono principalmente nel Punjab (India del nord-ovest). Pregano il Creatore onnipresente ed onnipotente, che si manifesta attraverso il creato e che \u00e8 raggiungibile grazie alla preghiera e all'aiuto di una guida, il guru, cio\u00e8 colui che d\u00e0 la luce (saggezza) al buio (l'ignoranza).\nIl sikhismo si basa su tre principi dettati da Guru Nanak Dev Ji (primo guru):\nLe scritture sacre non riconoscono il sistema delle caste e nemmeno approvano l'adorazione degli idoli, i rituali e le superstizioni.\nI sikh considerano venerabile solo la parola del Creatore rappresentata dalle sacre scritture dei guru.\nI guru sikh non hanno sostenuto la necessit\u00e0 della vita ascetica e dell'isolamento dal mondo per guadagnare la salvezza. Quest'ultima pu\u00f2 essere raggiunta da chiunque si mantenga onestamente e conduca una vita normale. Non esiste un clero.\nAi sikh \u00e8 proibito ogni tipo di dipendenza da sostanze, come l'alcol, tabacco e carne animale. Un sikh deve considerare la moglie di un altro uomo alla stregua di sorella o madre, e la figlia di un altro come sua. La stessa regola \u00e8 applicata anche alle donne. \nI membri sono tenuti all'osservanza delle cinque \"kappa\":\nL'istituzione del \"langar\" (cucina comune) serve a creare uguaglianza sociale fra l'intero genere umano. Essa \u00e8 un luogo in cui persone di estrazione sociale alta e bassa, ricchi e poveri, istruiti e ignoranti, re e mendicanti, o di altre religioni condividono tutti lo stesso cibo, sedendo insieme in un'unica fila per terra per rappresentare l'uguaglianza tra i presenti.\nLa discendenza dei guru termin\u00f2 a dieci, per\u00f2 c'\u00e8 l'undicesimo guru, il Libro Sacro. Durante le cerimonie, i seguaci si riuniscono per ascoltare le parole del guru, il quale, viene trasportato sulla testa (perch\u00e9 non pu\u00f2 toccar terra) dopo che il tempio viene pulito e lucidato a fondo ancor prima che l'ufficiante prescelto si svegli per i canti.\nStoria.\nTutti i dieci guru che con la propria vita hanno formato i sikh:\nNell'aprile 1699, per eliminare ogni differenza tra le persone (di casta, di ricchezza, ecc.), Guru Gobind Singh Ji (decimo guru sikh) introdusse il battesimo (amrit), con il quale ogni uomo prendeva il cognome \"Singh\" (leone) e ogni donna \"Kaur\" (principessa) e che prevedeva per gli uomini, ma anche per le donne, l'assunzione di cinque simboli (kakaar).\nSri Guru Granth Sahib ji (= Il nobile libro originario che \u00e8 Signore e Maestro Spirituale) \u00e8 comunemente chiamato anche Adi Granth con riferimento alla versione curata nel 1603-1604 dal quinto guru Arjun o Guru Granth Sahib se si fa riferimento alla sua ultima recensione curata dal decimo Guru Gobind Singh nel 1705, o semplicemente Granth (il libro).\nIn particolari occasioni solenni, si pratica il rito della lettura completa e senza interruzioni del Libro Sacro: l'akhand panth \u00e8 una cerimonia che prevede la lettura ininterrotta delle 1430 pagine del Libro Sacro, da parte di cinque Lettori, nell'arco di 48 ore.\nIl libro \u00e8 scritto in gurmukhi, versione semplificata e considerata sacra, dell'antico sanscrito e comprende vocaboli punjabi, persiani e sanscriti.\nI sikh inoltre, hanno vissuto un periodo d'oro dopo la disgregazione dell'Impero Mogul poich\u00e9 si organizzarono in una propria autonoma entit\u00e0 statale omogenea per lingua, religione ed etnia, l'Impero Sikh.\nJathedar.\nLo \"jathedar\" (in lingua punjabi: \u0a1c\u0a25\u0a47\u0a26\u0a3e\u0a30) \u00e8 il leader politico-religioso sikh di una sede sacra (\"takht\") e di un corpo di uomini armati e liberi, comprensivo delle loro famiglie e comunit\u00e0, esistenti fin dal XVII secolo. Lo \"jathedar\" \u00e8 un chierico sikh ordinato al quale \u00e8 assegnata una delle cinque jath esistenti in India, coordinato dal primato teologico e di giurisdizione spettante allo jathedar Akal Takht di Amritsar.\nFino al 1800, erano eletti da un'assemblea deliberativa di leader sikh (\"Sarbat Khalsa\"), che aveva luogo ogni due anni ad Amritsar, nel Punjab. \nA partire dal 1921, furono nominati dalla Shiromani Gurdwara Parbandhak Committee (SGPC), un'organizzazione indiana deputata alla tutela e conservazione dei luoghi sacri sikh, controllata da membri eletti dal Shiromani Akali Dal, il pi\u00f9 influente partito dei sikh indiani, che assunse anche l'amministrazione del tempio Darbar Sahib di Amritsar. \nNel XX secolo, ebbero luogo solamente due \"sarbat khalsa\". la prima in occasione dell'assassinio di Indira Gandhi, e la seconda nel 1986. L'11 novembre 2015, l'assemblea di sikh non rinnov\u00f2 i quattro \"jathedar\" uscenti e nomin\u00f2 tre jathedar \"ad interim\" per le sedi di Akal Takht, Damdama Sahib a Bathinda e Anandpur Sahib, alla presenza di pi\u00f9 di 100.000 persone."}
{"id": "262260", "revid": "6923", "url": "https://it.wikipedia.org/wiki?curid=262260", "title": "Kirchenthurnen", "text": "Kirchenthurnen (toponimo tedesco; fino al 1860 Thurnen) \u00e8 un comune svizzero di 280 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "262262", "revid": "110157", "url": "https://it.wikipedia.org/wiki?curid=262262", "title": "Distretto di Entremont", "text": "Il distretto di Entremont \u00e8 un distretto del Canton Vallese, in Svizzera. Confina con i distretti di Martigny e di Conthey a nord, di H\u00e9rens a est, con l'Italia (Valle d'Aosta) a sud e con la Francia (dipartimento dell'Alta Savoia nel Rodano-Alpi) a ovest. Il capoluogo \u00e8 Sembrancher.\nComuni.\nAmministrativamente \u00e8 diviso in 6 comuni:\nGeograficamente \u00e8 costituito dalle vallate alpine di Bagnes, Entremont e Ferret."}
{"id": "262263", "revid": "709565", "url": "https://it.wikipedia.org/wiki?curid=262263", "title": "Jeffery Deaver", "text": "Grande e prolifico autore internazionale di \"best seller\", in particolare romanzi gialli e \"thriller\". I suoi libri sono stati venduti in 150 paesi in tutto il mondo e tradotti in 25 lingue diverse.\nBiografia.\nGli inizi.\nNato vicino a Chicago, nella citt\u00e0 di Glen Ellyn, il 6 maggio 1950, suo padre ha lavorato principalmente come copywriter di annunci pubblicitari, mentre sua madre era casalinga. Deaver ha mosso i primi passi nella carriera giornalistica scrivendo per alcune riviste di sorta, quindi decidendo di iscriversi, al fine di ottenere le licenze necessarie a diventare un corrispondente legale per il New York Times o il Wall Street Journal, alla prestigiosa Fordham University di New York.\nA partire dal 1990 ha cominciato a scrivere a tempo pieno.\nLa carriera.\nScrittore di romanzi thriller, ha vinto per tre volte l\u2019\"Ellery Queen Readers Award for Best Short Story of the Year\", il \"British Thumping Good Read Award\", il \"Crime Writers Association's Ian Fleming Steel Dagger Award\", ed \u00e8 stato sei volte nominato all\"'Edgar Award\". Ha conosciuto il successo internazionale con \"Il collezionista di ossa\" con cui nel 1999 vince il Premio Nero Wolfe e nel 2001 il WH Smith Thumping Good Read Award. \u00c8 il primo romanzo del ciclo di Lincoln Rhyme e Amelia Sachs, da cui tra l'altro \u00e8 stato tratto l'omonimo film. Noto \u00e8 anche il libro \"La luna fredda\", nominato \"Book of the Year\" dalla giapponese \"Mistery Writer Association of Japan\", e che ha inoltre fruttato allo scrittore, insieme a \"Carta Bianca\", l'annuale Grand Prix Award da parte della \"Japanese Adventure Fiction Association\".\nNel 2008, il suo romanzo \"I corpi lasciati indietro\" \u00e8 stato nominato \"Novel of the Year\" dalla \"International Thriller Writers Association\". Jeffery Deaver ha inoltre raccolto il testimone di Sebastian Faulks entrando a far parte della schiera degli autori delle avventure dell'agente James Bond 007. \u00c8 il secondo americano a cimentarsi nell'impresa dopo Raymond Benson. Il romanzo \u00e8 uscito in Italia il 25 maggio 2011, tre giorni prima dell'anniversario della nascita di Ian Fleming, il 28 maggio 1908, con il titolo di \"Carta Bianca\". \u00c8 proprio grazie a questo che il 26 marzo 2012 vince il \"2011 Bouken-shousetsu Adventure Fiction Award\" per il miglior romanzo straniero.\nNel giugno 2015 \u00e8 uscito il quarto romanzo del ciclo dedicato a Kathryne Dance; la detective dovr\u00e0 affrontare un nuovo caso, una letale partita a scacchi che non consentir\u00e0 la minima distrazione.\nOpere.\nAntologie.\nLe altre storie brevi di Deaver fino al 2006 sono state raccolte in queste due opere:\nAlbum musicali.\nHa scritto i testi delle 11 canzoni contenute in:"}
{"id": "262264", "revid": "20908", "url": "https://it.wikipedia.org/wiki?curid=262264", "title": "Jeffrey Deaver", "text": ""}
{"id": "262279", "revid": "125382901", "url": "https://it.wikipedia.org/wiki?curid=262279", "title": "Atri", "text": "Atri \u00e8 un comune italiano di abitanti della provincia di Teramo in Abruzzo, situato nel comprensorio delle Terre del Cerrano.\nGi\u00e0 capitale dell'omonimo ducato, \u00e8 un importante centro storico e artistico dell'Abruzzo. Per un breve periodo alla fine degli anni venti del secolo scorso, furono uniti ad Atri i comuni confinanti di Pineto e Silvi Marina.\nGeografia fisica.\nLa citt\u00e0 sorge su tre colli (Maralto, Muralto e Colle di Mezzo) che si affacciano sul mare Adriatico, verso il quale digradano, e su diverse formazioni di calanchi, dal 1995 tutelate dalla riserva naturale dei Calanchi di Atri.\nIl centro storico di Atri \u00e8 sito a breve distanza dalle spiagge di Cerrano, dove sorge la cinquecentesca torre di Cerrano nell'area dell'antico porto di Atri, nel ventunesimo secolo nel territorio di Pineto.\nStoria.\nPreistoria.\nNon \u00e8 dato per certo, come sostiene qualcuno, che siano stati gli Illiri, provenienti dalla Dalmazia, durante le migrazioni tra il X e il IX secolo a.C., a dare il nome alla citt\u00e0, la cui forma pi\u00f9 antica, Hatria, potrebbe derivare da Hatranus o Hadranus, divinit\u00e0 illirica - sicula.\nCon le ultime scoperte archeologiche \u00e8 dato per certo che la parte centrale dell'Italia era abitata dagli Osci - Oschi- Sabelli - Sabini - Safin, gi\u00e0 dal IX millennio a.C., in grotta nella parte montana e sui terrazzi fluviali dell'Aterno, Vomano, Tordino e Tronto: culture- Bertoniana, di Catignano, del Casarino e di Ripoli. Praticavano la pastorizia transumante gi\u00e0 dal tardo neolitico, quando il Mare Adriatico era in fase di formazione, all'inizio dello scioglimento delle acque dell'ultima glaciazione W\u00fcrm, iniziato all'incirca 11.000 anni fa.\nIl peso della moneta \u00e8 quello italico (come pure le misure) adottato prima del secolo IV a.C., diverso da quello greco, sia antico che classico adottato da Roma dal IV secolo a.C. al II secolo a.C. circa e da quello romano dal sec. II a.C. fino alla caduta dell'Impero, Secondo alcuni storici da Atri deriv\u00f2 il nome del mare Adriatico o viceversa, che invece Diede i natali alla famiglia italica, trasferitasi in Spagna, dalla quale nacquero (in Spagna) l'imperatore Adriano e l'imperatore Traiano.\nEt\u00e0 romana.\nAtri ebbe una florida attivit\u00e0 commerciale con gli Etruschi, Umbri e con la Grecia verso la quale esportava vino e olio; i pi\u00f9 interessanti monili etruschi o forse italici (v. anche museo archeologico nazionale di Campli o museo Paludi di Celano) qui rinvenuti sono conservati al British Museum di Londra. Faceva parte, con Ascoli Piceno ed Ancona, del popolo dei Piceni che formarono la lega italica assieme ai vestini, interamnensi, marrucini, frentani, peligni, marsi, cerecini, sanniti, ecc., tutte genti italiche, confederate contro Roma. Il suo importante porto le permise di vantare una temuta flotta e di avere contatti commerciali floridi con la Grecia, nonostante le navi venissero spesso attaccate dai pirati Illirici (v.anche Roma si interess\u00f2 per proteggere Atri dai pirati). Divenuta colonia latina nel 29 a.C., Hatria continu\u00f2 comunque a battere la sua moneta. Si distinse in battaglia accumulando premi e privilegi.\nNel periodo imperiale la citt\u00e0 continu\u00f2 ad essere un centro importante, diede origine alla famiglia dell'imperatore Adriano, che la riteneva sua seconda patria ed in essa ricopr\u00ec la carica di quinquennale a vita e di \"curator muneris\" pubblici. Dalla stessa famiglia, italica, trasferitasi in Spagna nacque anche l'imperatore Traiano, suo consanguineo.\nL'Ager Hatrianus si estendeva a nord dal fiume Tordino, comprendeva il Vomano, e finiva a sud fino al fiume Saline, dove aveva inizio il territorio dei Vestini, mentre il confine occidentale coincideva con le pendici del Gran Sasso.\nMedioevo.\nNel Basso Medioevo a causa delle invasioni dei barbari e poi dei pirati Illirici, dei Saraceni, degli Ungari, ecc. fu soggetta a un lungo periodo di decadenza e di abbandono.\nFino al XIII secolo si hanno scarse notizie della citt\u00e0 che, sotto i Longobardi, faceva parte del Ducato di Spoleto e nel XII secolo era feudo principale dei Conti d'Apruzio.\nNel 1082 Trasmondo, Conte di Penne, concede il Castello di Atri al Monastero di Farfa.\nIl comune atriano.\nAtri, per prima tra le citt\u00e0 del Regno, si schier\u00f2 dalla parte guelfa. Nel 1251 papa Innocenzo IV istitu\u00ec la Diocesi e concesse autonomia comunale, con territorio corrispondente a quello dell'antico agro coloniale romano. L'anno successivo la Diocesi di Atri fu unita \"ad invicem\" a quella di Penne.\nNel 1305 fu completata la maestosa cattedrale, monumento nazionale, dedicata a Santa Maria Assunta e celebre per il pregevole ciclo di affreschi quattrocenteschi dell'artista abruzzese Andrea De Litio.\nNel 1384 si verific\u00f2 un terremoto che scosse anche Teramo.\nGli Acquaviva e il ducato.\nNel 1393, Atri fu venduta per 35.000 ducati al conte di San Flaviano Antonio Acquaviva, che fu il primo di 19 duchi, i quali dal 1455 ottennero per matrimonio la contea di Conversano, e Atri divenne capitale del ducato.\nLa famiglia Acquaviva dalla fine del XV secolo aggiunse al proprio cognome l'appellativo \"d'Aragona\" con diploma regio del 1479 e fu autorizzato a fregiarsi delle insegne araldiche degli Aragona quale segno perpetuo di riconoscimento ricevuto da Andrea Matteo III Acquaviva da parte del re di Napoli Ferdinando I, per il coraggio mostrato da suo padre Giulio Antonio Acquaviva nella battaglia di Otranto del 1480 contro i turchi che avevano assediato quella citt\u00e0 e sterminato il suo popolo in nome della fede musulmana.\nNel 1563 (18 settembre) si verific\u00f2 un terremoto che provoc\u00f2 la caduta del frontespizio della porta maggiore della cattedrale (cfr Sorricchio);\nFra Sei e Settecento i duchi Acquaviva confermano una particolare sensibilit\u00e0 per la letteratura e le arti.\nNel 1757 Atri torn\u00f2 sotto il dominio diretto del Regno di Napoli, fino al momento in cui entr\u00f2 a fare parte del Regno d'Italia.\nIl 10 giugno 1884 il terremoto che abbracci\u00f2 tutto il versante adriatico cre\u00f2 conseguenze alle costruzioni di Atri come pure di Penne e Citt\u00e0 Sant'Angelo.\nMonumenti e luoghi d'interesse.\nIl centro storico conserva l'antico aspetto medievale, in alcuni punti ricalcato sul modello della citt\u00e0 romana. Il Corso Elio Adriano, per esempio, collega i due pi\u00f9 importanti punti della citt\u00e0, Piazza del Duomo e Piazza Duchi Acquaviva (detta \"Piazza del Comune\", gi\u00e0 Piazza Guglielmo Marconi), che nell'epoca romana erano precisamente le Terme ed il Foro. Caratteristico soprattutto il rione di Capo d'Atri, quello di Santa Maria e quello di San Giovanni (nei pressi di Porta San Domenico), con delle minuscole vie che a volte permettono il passaggio di una sola persona per volta.\nL'architettura esterna dei monumenti \u00e8 rimasta in prevalenza medievale, mentre l'interno nel barocco ha subito molti ritocchi, come \u00e8 successo alle chiese di San Domenico e Santa Chiara. Molti anche i musei (ben 6), . La ricchezza del patrimonio storico-artistico ed in genere culturale testimonia la grande importanza e la grande storia che Atri ha avuto nel passato.\nArchitetture religiose.\nIl duomo di Atri: la basilica concattedrale di Santa Maria Assunta in Cielo.\nLa basilica concattedrale di Santa Maria Assunta, monumento nazionale, fu costruita a partire dal 1260 circa e finita nel 1305.\nLa chiesa era stata costruita sull'Ecclesia de Sancta Maria de Hatria (IX secolo), a sua volta costruita su una cisterna romana che ne divenne cripta, costruita a sua volta su un tempio di Ercole poggiante su antichissime mura ciclopiche tuttora visibili nella cripta. Nel 1335, sul lato sud, fu edificata la chiesa di Santa Reparata, modificata nel Cinquecento. La facciata, un tempo forse cuspidata, presenta un grande portale, un grande rosone e una nicchia con una statua della Madonna con Bambino di Raimondo del Poggio e Rainaldo d'Atri (capostipiti di una florida scuola di scultura e pittura detta \"Atriana\"); sul lato sud si aprono tre portali del XIV secolo che presentano, nelle lunette, affreschi dello stesso periodo: il primo, di Raimondo del Poggio, \u00e8 anche la Porta Santa; il secondo di Rainaldo d'Atri; il terzo di Raimondo del Poggio. Il campanile, sul lato nord, \u00e8 il pi\u00f9 alto d'Abruzzo (ben 57 metri), per questo \u00e8 visibile da pi\u00f9 punti, dai centri della costa adriatica a quelli delle vallate circostanti. La prima parte della torre campanaria, in pietra, fu iniziata nel Duecento fino alla cella campanaria e completato in mattoni, con la cuspide ottagonale, da Antonio da Lodi (1502), che costru\u00ec campanili simili anche a Teramo, Campli, Corropoli. L'interno \u00e8 a tre navate.\nNella navata sinistra, vi \u00e8 una serie di affreschi di vari artisti, tra cui Giacomo d'Atri, il Maestro di Offida, Andrea de Litio, del Trecento-Quattrocento tra i quali spicca un affresco del trasporto della Santa Casa, del 1460, opera del pi\u00f9 famoso dei pittori abruzzesi Andrea de Litio. Vi \u00e8 anche un pregevole battistero rinascimentale del 1503, opera del lombardo Paolo de Garviis di Bissone e la Cappella Arlini (1618), con una tela di scuola napoletana dello stesso periodo. Nella navata destra si possono ammirare una serie di affreschi che vanno dal Duecento al Quattrocento, opera di artisti locali come Luca d'Atri, Giovanni di Cristoforo e Giacomo d'Atri. \nVi \u00e8 anche una serie di cappelle rinascimentali: Cappella de' Corvi (1503, Paolo de Garviis); la Cappella di San Nicola dei Sarti (eretta da un mercante arabo dopo esser scampato ad un naufragio); la cappella degli Acquaviva, eretta nel 1503 dal duca Andrea Matteo III Acquaviva, \u00e8 impreziosita da una tela di scuola fiorentina del XVII secolo, ora al Museo Capitolare. Nei pressi del coro, lato nord, \u00e8 presente il noto affresco del XIII secolo rappresentante la leggenda francese de \"L'incontro dei vivi e dei morti\".\nNella navata centrale, due acquasantiere, una delle quali (1400 o 1500) \u00e8 retta da una scultura che rappresenta una donna in costumi locali. Sulle colonne vari affreschi del Trecento-Quattrocento, tra i quali una Trinit\u00e0 a tre volti (XIV secolo), una Madonna adorante il Bimbo (1460-70) di Andrea de Litio e del suo allievo Ugolino da Milano e una Madonna di Loreto (1450) di Andrea de Litio.\nSul coro, il capolavoro di Andrea de Litio: le storie della Vita di Maria e Cristo (1480-81) e sulla volta le virt\u00f9 teologali e negli spicchi i quattro evangelisti e i quattro dottori della Chiesa. Inoltre, molte raffigurazioni di santi. Questo ciclo di affreschi \u00e8 il pi\u00f9 grande d'Abruzzo e uno dei pi\u00f9 grandi dell'Italia centro-meridionale.\nChiesa di Santa Reparata.\nSi trova lungo Via Roma ed \u00e8 annessa alla concattedrale; l'elegante chiesa ha due entrate, una lungo il marciapiede accanto alla concattedrale e un'altra, minore, lungo la navata destra del Duomo.\nVenne eretta nel 1355, in onore di Santa Reparata (martire di Cesarea), la quale era stata dichiarata patrona della citt\u00e0 due anni prima; venne per\u00f2 ritoccata alla fine del Seicento e intorno al 1740 da Gian Battista Gianni, e si presenta in veste barocca. La chiesa, a croce greca, ha una facciata con un portale settecentesco che ha una nicchia con una statua del Trecento di Santa Reparata con la palma e la citt\u00e0 di Atri sulla mano;la statua, per\u00f2, si trovava sulla medievale Porta Macelli, che venne demolita nel 1859 dal sindaco per rendere pi\u00f9 agevole il passaggio, ma gli atriani salvarono la statua che si trovava sull'arco e la misero sulla facciata della chiesa di S.Reparata.\nIl modellino di Atri che la santa porta sulla mano presenta il campanile del duomo con la punta ottagonale: si deve pensare allora ad un rifacimento successivo, perch\u00e9 il completamente della torre con il tamburo ottagono risale al 1502. L'interno \u00e8 ad una navata e presenta ricchi stucchi barocchi e, su un altare, le statue ottocentesche dell'addolorata e del Cristo morto, portati in processione il venerd\u00ec Santo. Ma il vero tesoro della chiesa \u00e8 il grande e pesantissimo baldacchino ligneo realizzato da Carlo Riccione nel 1690-92, noto intagliatore e scultore (infatti il Baldacchino \u00e8 molto simile a quello del Vaticano). Anticamente il baldacchino era in concattedrale e fu spostato nel 1970.\nChiesa di Sant'Agostino (Auditorium Civico).\n Si trova lungo il centralissimo Corso Elio Adriano. Venne eretta probabilmente nel XIII secolo e modificata nel XIV secolo ma dedicata ai Santi Giacomo e Caterina. Venne poi modificata ancora e dedicata a Sant'Agostino; probabilmente sub\u00ec un rifacimento barocco; la chiesa \u00e9 adibita ad auditorium civico e conserva ancora alcuni elementi antichi. \nLa chiesa ha una facciata con portale decorato con santi e motivi vegetali. \u00c8 del 1420, opera di Matteo da Napoli, ed \u00e8 considerato uno dei capolavori dell'artista; nelle decorazioni lo scultore scolp\u00ec una lumaca, perch\u00e9 era molto lento nei lavori tanto che gli atriani gli assegnarono il nome di \"ciammaica\", che in dialetto locale significa lumaca e l'artista volle scolpire quell'animale a ricordo. Vi \u00e8 poi un campanile simile a quello del Duomo, ma di dimensioni ridotte, probabilmente dello stesso Antonio da Lodi. L'interno \u00e8 ad una navata e, anche se \u00e8 sconsacrata, presenta ancora gli elementi originari: le vetrate, gli altari barocchi, una cappella con resti di affreschi e, pezzo forte, un grande affresco della Madonna delle Grazie tra santi e devoti (XV secolo), opera di Andrea De Litio, che si trova accanto all'ingresso laterale sul lato sinistro.\nChiesa di San Francesco d'Assisi.\nSituata lungo Corso Elio Adriano, a met\u00e0 strada tra il Duomo e il Palazzo Ducale, la chiesa di San Francesco \u00e8 uno dei pi\u00f9 antichi conventi francescani visto che fu fondata nel 1226 su iniziativa di Filippo Longo, discepolo di Francesco d'Assisi. La grandiosa costruzione gotica, crollata a seguito di un terremoto nel 1690, \u00e8 sostituita dal nuovo edificio barocco inaugurato verso il 1715, su progetti di Giovan Battista Gianni: la facciata ad ali inflesse, schema che sar\u00e0 frequentemente ripetuto in varie chiese abruzzesi successive, \u00e8 preceduta dalla scalinata a doppia rampa (1776) che \u00e8 un unicum in Abruzzo. L'interno ad una navata \u00e8 ornato da otto cappelle laterali decorate, nel corso del XVIII secolo, da artisti lombardi (Gianni) e napoletani (Giuseppe Sammartino: di lui, che si occup\u00f2 anche della decorazione del presbiterio, spiccano i fastosi cappelloni di San Francesco e Sant'Antonio). Sul retro della chiesa, oltre che sui muri esterni laterali, si conservano i resti della chiesa medievale, oltre all\"Arco dei Francescani\" (collegamento tra la chiesa e il convento), edificato nel XIV secolo sul sito di una porta del circuito murario altomedievale; \u00e8 sede della Caritas cittadina.\nChiesa di San Liberatore.\nQuesta cappella votiva, che si trova in piazza dei Duchi Acquaviva, nei pressi del palazzo ducale, doveva gi\u00e0 esistere nel XV secolo e doveva essere la cappella degli Acquaviva, dove il Beato Rodolfo Acquaviva amava pregare. Venne ristrutturata dopo la prima guerra mondiale in memoria dei Caduti atriani; perci\u00f2 rimane poco dell'antica chiesa.\nLa facciata, semplice, presenta un'iscrizione commemorativa dei Caduti in guerra. L'interno, ad unica navata e sobrio, presenta alcune nicchie con reliquie (spade, medaglie e divise) di caduti atriani; sopra l'altare maggiore, una stupenda vetrata della Crocifissione della Camper, ditta di vetrate atriana aperta nel 1933 e che ha riscosso presto grande fortuna, producendo opere non solo per le chiese del territorio ma anche per vari edifici esteri.\nChiesa di San Nicola.\nSituata in Via Picena, a pochi metri da Piazza Duchi d'Acquaviva e dal Belvedere di Viale delle Clarisse, la chiesa di San Nicola \u00e8 una delle tre parrocchie di Atri. Considerata tradizionalmente la chiesa pi\u00f9 antica della citt\u00e0 (ne fa menzione la prima volta Papa Lucio III nel 1181), la sua struttura romanica si \u00e8 sostanzialmente mantenuta intatta fino ai giorni nostri, anche se nel 1256 il documentato intervento di un tal \"Mastro Giovanni\" comportarono forse l'aggiunta del campanile e il rialzo del pavimento. L'esterno, di semplice fattura, si caratterizza per le scodelle dipinte opere delle primitive fabbriche di Castelli (met\u00e0 XIII secolo); l'interno, invece, ha tre navate con tozze colonne decorate da capitelli diversi tra di loro, si presenta austero e buio come le chiese del periodo. Sono ancora visibili alcuni affreschi (che forse un tempo adornavano tutta la chiesa), e si segnala in particolare l'importante e bella \"Madonna di Loreto tra i santi Rocco e Sebastiano\" di Andrea De Litio (1450 circa). Vi sono inoltre anche tre tele seicentesche e altri arredi liturgici notevoli come pulpito e statue.\nChiesa della Santissima Trinit\u00e0.\nLa chiesa, che si trova nei pressi dell'ex giardino degli Acquaviva, \u00e8 detta popolarmente di San Rocco, per via della statua del Santo che vi \u00e8 all'interno, per il quale gli atriani hanno profonda venerazione.\nLa costruzione della chiesa deve risalire al Duecento, e nel Trecento divenne probabilmente Cappella degli Acquaviva; per\u00f2, per accedere alla chiesa, bisognava passare per il giardino, e inoltre era spesso usata dal popolo, cose che fecero cambiare idea alla famiglia che scelse come cappella privata quella di San Liberatore, a cui si poteva accedere da un corridoio interno. Tra Seicento e Settecento tutta la chiesa venne rifatta e l'altare maggiore divenne barocco, e vi furono aggiunte statue e dipinti barocchi.\nLa facciata \u00e8 semplice, con una vetrata della ditta Camper e un piccolo campanile; sul lato sinistro, una decorazione medievale scoperta di recente, mentre su quello destro vetrate della ditta atriana. L'interno \u00e8 ad unica navata, molto essenziale. Sul lato sinistro troviamo la nicchia con la venerata statua di San Rocco; sul lato sinistro, una nicchia con una piccola statua barocca di Sant'Antonio, il cui Bimbo sembra essere di fattura popolare e pi\u00f9 recente; una tela del XVII-XVIII secolo (attribuita alla scuola napoletana) con \"Sant'Anna educa la Vergine\", un piccolo altare con un quadro della Madonna di Pompei (XVIII secolo circa). L'altare maggiore \u00e8 in stile barocco, ma anche questo \u00e8 semplice e sono pochi gli ornamenti: timpano, colonne doriche e qualche puttino. Al centro una nicchia accoglie una statua della Madonna con Bambino (XVIII secolo, detta \"delle SS.Grazie\"), con ai lati due piccole tele di scuola napoletana del Settecento, con San Michele Arcangelo e l'Angelo Custode.\nChiesa del Santo Spirito (detta santuario di Santa Rita da Cascia).\nLa chiesa del Santo Spirito, popolarmente chiamata Santuario di Santa Rita, si trova nell'omonimo largo nei pressi di Rocca Capo d'Atri, all'estremit\u00e0 del paese.\nLa chiesa fu edificata sul finire del XIII secolo dagli agostiniani scalzi. Nel Cinquecento la chiesa fu ceduta ai francescani per poi tornare dopo un breve periodo in mano agli agostiniani scalzi. Nel XVII secolo la chiesa e il convento ad essa annesso furono passati alle monache agostiniane che vi introdussero il culto di Santa Rita da Cascia. A partire dalla seconda met\u00e0 del XVIII secolo, le suore modificarono completamente la chiesa fino ai primi dell'Ottocento, portandola all'aspetto attuale. All'inizio del XIX secolo la chiesa e il convento furono abbandonati, ma gli atriani continuarono a curarla.\nLa facciata \u00e8 in stile barocco ed \u00e8 affiancata da un campanile a vela, che si differenzia da tutti gli altri campanili atriani in mattoni.\nIl portale di ingresso in origine apparteneva ad un'altra chiesa, quella di Sant'Antonio dei Cappuccini, gi\u00e0 in degrado all'inizio del XVIII secolo. L'interno \u00e8 ad un'unica navata e sul soffitto decorato sono posti alcuni lampadari in vetro di Murano. Sul lato sinistro \u00e8 possibile ammirare la cappella di Santa Rita con la statua dell'omonima Santa ed altre opere di artisti locali. Sul lato destro si pu\u00f2 ammirare un affresco del XVI secolo presumibilmente di scuola fiorentina.\nLa chiesa di Santa Chiara d'Assisi e il monastero delle Clarisse.\nIl monastero e la chiesa furono fondati nel 1260 da due clarisse, compagne di Santa Chiara, grazie anche all'aiuto di Filippo Longo di Atri (costruttore anche del monastero dei Francescani in Atri), settimo discepolo del santo di Assisi e grande amico di santa Chiara. Nel corso del tempo tutto il monastero e la chiesa furono oggetto di diversi rifacimenti: il pi\u00f9 importante fu quello avvenuto nel XVI secolo, quando i duchi Acquaviva modificarono sia la chiesa che il monastero, donando a quest'ultimo (come celle per le monache) le ex-scuderie che ormai non servivano pi\u00f9.\nSe l'aspetto esteriore \u00e8 quello conferitogli nel Cinquecento, non si pu\u00f2 parlare cos\u00ec per quello interno: la chiesa sub\u00ec le trasformazioni barocche, mentre i vari locali del monastero, tra cui il chiostro, il giardino e la grotta di Lourdes, furono ristrutturati e rimessi a nuovo dalle suore negli anni cinquanta del Novecento, dopo alcuni danni causati dai bombardamenti della seconda guerra mondiale. La facciata della chiesa \u00e8 semplice, tipica del territorio, quasi schiacciata da un lato dalle mura del monastero, mentre dall'altro ha respiro grazie alla via; presenta un portale cinquecentesco di maestranze locali, mentre sul lato sinistro c'\u00e8 un piccolo portale che presenta un'elaborata decorazione in ferro battuto con il calice e l'ostia. C'\u00e8 anche un campanile a vela.\nL'interno non \u00e8 molto grande, a unica navata, ma ricco di sorprese. In fondo c'\u00e8 l'altare maggiore (detto Cappella Maggiore) che \"copre\" la cella del Santissimo Sacramento. \u00c8 un tripudio di stucchi, opera di colte maestranze locali del XVII secolo, con raffigurazioni di putti, medaglioni con Santa Caterina da Bologna, l'Immacolata e Ges\u00f9, oltre a due statue in stucco di san Giovanni Battista e San Giovanni Evangelista. Tutto attorno alla nicchia con la statua lignea, di recente fattura, di Santa Chiara. Sul lato destro vi sono:\nSempre sul lato destro un'iscrizione ricorda che nella chiesa fu sepolto Don Tracanna, parroco della vicina chiesa di san Nicola.\nSul lato sinistro abbiamo:\nCuriosit\u00e0: tutti gli altari sono sormontati da \"baldacchini\" in legno con raffigurazioni di Dio e gli angeli. Da vedere, infine, le vetrate della ditta Camper e il pavimento realizzato nel 1852 dal veneziano Giovanni Pellarini.\nIl monastero, all'esterno, presenta un frammento di affresco del XVI secolo e un bassorilievo con lo stemma degli Acquaviva del 1460. Si entra e ci si trova in una grande stanza dove si trova una campanella, una grata e la \"ruota girevole\" dove fino a qualche secolo fa era uso mettere i bambini che erano poi presi dalle clarisse, mentre si vengono a posare dolci, vestiti e cibo, mentre le suore ricambiano donando le ostie (sconsacrate) da loro preparate e alcuni buoni dolci. Gli altri locali del monastero non sono accessibili, perch\u00e9 riservati alle sole suore.\nAll'interno di alcuni locali sono conservate opere stupende e importanti, come: alcuni codici, con disegni del Settecento delle ; un quadro del XIX secolo con la raffigurazione della Madonna che appare ad una clarissa (all'epoca della realizzazione era Suor Veronica de Petris;); una santa Chiara del Settecento, scuola napoletana; una tela con l'Addolorata del Seicento, attribuita a Carlo Dolci. Ma l'opera pi\u00f9 importante \u00e8 la Madonna del Rosario, modesta opera seicentesca di un artista locale, collocata nel Coro Superiore, a cui le suore sono molto devote. Tra la prima met\u00e0 del XIX secolo e gli anni cinquanta del Novecento, il Monastero arriv\u00f2 a situazioni di gravi difficolt\u00e0 che ne stavano causando la chiusura. Soprattutto nel XIX secolo, con la soppressione dei monasteri da tutto l'Abruzzo si riversarono nel monastero di Atri le monache dei monasteri chiusi.\nLe Clarisse di Atri temevano di fare la stessa fine ed erano preoccupate. Suor Veronica de Petris, la pi\u00f9 preoccupata, decise di pregare la Madonna conservata nel Coro Superiore. La Madonna cominci\u00f2 a parlare, dicendo che \"se tutti i monasteri del mondo dovessero finire, questo qui, per te, non lo far\u00f2 mai finire\". E tutto ci\u00f2 che ha detto si \u00e8 avverato.\nPure dopo il secondo dopoguerra le suore non si diedero per vinte e ristrutturarono i loro locali e nel ventunesimo secolo le Clarisse vivono nel monastero senza problemi, lavorando e pregando intensamente. Comunque, alla Madonna del monastero di Atri sono legate altre leggende, alcune delle quali parlano di briganti e ladri che fuggirono per intervento della Madonna. Altri locali interessanti sono il grande giardino, il chiostro e la Grotta di Lourdes. Interessante anche il presepe napoletano di fine Settecento, esposto in chiesa durante il periodo di Natale.\nArchitetture civili.\nPalazzo dei Duchi Acquaviva.\nNoto anche come \"palazzo ducale\", fu costruito nel 1395 e fino al 1760 fu la residenza degli Acquaviva d'Aragona, duchi di Atri. Dal 1917 vi \u00e8 ospitato il Municipio. Nota per il suo caratteristico torrione medievale, d\u00e0 nome alla piazza antistante (\"Piazza Acquaviva\", ex Piazza Marconi). Il palazzo sorse su edifici romani, a loro volta rielaborati per il Palazzo del Capitano Regio durante il governo di Federico II (XIII secolo). Riedificato dal Conte Antonio Acquaviva sul finire del Trecento, il palazzo venne ristrutturato nella met\u00e0 del Cinquecento, e divenne sede municipale nell'Ottocento. La torretta caratteristica \u00e8 frutto di una ricostruzione del primo Novecento, seguendo lo stile medievale. Il palazzo conserva all'interno conserva qualche copertura a sarcofago, una \"Nativit\u00e0\" affrescata del XVI secolo, la pittura \u00e8 posta all'ingresso della gradinata per i sotterranei, dove pare si trovassero le carceri e la stanza della tortura. Gli stipiti in legno massello delle porte ducali, e quel che resta degli arredi, furono portate via dalle famiglie Sorricchio e Pretaroli, proprietari del palazzo nel XVIII-XIX secolo.\nLa facciata in grosse e squadrate pietre di travertino, \u00e8 massiccia e imponente, con finestre che spiccano dal risalto della trabeazione. Il portone di accentuate proporzioni \u00e8 rialzato da una lieve gradinata, l'imponente struttura fu distrutta nel 1707 dagli austriaci di Carlo III di Borbone, durante le battaglie contro gli Spagnoli per recuperare il Regno. Costoro spogliarono il palazzo degli arredi originari, insieme al Palazzo Ducale di Giulianova, il duca Giovan Girolamo II, che era al comando della guarnigione della fortezza di Pescara, fu privato del titolo di duca di Atri, perse il palazzo e i poteri, esiliato a Roma dove mor\u00ec nel 1709. Andarono distrutti gli affreschi, trafugate le tele di Tiziano Vecellio, di Paolo Veronese, che finirono in Germania. All'ingresso del portone, si apre un cortile quadrangolare, ornato da un loggiato di ispirazione romanica, come mostrano i poderosi pilastri e la curvatura degli archi, tendenti a tutto sesto. L'effetto del gotico invece appare nei quattro archi acuti e nelle slanciate finestre del primo piano. Il salone ducale di rappresentanza, sede del consiglio comunale di Atri, attualmente, era ornato dai ritratti dei duchi, spiccavano le opere di Tiziano, con le immagini delle vicende del ducato. La cappella di ducale di San Liberatore, posta accanto nella piazza, aveva le immagini di 10 papi, 10 cardinali, del beato Rodolfo Martire e del cugino San Luigi Gonzaga. Gli affreschi di Giacomo Farelli che ornavano le sale, con i ritratti dei duchi degli Acquaviva, andarono distrutti nei primi anni del Novecento, per disinteresse del Regno d'Italia (il Ministero per i Beni Culturali), e della famiglia Pretaroli.\nDi interesse nella sala consiliare gli affreschi di F. De Felici (1883) con la \"Disfida di Barletta\", in un'altra sala ci sono affreschi sulla disputa degli Ebrei, Cristiani e Musulmani, con paesaggi dei Balcani e del Bosforo. Si conserva inoltre il ritratto della duchessa Isabella Acquaviva d'Aragona, morta nel 1755, e il tondo di Diana cacciatrice, in stile tardo barocco, affresco che avrebbe ispirato la bottega di Francesco Grue, famiglia di illustri ceramisti della vicina Castelli. Il palazzo conserva, sulla destra dell'entrata principale, le stanze delle scuderie, con volte a crociera, una cisterna romana sotto il chiostro porticato, scoperta per la prima volta nel XVIII secolo da Nicola Sorricchio; tale cisterna alimentava le acque del giardino e dell'abbeveratoio delle scuderie.\nIl Teatro comunale.\nFu progettato nel 1857 dell'ingegnere teramano Nicola Mezucelli. La costruzione inizi\u00f2 solo nel 1872 sotto la direzione dall'architetto Francesco Consorti. Nel 1879 la volta della platea venne decorata dal pittore napoletano Giustino di Giacomo con un affresco dal titolo \u201cArmonia e melodia\u201d raffigurante la musa Euterpe su un cavallo alato. L'opera, che nell'ambito dei lavori di restauro degli anni ottanta presentava forti lacune, fu oggetto nel 1987 di un restauro-ripristino da parte dell'artista Ireneo Janni. Il teatro, dal tipico impianto neoclassico, con tre ordini di palchi, costituisce un esempio di teatro all'italiana.\nArcheologia.\nLe fontane.\nSparse nel territorio del comune, sono presenti diverse fontane del secolo X a.C. (come la Canale e la Pila, sulla strada per il mare, la SP 28 per Pineto).\nIl teatro romano.\nL'area archeologica \u00e8 posta in via del Teatro, nei pressi di Palazzo Cicada, sec. III - II a.C. Nell'autunno 1993 sono iniziati gli scavi per riportare alla luce del manufatto, quando il dottor Giovanni Azzena, studente dell'Istituto \"Cardinal Cicada\", ipotizz\u00f2 che l'area, per la sua conformazione, potesse celare delle vestigia italiche. Completati gli scavi, il teatro \u00e8 stato in larga parte riportato alla luce, ha un diametro di 70 metri, pu\u00f2 contenere persone a sede, nella zona della cavea si trova, nelle cantine del palazzo Cicada, al suo interno, dove il paramento dell'originale struttura \u00e8 visibile, lo stato di conservazione risulta ottimo. Al contrario i pavimenti non sono conservati, per un generalizzato abbassamento dei piani delle cantine del palazzo. Le volte parzialmente distrutte per permettere l'innalzamento dei soffitti moderni, erano costruite in calcestruzzo, con setti delimitati da nervature in laterizi tagliati, posti di coltello. Sono venuti alla luce parti dell'antico convento dei Gesuiti, sorto sulle rovine di questo teatro nel XVII secolo, e resti di varie abitazioni; inoltre molti mattoni del teatro presentano la scritta \"PH\", ossia Hatrianus Populus (popolo di Atri, oppure \"Hatria\").\nFortificazioni.\nLa citt\u00e0 di Atri \u00e8 sempre stata dotata di mura molto solide, fin dai primi secoli della sua storia. Abbiamo notizia di mura ciclopiche nell'epoca pre-romana, e di altre fortificazioni durante il dominio romano. Tra il X e l'XI secolo, quando ci fu un forte calo demografico e la citt\u00e0 si era ridotta ad una piccola zona compresa tra il vecchio Foro romano (attuale piazza Acquaviva) e il Duomo, ci fu una nuova murazione.\nNel XIII secolo ci fu la ricostruzione delle mura, su cui si aprivano ben 13 (o 14) porte, spiegabile col fatto che allora Atri era molto pi\u00f9 grande di adesso. Ad est, sulle colline di Maralto (cimitero) e Muralto (ospedale) vi erano due fortilizi. Alla fine del XIV secolo il centro storico si ridusse alla conformazione attuale; questo comport\u00f2 una nuova riedificazione delle mura e la riduzione della porte a sette. Le fortezze di Maralto e Muralto persero importanza e, di contro, sul versante occidentale sorse la nuova Rocca di Capo d'Atri.\nNel 1528, in vista della guerra franco-spagnola, il marchese di Bucchianico e il conte di Maddaloni, per una spese di soli 4000 ducati, ricostruirono e ammodernarono completamente le fortificazioni cittadine: l'importanza militare della citt\u00e0 crebbe cos\u00ec ancor pi\u00f9 che in passato, visto che, almeno fino al XVIII secolo, chiunque volesse penetrare all'interno del Regno di Napoli doveva prima fronteggiarsi con le fortezze di Civitella, Atri e Pescara.\nPurtroppo, tra il XIX e il XX secolo, sono state demolite gran parte delle mura e delle porte, ma fortunatamente una piccola parte \u00e8 giunta integra a noi.\nPorta San Domenico.\n\u00c8 l'unica delle sette porte cittadine ad essere ancora in piedi e prende nome dalla chiesa di San Giovanni Battista detta di \"San Domenico\", a cui \u00e8 annessa.\nFu edificata in laterizio tra il 1528 e il 1530 prendendo a modello la porta trecentesca che sorgeva poco pi\u00f9 avanti ed era nota come \"Porta San Giovanni\" o \"Porta Orientale\": infatti l'arco \u00e8 a sesto acuto. Dalla vecchia porta vengono anche i grandi conci squadrati della base e lo stemma angioino sulla parte alta; dalla parte interna, verso la citt\u00e0, troviamo un arco con volta a botte e una trave lignea degli inizi del Novecento su cui erano fissati i due pesanti battenti lignei che erano chiusi di notte. Nel XVI secolo, per\u00f2, la chiusura avveniva con una grata in ferro che veniva scesa dall'alto (si notano due vani in cui erano allocati i tiranti delle corde). Accanto alla porta si notano i resti di un bastione.\nNel XIX secolo questa porta rischi\u00f2 di essere demolita: nel 1885 il sindaco Antonio Finocchi, che non apprezzava la qualit\u00e0 artistica della porta e spiegava che le sue dimensioni non erano sufficienti a smaltire il traffico di merci durante la festa dell'Assunzione per la fiera boaria che si teneva sull'antistante Piazzale Maralto, propose la sua demolizione. Per tener conto dei malumori che sorgevano anche all'interno del Consiglio, il sindaco incaric\u00f2 due anni dopo Gaetano Crugnola, capo dell'Ufficio tecnico provinciale, di progettare una nuova porta simile a quella realizzata per Viale Umberto I. La cosa per\u00f2 si port\u00f2 per le lunghe perch\u00e9 il progetto della nuova porta non arrivava e ci\u00f2 impediva la demolizione, che gli atriani iniziarono a contestare apertamente.\nE infatti nel 1895 gli atriani, quando videro lo scempio compiuto alla medievale Porta Macelli, al cui posto erano state messe due basse colonne di scarsa qualit\u00e0, non ne vollero sapere di abbattimento e nuova porta e si accalcarono, per protesta, a Porta San Domenico. Infine scadde anche il mandato del Finocchi per cui la porta scamp\u00f2 definitivamente all'abbattimento.\nRocca di Capo d'Atri.\nSi trova all'estremit\u00e0 occidentale della citt\u00e0, in Largo Santo Spirito, e prende nome dal quartiere circostante. La Rocca fu costruita nel 1392. Era un fortilizio molto potente che, oltre a controllare tutte le fortificazioni cittadine, permetteva il controllo di tutto il territorio dal Tordino fino al Pescara; infatti era secondo ad importanza solo a Civitella del Tronto. Riusc\u00ec a respingere molti attacchi nemici, ma nel XVIII secolo, cessate le sue funzioni, cadde in rovina. Restaurata, ne rimangono un grande bastione e un pezzo di mura. Sotto il bastione, su quella che era la \"casa del castellano\", \u00e8 stato costruito nel Settecento un palazzetto signorile.\nLe mura.\nNonostante le gravi distruzioni subite nei tempi passati, rimangono ancora alcuni tratti di mura. Le tracce pi\u00f9 consistenti e integre si trovano in Viale Gran Sasso, in prossimit\u00e0 della rocca di Capo d'Atri, dove troviamo tra l'altro tre bastioni e degli archi di rinforzo della collina. Sulla stessa via troviamo un altro breve tratto di mura, molto pi\u00f9 basse rispetto ad un tempo, dove sono state aperte delle botteghe artigiane, e ancora, vicino alla Villa Comunale, possiamo riconoscere un bastione semicircolare nella costruzione di una casa.\nLe mura trecentesche.\nCome gi\u00e0 detto, la ricostruzione del 1528 comport\u00f2 la distruzione delle precedenti mura, ma un tratto delle fortificazioni medievali rimane ancora lungo Viale del Teatro Romano.\nUn tratto molto cadente, coperto da erbacce, si trova al di sotto del mercato coperto e, nonostante lo sporco, si possono notare tre archi di rinforzo a sesto acuto. Poco oltre, all'altezza di Palazzo Cicada e addossato alle strutture del Teatro Romano, si vede un altro tratto caratterizzato dalla presenza di una bassa torre quadrangolare alla cui base si diparte un cunicolo che molto probabilmente comunica con la fontana della Stufa, presente sotto la strada.\nBastione della Villa.\nIn via Domenico Tinozzi, sotto il belvedere della Villa, vi sono i resti di un bastione che faceva parte della cerchia muraria duecentesca. Probabilmente aveva accanto la \"Porta del Poggio e della Vigna\", nota anche come \"di Mutignano\" perch\u00e9 rivolta verso l'omonimo borgo. Il bastione rimase ancora in funzione almeno fino al XVI secolo quando, proprio nell'area dell'attuale parco pubblico, vi era la residenza vescovile.\nFortificazioni altomedievali.\nDelle mura di cinta del periodo altomedievale non rimane pi\u00f9 nulla, anche se possiamo ricostruirne un possibile andamento grazie all\"Arco del Comune\" (XVI secolo) e all\"Arco dei Francescani\" (XIV secolo), che sono stati costruiti sull'area di due porte urbiche.\nMuraglione delle Clarisse.\nA cingere l'orto del convento di Santa Chiara, nell'area del Belvedere, vi \u00e8 un lungo e alto muro che, dalla parte che guarda Viale delle Clarisse, \u00e8 in laterizio e risale al XV secolo, mentre sul tratto affacciato in Vico Mariocchi \u00e8 costituito da grandi blocchi squadrati di epoca romana, per cui si presuppone che si tratti di una piccola parte delle fortificazioni della romana \"Hadria\".\nMura ciclopiche.\nRisalenti, sembra, al VI secolo a.C. (per altri sono ancora pi\u00f9 antiche), appartengono alla Atri picena e sono costituite da blocchi in pietra di varie dimensioni. Si trovano presso la Fonte della Strega, poco fuori dal centro storico.\nPorte demolite.\nLe porte non pi\u00f9 esistenti sono:\nMonumenti storici scomparsi.\nTra XIX e XX secolo molti edifici, in genere palazzi e chiese, andarono distrutti, altri scomparvero a causa dell'incuria dell'uomo, anche se di tutti quei monumenti distrutti dopo il 1870 ci \u00e8 rimasta la documentazione fotografica.\nNonostante ci\u00f2, l'armonia del centro storico di Atri non \u00e8 stata spezzata.\nIl nome deriva dal fatto che, nella valletta antistante (chiamata \"dell'Ascensione\", ma anche \"la Stufa\"), vi era una specie di discarica, che in dialetto atriano (parola ormai quasi dimenticata) viene indicata con tale nome.\nMonumenti scomparsi prima dell'Ottocento.\nSi devono segnalare inoltre alcuni edifici demoliti prima delle pi\u00f9 grandi distruzioni ottocentesche che, sebbene possano essere riuniti nell'insieme delle grandi trasformazioni subite in genere dai centri storici fino al XVIII secolo, hanno comunque avuto parte importante se sono segnalati pi\u00f9 volte dai documenti cittadini.\nMonumenti e opere d'arte del '900.\nTra i monumenti del \u2018900 si ricorda la scultura in bronzo \"Monumento alla Resistenza\", dedicata al partigiano Francesco Martella, assassinato dai fascisti il 17 novembre del 1943, posta nell'omonima piazza in occasione del quarantesimo anniversario della morte nel 1983. La scultura in bronzo, di di altezza, \u00e8 opera dell'artista atriano Ireneo Janni. La citt\u00e0 ospita in pi\u00f9 luoghi, e in particolare nel Belvedere Vomano, numerose sculture realizzate nell'ambito del 1\u00b0 Simposio Internazionale di Scultura in marmo del 1993 e del 2\u00b0Simposio Internazionale di Scultura in pietra bianca della Maiella del 1995, a cura di Ireneo Janni e Giorgio di Genova. Si ricordano oltre alle opere dei due vincitori, Toshihiko Minamoto e Lim Won Haeng, tra gli altri Paul Alexandre Bourieau, Mariassunta Carini, Aziz Fuad Al\u00ec, Leonardo Cumbo, Pilar Aldana Mendez, Raven van Enckevort.\nSociet\u00e0.\nEtnie e minoranze straniere.\nNel 2016 la popolazione straniera residente ad Atri risulta essere il 4% del totale. La comunit\u00e0 pi\u00f9 numerosa \u00e8 quella rumena (1,2% del totale della popolazione residente); seguono, tra le pi\u00f9 consistenti, quella albanese (0,5%), quella macedone (0,34%).\nLingue e dialetti.\nIl dialetto atriano appartiene alla famiglia dialettale abruzzese orientale-adriatica, e in particolare rientra nel sottogruppo centro-settentrionale teramano, il quale cio\u00e8 comprende quasi tutte le parlate della provincia, eccezion fatta per la Val Vibrata.\n\u00c8 obbligatorio premettere che sul territorio comunale di Atri, anche cos\u00ec come \u00e8 perimetrato, il dialetto in uso solo per comodit\u00e0 \u00e8 definibile come \u201catriano\u201d, perch\u00e9 nella realt\u00e0 invece ci sono tantissime varianti tra il capoluogo e le diverse frazioni e contrade specie nella pronuncia, nell\u2019impianto fonetico e nella cadenza. Tali fenomeni sono dovuti molto probabilmente alla scarsa coesione territoriale, poich\u00e9 le frazioni verso il Vomano, come S. Margherita, Casoli, Fontanelle, hanno da sempre patito una difficolt\u00e0 di comunicazione con il capoluogo: questi disagi permangono tuttora, ed \u00e8 facile comprendere, dunque, come quelle popolazioni abbiano sempre vissuto uno scollamento con il capoluogo che non \u00e8 solo politico e culturale, ma anche linguistico.\nPer Casolani e Fontanellesi infatti \u00e8 molto pi\u00f9 facile avere rapporti con Roseto, specialmente per le generazioni pi\u00f9 giovani, il cui accento e pronuncia hanno molti punti di contatto con il dialetto rosetano piuttosto che con l\u2019atriano. Stesse considerazioni e conseguenze valgono per il territorio a sud del \u201ctrimontium\u201d: in particolare l\u2019area delle Tre Ciminiere ha da sempre sviluppato maggiori rapporti con Silvi e la vicina costa \u00e8 sempre pi\u00f9 attratta nell\u2019orbita gravitazionale dell\u2019area metropolitana pescarese.\nAd esempio \u201cil pane\u201d ad Atri si dice \"lu p\u00e0n\", mentre a Fontanelle \"lu p\u00e0en\"; \u201cil sole\u201d ad Atri \"lu s\u00e0el\", a Fontanelle \"lu s\u00f2l\", mentre a Casoli diventa \"lu sal\"; Tu ad Atri \"t\u00e9\", a Fontanelle \"t\"' e a Casoli \"tu.\" Se poi si attraversa il confine comunale sul Vomano, \u201c\"li Uman\u2019sc\"\u201d\u2019 come dicono a Fontanelle o \u201c\"li Uman\u2019s\"\u201d\u2019 come dicono ad Atri, si nota che hanno tutta un\u2019altra pronuncia.\nPossono essere ora passate in rassegna le vocali, esaminando la particolare pronuncia che esse assumono nel dialetto atriano pi\u00f9 antico ed incontaminato, ormai vivo solo sulla bocca dei parlanti pi\u00f9 anziani:\n- La a vocale \u201ca\u201d in realt\u00e0 non presenta grandi difficolt\u00e0. \u00c8 quasi sempre \u201ca\u201d con leggere sfumature di sonorit\u00e0, ma non si trasforma mai in suoni irrepetibili. Ad esempio \u201c\"lu mar\"\u201d\u2019, \u201c\"l\u2019 alm\"\u201d\u2019 (il mare, l\u2019anima);\n- la vocale \u201co\u201d molto spesso nel mezzo della parola assume, come pure la \u201ce\u201d, il suono \u201cae\u201d cosiddetto ash. \u00c8 di non facile pronuncia: occorre una media elevazione della lingua, ammassandola verso la parte posteriore del palato, con ampio angolo mascellare. \u00c8 un suono combinato di \u201ca\u201d e \u201ce\u201d. Ad esempio: \u201c\"l\u2019am\u00e0er\"\"(l\u2019amore);\n- la vocale \u201ce\u201d in finale di parola \u00e8 sempre muta, al pari di tutte le altre vocali. In posizione interconsonantica assume anch\u2019essa spesso il suono ash, come la \u201co\u201d. Ad esempio: \u201c\"h\u00e9 lu v\u00e0er\"\u201d\u2019 (\u00e8 vero; mentre nel dialetto \u201ccolto\u201d si direbbe \u201c\"h\u00e9 lu ver\"\u201d\u2019;\n- la vocale \u201ci\u201d nel mezzo della parola spesso \u00e8 muta. Ad esempio \u201c\"lu f\u2019j\"\u201d\u2019 (il figlio), \u201c\"p\u2019j\u2019 qu\u00e0ess\"\u201d\u2019 (prendi questo) che in dialetto alto borghese diventerebbero rispettivamente, \u201clu fij\u201d\u2019 e \u201cpij\u2019 quess\u201d.\nEcco invece una panoramica sulle consonanti:\n- la \u201cg\u201d quando \u00e8 velare, spesso diventa aspirata (\"la hatt\u2019\" \u2013 \"la hobb\"\u2019 \u2013 la gatta, la gobba); il digramma \u201cgli\u201d si trasforma sempre in i , come in \u201c\"lu g\u2019j\"\u201d\u2019 il giglio, \u201c\"lu \u2018mbruj\"\u201d\u2019 l\u2019imbroglio, \u201c\"lu cun\u2019j\u201d\"\u2019 il coniglio;\n- la \u201ct\u201d da sorda si sonorizza spesso nella corrispondente \u201cd\u201d, come in \u201c\"'Ndonij\u201d\"\u2019 Antonio. La \u201ct\u201d a volte cambia suono e si raddoppia in \u201cnn\u201d, come in \u201c\"quann\"\u201d\u2019, quando. Se non si riscontra un\u2019alta frequenza di aferesi, ) molto praticato invece il troncamente, come in \u201c\"Giuv\u00e0, Fium\u00e9\"\u201d Giovanni, Filomena.\nRelativamente ai verbi, nella terza persona singolare del passato remoto, si \u00e8 usato moltissimo fino a non molti anni fa - non solo ad Atri ma in pressoch\u00e9 tutto il medio-basso teramano - l\u2019aggiunta di \u201cZZ\u201d. Ad esempio: \u201c\"iozz\"\u201d and\u00f2, \u201c\"parlozz\"\u201d parl\u00f2, \u201c\"partozz\u201d\" parti, \u201c\"sciozz\"\u201d usc\u00ec, \u201c\"vulozz\"\u201d volle.\nAd atri \u00e8 riscontrabile la presenza di due dialetti; uno popolare ed un altro pi\u00f9 \u201ccolto\u201d.\nQuello popolare, \u00e8 stato ed \u00e8 tuttora almeno in parte usato prevalentemente, se non esclusivamente, da contadini, artigiani, braccianti, manovali. Una lingua d\u2019uso che si \u00e8 conservata per secoli, con poche naturali modifiche. Una lingua sostanzialmente esente da influssi letterari e da contaminazioni culturali, perch\u00e9, per secoli, ai ceti popolari \u00e8 stata negata una alfabetizzazione culturale, strutturata e finalizzata. Quando infatti i ceti popolari si dovevano rivolgere a esponenti dei ceti sociali superiori, all\u2019alta borghesia, alla nobilt\u00e0, ai possidenti, ai dottori, insomma a coloro che erano identificati come \u201c\"li sign\u00e8r\"\u201d\u2019, ricorrevano a modalit\u00e0 espressive e a un vocabolario un po\u2019 pi\u00f9 gentili, aggraziati, acculturati.\nMolti vocaboli \u201catriani\u201d in particolare quelli popolari, sono ormai del tutto desueti, inutilizzati e a molti sconosciuti; sono perci\u00f2 entrati a far parte dell\u2019archeologia linguistica vocaboli come:\n\"li varesc\u2019l\u2019\" \u2013 per dire le onde del mare\n\"li sgr\u00e0ej\u2019\" \u2013 le penne (pasta)\n\"lu risc\u2019d\u00e0enz\"\u2019 \u2013 spuntino\n\"lu \u2018ndruvat\u00e0er\u2019\" \u2013 crivello grande\n\"lu jacqu\u2019l\u2019\" \u2013 piccola fune con un anello in ferro\n\"lu sc\u2019dijen\"\u2019 \u2013 prima colazione\n\"li sc\u2019trangajaen\u2019\" \u2013 piccole protuberanze sulla pelle\n\"lu sc\u2019tupell\u2019\" \u2013 cestino di paglia per attingere farina\n\"lu cand\u00e0en\u2019\" \u2013 l\u2019angolo\nA fianco, o meglio al di sopra, del dialetto popolare c\u2019era quello dell\u2019alta borghesia e di chi si sforzava di imitarne i modi e i vezzi. Era certamente un dialetto costruito, artefatto, inventato. Molto aggraziato e raffinato, cantilenante, scevro dalle durezze e depurato dalle \u201csguaiatezze\u201d del dialetto popolare. Una lingua prodotta probabilmente dall\u2019affettazione e da esigenze sociali, culturali. Un dialetto scaturito anche dalla necessit\u00e0 di servirsi di un mezzo di comunicazione pi\u00f9 forbito nelle relazioni con loro pari. Si tratta perci\u00f2 di un dialetto tutto interno alle classi dominanti, e dunque minoritario, che per\u00f2 \u00e8 stato quello utilizzato da molti, se non da tutti, quando si \u00e8 trattato di scrivere di cose dialettali.\nTradizioni e folclore.\nI Faugni (li Fa\u00e9gn\u00eb).\nOgni anno, all'alba dell'8 dicembre, ad Atri si ripete l'antichissima tradizione popolare dei faugni (dal latino \"fauni ignis\", cio\u00e8 fuoco di Fauno). Essa nasce dalla fusione di una consuetudine pagana e contadina. Un tempo, nelle campagne attorno ad Atri, i contadini accendevano dei fuochi, a fini propiziatori prima del solstizio d'inverno, in onore di Fauno, divinit\u00e0 pagana associata alla fertilit\u00e0 della terra. Da questo magico rito deriva appunto la tradizione dei faugni, che consiste nell'accendere e portare in processione per la citt\u00e0, all'alba dell'8 dicembre, alti fasci di canne legati da lacci vegetali.\nLa sera del 7 dicembre il parroco della concattedrale benedice il fal\u00f2 che servir\u00e0 all'accensione dei Faugni all'alba del giorno dopo. Il giro dei faugni all'alba dell'8 dicembre per vie e piazze del centro storico di Atri termina nella piazza del Duomo, dove i fasci di canne ardenti formano un grande fal\u00f2. Il corteo \u00e8 molto festoso, accompagnato dalla banda e dai ragazzi che cantano pieni di allegria, e vede procedere i Faugni (che a volte possono arrivare anche a 100) per le strade della citt\u00e0, che diventano \"fiumi\" di fuoco.\nNei secoli l'originario rito pagano s'\u00e8 mescolato a quello della festa cattolica per l'Immacolata Concezione di Maria, per cui la processione dei fuochi e il grande fal\u00f2 davanti alla concattedrale sono seguiti dalla celebrazione della messa mattutina in onore della Madonna. Tra le 18:00 e le 19:00 c'\u00e8 la processione con la statua dell'Immacolata, statua vestita della Madonna del 1800 issata su un baldacchino dello stesso periodo (l'altezza della statua pu\u00f2 essere di ) Nella sera dell'8 dicembre, infine, dopo la processione il tutto si conclude con l'accensione di due pupe, fantocci dalle fattezze femminili che vengono animati da due persone che si nascondono nell'interno cavo dei fantocci. Le pupe danzano al suono della musica della banda e si accendono di fuochi pirotecnici.\nDopo questo spettacolo pirotecnico, diffuso in tutto l'Abruzzo ma che ad Atri assume una forma particolare per la presenza di due pupe e non una, ce n'\u00e8 un altro, da terra, lanciati da particolari macchinari in legno che rischiarano il cielo notturno del giorno dell'Immacolata e danno appuntamento all'anno prossimo. Dal 2006, alla festa dei Faugni si \u00e8 correlata una notte bianca, con l'apertura notturna di tutti i bar, locali, pub e anche musei e alcune chiese. Vi possono essere anche concerti, come \u00e8 accaduto nell'edizione 2008.\nOgni anno la manifestazione richiama una gran quantit\u00e0 di pubblico.\nSanta Reparata di Cesarea di Palestina.\n(Luned\u00ec in Albis) I festeggiamenti, una volta molto pi\u00f9 grandi, onorano la patrona santa Reparata.\nIl clou avviene il pomeriggio del luned\u00ec, quando la processione muove dalla concattedrale, accompagnata dalla banda per portare il busto argenteo della Santa (1608, fratelli Ronci), per le vie cittadine. A mezzanotte gli stupendi fuochi artificiali.\nSanta Rita da Cascia.\n(19-20-21-22 maggio) \u00c8 una festa molto sentita dalla popolazione, anche perch\u00e9 la santa avrebbe fatto molto miracoli agli atriani affetti da malattie molto gravi.\nIl 22, nella piccola chiesa di santo Spirito, vi \u00e8 un grande via vai di gente per salutare la santa, posta in un grande baldacchino dorato.\nVi \u00e8 la messa cantata, la benedizione delle rose, in sacrestia si danno dei petali benedetti e i preziosi ex voto.\nAlle 19.00, i confratelli dell'Annunziata trasportano il simulacro per le vie cittadine piene di luminarie, accompagnati da tre bande.\nDurante la processione le strade diventano fiumi di petali di rose lanciati dai fedeli dai balconi.\nOgni anno vi sono spettacoli musicali, bandistici e teatrali.\nMadonna delle Grazie.\n(2 luglio) La festa \u00e8 molto sentita dagli atriani, che celebrano la patrona della contrada Cona, che sorge ai lati della strada provinciale 553 per Silvi Marina-Pescara. Nove giorni prima (novena), la Madonna e il Bambino indossano un vestito a festa con tanto di collane e orecchini.\nLa mattina del 2 luglio, una processione dalla nuova chiesa di San Gabriele percorre per arrivare alla chiesetta barocca di Santa Maria delle Grazie, detta Madonna della Cona, dove la statua vestita della santa sta aspettando i fedeli, che assistono alla messa all'aperto e fanno una colazione collettiva.\nA sera, la processione. \u00c8 considerata la festivit\u00e0 religiosa pi\u00f9 partecipata e famosa di Atri (dopo i Faugni e Santa Rita).\nMadonna del SS. Rosario (prima domenica di ottobre e sabato precedente).\nLa festa \u00e8 molto sentita dagli atriani, che nutrono un forte culto verso il Rosario grazie anche all'azione dell\"'Arciconfraternita del Rosario\" che ha sede nella chiesa di San Giovanni Battista (detta \"San Domenico\"). Per l'occasione, una stupenda statua della Madonna del Settecento, conservata nella chiesa di San Domenico viene tolta dalla sua cappellina e il suo vestito le viene cambiato con uno pi\u00f9 ricco, interamente ricamato con fili d'oro. La domenica la statua, dopo la messa delle 18.00, viene portata in processione per le vie della citt\u00e0. Anticamente la statua veniva interamente ricoperta di ori e gioielli ma, a causa di reiterati furti, fu vietato il rito del \"dono degli ori alla Vergine\".\nDal 2009 \u00e8 tornata in auge la \"Festa dell'Uva\", manifestazione di origine contadina interrottasi nel 1989. Il sabato pomeriggio una decina di carri e trattori addobbati con festoni e uva sfilano per le vie della citt\u00e0 (dove intanto si tiene una rassegna di vini locali) per arrivare a Piazza Duomo, dove ci sar\u00e0 la premiazione del carro pi\u00f9 bello e l'esibizione dei gruppi folcloristici invitati.\nMadonna di Pompei (Luned\u00ec dell'Angelo).\nViene festeggiata fin dal 1899 nella contrada suburbana della Cona; il gruppo scultoreo (costituito dalle statue vestite della Madonna, di San Domenico e di Santa Caterina) \u00e8 conservato in una cappella della chiesa ed esposto alla venerazione; per l'occasione alla Vergine viene fatto indossare un vestito diverso e pi\u00f9 sontuoso rispetto a quello che indossa normalmente. La processione avviene la mattina, dopo la messa di mezzogiorno (unica processione che ad Atri ancora si svolge prima del Vespro). A sera spettacoli bandistici e di cabaret e, a chiudere, i fuochi d'artificio.\nSanta Croce (1-2-3 maggio).\nI festeggiamenti sono pi\u00f9 che altri religiosi e si svolgono nella contrada Santa Croce (o Crocifisso, che si trova lungo la direttrice per il mare, a lato della strada provinciale 28 per Pineto), dove si trova la chiesa del Crocifisso, fatta ristrutturare negli anni cinquanta da un emigrato atriano tornato in patria. L'emigrato, partito da Atri per la guerra negli anni quaranta e poi trasferitosi negli Stati Uniti, fece voto al Crocifisso di ristrutturare la chiesa in suo onore all'epoca abbandonata se gli avrebbe portato fortuna nel viaggio. L'emigrato in America fece fortuna e tornato in Abruzzo ristruttur\u00f2 la chiesa di S.Croce (che si presenta nell'aspetto conferitogli intorno al 1950) e vi mise anche una piccola reliquia della Croce.\nI festeggiamenti principali interessano il 3 maggio, quando al pomeriggio vengono portati in processione nelle vie adiacenti alla chiesa il Crocifisso (portato dal sacerdote, sotto un baldacchino di stoffa) e la reliquia della Croce. La piazza antistante la chiesetta \u00e8 decorata da luminarie e bancarelle e si esibisce la banda della frazione Casoli di Atri.\nSant'Antonio da Padova (13 giugno).\nLa statua del santo viene esposta giorni prima nella chiesa di San Francesco d'Assisi, in corso Elio Adriano, e la mattina del 13 giugno, durante la messa, vengono distribuiti i pani benedetti. Dal 1944, anno in cui nacque la festa come ringraziamento per la fine della seconda guerra mondiale, fino al 1961 ci fu anche la processione mattutina con la statua del santo, poi soppressa perch\u00e9 spesso cadeva in concomitanza con il Corpus Domini.\nCorpus Domini (Domenica dopo la SS. Trinit\u00e0).\nLa festa del Corpus Domini, come nel resto d'Italia, \u00e8 variabile ed \u00e8 collegata alla data della Pasqua e quindi pu\u00f2 capitare a maggio o a giugno, ma sempre dopo la festa della Santissima Trinit\u00e0. Vi \u00e8 la tradizionale \"Infiorata\" tipica di moltissime citt\u00e0 italiane; fin dalla mattina donne e uomini preparano i petali e disegni per il grande tappeto floreale che verr\u00e0 preparato in Piazza Duomo e dove passer\u00e0 la processione. Sempre in piazza Duomo viene allestito il palco dove viene celebrata la messa all'aperto.\nNel pomeriggio, verso le 17.00, parte la processione dal palazzo vescovile, con in testa tutti i preti della diocesi, il vescovo, i bimbi della Prima Comunione (con il loro abito bianco) e infine il baldacchino di stoffa con il Corpus Domini, l'ostia contenuta in un ostensorio d'argento diverso ogni anno (spesso si tratta dei ricchi ostensori barocchi delle chiese di Atri). Si arriva quindi in piazza Duomo, con lo sfondo della magnifica concattedrale, si sale sul palco e si celebra la messa davanti a tutti i fedeli (in caso di pioggia, la messa viene celebrata in concattedrale). Dopo la messa, verso le 18.30 inizia la processione del Corpus Domini con l'ordine gi\u00e0 menzionato prima: questa volta, per\u00f2, dietro al baldacchino ci sono tutti i fedeli. La processione passa sopra l'Infiorata, con un tema diverso ogni anno (ma sempre inneggiante a Cristo e all'Eucaristia), e attraversa tutte le vie del centro storico. La processione poi rientra nel Duomo.\nProcessione del Cristo Morto.\n(Venerd\u00ec Santo) La processione \u00e8 molto antica, anche se gli attuali simulacri sono dell'Ottocento.\nLa processione si avvia dalla Concattedrale con i soli simulacri del Cristo morto (posto su un grande baldacchino dorato, coperto di veli e velluto nero, opera stupenda dell'Ottocento di scuola napoletana, considerata la pi\u00f9 bella bara d'Abruzzo) e dell'Addolorata, che si incontrano nella piazza antistante con la processione, proveniente da San Francesco della Croce con i simboli della Passione. Arrivati a San Domenico si unisce \"il Calvario\", gruppo scultoreo delle tre croci.\nLa processione rientra in Duomo, mentre \"il Calvario\" riparte per ritornare a san Domenico, dov'\u00e8 conservato.\nFesta dell'Assunta e apertura della Porta Santa del Duomo.\n(14-15 agosto) La festa dell'assunta \u00e8 molto sentita dagli atriani.\nLa statua della Madonna viene esposta molti giorni prima nella concattedrale.\nIl 14 agosto vi \u00e8 un grande corteo storico preceduto dal vescovo che, arrivato in Piazza Duomo, dopo gli spettacoli medievali, procede all'apertura della Porta santa (primo portale su lato destro, opera di Raimondo del Poggio, XIV secolo), istituita nel 1300 forse da Papa Celestino V (che aveva la madre originaria di Atri) o da Papa Bonifacio VIII.\nUn tempo, accanto alla Porta Santa, si trovavano le spoglie del Beato Nicola (povero errante morto in Duomo), ora spostate nel Museo Capitolare; la porta rimane aperta per i successivi 8 giorni.\nSfilata dei carri trainati da buoi (Maggiolata).\n(15 agosto) La sfilata \u00e8 la riproposizione delle maggiolate che un tempo erano d'uso. La festa consiste nell'addobbare antichi carri aprutini e sfilare per la citt\u00e0 al suono di canti e balli di gruppi folcloristici provenienti anche da altre regioni. Un tempo vi era anche una grande fiera del bestiame e la sagra delle cipolle per le provviste invernali.\nAtri a Tavola (in luglio ed in agosto).\nLa manifestazione \u00e8 nata nel 2001 grazie all'opera dell'Amministrazione Comunale e rappresenta la maggiore manifestazione gastronomica dell'Abruzzo.\nVi partecipano oltre 100 espositori, provenienti dall'Abruzzo ma anche dalle regioni limitrofe come l'Umbria e le Marche. I vari stand sono dislocati da Viale Umberto I fino a Piazza del Comune, occupando tutto il Corso e Piazza Duomo. \u00c8 interessata anche buona parte del centro storico con vari spettacoli. In Piazza del Duomo si tengono anche spettacoli gastronomici e folcloristici o la riproposizione degli antichi mestieri. Durante i giorni di festa si tengono anche alcuni convegni, in cui si parla soprattutto di vari aspetti culturali della citt\u00e0 di Atri e non solo. L'affluenza di persone, provenienti da molte parti, \u00e8 grande anche perch\u00e9 c'\u00e8 l'occasione di visitare vari monumenti della citt\u00e0 dove si svolgono alcune particolari eventi, come la chiesa di san Francesco dove sulla sua teatrale scalinata a doppia rampa si svolgono concerti di musica classica; l'affluenza di persone \u00e8 maggiore soprattutto nei giorni del 12 e 13 agosto, perch\u00e9 precedono i festeggiamenti di Ferragosto il 14 e 15 agosto.\nCasoli Pinta.\nDal 1996 si svolge nella frazione di Casoli e prevede la realizzazione di murales sulle pareti delle case da parte di pittori di tutto il mondo che hanno ricoperto di opere d'arte le pareti esterne delle case, rinnovando l'aspetto di Casoli e trasformando il piccolo borgo in un museo all'aperto. Gli artisti vengono ospitati dagli abitanti per tutto il tempo della realizzazione delle opere.\nReportage Atri Festival.\n\u00c8 un Festival dedicato ai reportage fotografici istituito nel 2009 dall'amministrazione comunale. Presenta un denso programma di eventi, mostre e incontri che raccontano singolarmente e nel loro insieme l'anima e il significato del mestiere di reporter. La direzione artistica \u00e8 di Toni Capuozzo inviato del TG 5. Hanno partecipato: Paolo Woods, Marco Anelli, Marco Di Lauro, Paolo Pellegrin.\nOspedale civile San Liberatore.\nAtri \u00e8 nota in Abruzzo anche per i servizi sanitari garantiti dall'ospedale civile \"San Liberatore\", efficiente struttura sanitaria pubblica con un vasto bacino d'utenza.\nCultura.\nIstruzione.\nScuole e universit\u00e0.\nOltre alle scuole dell'infanzia e alle scuole d'obbligo, presenti, oltre che nel capoluogo comunale, con varie sedi anche nelle frazioni (ognuna ha un asilo e una scuola elementare, mentre la scuola media di riferimento delle frazioni si trova a Casoli di Atri), Atri vanta numerose scuole superiori, riunite nell'Istituto d'Istruzione Superiore \"Adone Zoli\", creato nel 1995, comprendente:\nCollegata all'attivit\u00e0 dei licei \u00e8 la \"Scuola Civica \"Claudio Acquaviva\"\", nota anche come \"scuola dell'eccellenza\", istituita nel 2010, per la promozione, la formazione e la valorizzazione delle eccellenze, ovvero i migliori allievi del territorio; la scuola \u00e8 a numero chiuso, poich\u00e9 vi possono entrare, dopo un esame di cultura generale, solo 60 ragazzi.\nEra presente inoltre una sede periferica dell'Universit\u00e0 degli studi di Teramo con il Corso di Laurea in Scienze Giuridiche economiche e manageriali dello Sport; Corso di Laurea Specialistica in Management dello Sport e delle Imprese Sportive; Master di Primo Livello in Diritto ed Economia dello Sport nell'Unione Europea, .\nEmittenti televisive.\nL'emittente televisiva Tv Atri nasce nel 1975, in seno all'associazione sociale e culturale di volontariato C.A.R.T.A. (Club Amatori Radio Televisione Atriani) ONLUS, concessionaria dell'emittente televisiva \"TV Atri\", il primo canale televisivo in Abruzzo.\nPossiede una testata giornalistica, \"Tele Atri Notizie\" (registrata al tribunale di Teramo nel 1989). Direttore della testata giornalistica \u00e8 Cosimo Daidone, mentre il caporedattore e caposervizi (dal 2003) \u00e8 il giornalista Rosario Di Blasio.\nLa conduzione della struttura avviene con un benemerito volontariato che impegna mezzi e tempo libero.\nLe trasmissioni avvengono sui canali 32 UHF e H VHF con il sistema analogico di giorno e nelle ore notturne in digitale terrestre.\nIl presidente \u00e8 la giornalista/pubblicista Elvira Ferrari.\nIl direttore e coordinatore dell'associazione \u00e8 stato l'ing. Domenico Muscianese.\nTradizione corale.\nLa secolare tradizione canora, alla quale hanno dato un determinante contributo i frati Francescani, ha dato vita nei secoli nella cittadina a numerosi cori. In attivit\u00e0 vi sono il \"Coro Folkloristico \"Antonio Di Jorio\"\" (1974), la \"Schola Cantorum \"Aristotele Pacini\"\" (1987), coro polifonico maschile e la \"Schola Cantorum \"Don Giovanni D'onofrio\"\" (2003), coro della cappella della concattedrale di Atri.\nInfrastrutture e trasporti.\nLa cittadina \u00e8 raggiungibile attraverso l'autostrada A/14 Adriatica, uscendo al casello Atri-Pineto. Dalla statale 16 Adriatica, si raggiunge Atri imboccando la strada provinciale 28 da Pineto, oppure la strada provinciale 553 da Silvi Marina.\nLe stazione ferroviaria pi\u00f9 vicina \u00e8 quella di Atri-Pineto ()."}
{"id": "262282", "revid": "124251243", "url": "https://it.wikipedia.org/wiki?curid=262282", "title": "Canonici regolari di Sant'Antonio di Vienne", "text": "I canonici regolari di Sant'Antonio di Vienne erano un ordine ospedaliero e monastico-militare medievale. I membri di questo ordine, chiamati anche cavalieri del fuoco sacro (la malattia oggi detta ergotismo o \"fuoco di Sant'Antonio\"), si dedicavano alle cure degli ammalati di ergotismo che cercavano grazia e conforto presso i santuari di Sant'Antonio abate. Venivano anche chiamati i cavalieri del \"tau\", per la loro divisa che era formata da una veste e da un manto neri, con una croce di soli tre bracci di colore azzurro, cucita sopra il cuore.\nOrigini.\nAll'inizio del millennio un nobile francese, Jocelin de Chateau Neuf, di ritorno da un pellegrinaggio in Terra santa, port\u00f2 nel Delfinato le spoglie di Antonio abate, avute in dono, pare, dall'imperatore di Costantinopoli. Le reliquie vennero lasciate a La Motte St. Didier (attuale Saint-Antoine-l'Abbaye), vicino a Vienne, dove gi\u00e0 esisteva un priorato benedettino. Qui nel 1095 sorse una comunit\u00e0 laicale con fini ospedalieri, a seguito del voto fatto dal nobile Gastone, che aveva avuto un figlio guarito dall'ergotismo, per grazia ricevuta al santuario di Saint Antoine Abbaye. Egli, assieme al figlio e ad altri cinque nobili del Delfinato, formarono il primo nucleo di questo ordine. La confraternita laica di Gastone venne approvata da papa Urbano II nel 1095 e confermata da papa Onorio III con bolla papale nel 1218. Nel 1297 papa Bonifacio VIII, con la bolla \"Ad apostolicae dignitatis\", eresse in Ordine di canonici regolari l'antica compagine ospedaliera sotto la regola di S. Agostino, nasce cos\u00ec l'Ordine ospedaliero dei canonici regolari di S. Agostino di S. Antonio abate di Vienne, detto comunemente degli \"Antoniani Viennois\" o \"di Vienne\" o, nel regno di Napoli, \"di Vienna\".\nRapida espansione.\nL'Ordine in origine era formato da infermieri e frati laici che avevano come superiori religiosi i Benedettini dell'abazia di Montmajeur presso Arles, sottomissione che provocava continui litigi e discussioni, che non impedirono all'Ordine di espandersi rapidamente in tutta Europa e oltre. In Italia i primi \"ospitali\" sorsero lungo la via francigena che collegava Delfinato e Italia, presso la Precettoria di Sant'Antonio a Ranverso in Val di Susa (ante 1188), poi a Roma, Teano (CE) e presso Napoli e Brescia\nNel 1253 papa Innocenzo IV chiam\u00f2 gli antoniani a costruire l'ospedale mobile della Curia romana che era incaricato di seguire il papa nei suoi spostamenti. Alla fine del XIII secolo l'ordine era presente in buona parte dell'Europa, ma anche a Cipro, Costantinopoli, Atene e persino in Etiopia e nei paesi dei Tartari. Nell'ultimo decennio del secolo XIII venne anche definitivamente risolta la questione della sottomissione ai Benedettini. Il diciassettesimo gran maestro dell'Ordine, Aimone de Montany, riesce a ottenere il priorato, con bolla papale del 9 giugno 1297; da questo momento il gran maestro diventa il primo abate dell'ordine degli antoniani a cui faranno riferimento tutte le commanderie sparse per il mondo. Il capitolo generale tenutosi nel 1298 approva la nuova regola, che era conforme ai canoni agostiniani e cambia il nome in \"Ordine dei canonici regolari di Sant'Antonio di Vienne\". I monaci antoniani erano facilmente identificabili dall'abito, che consisteva in una tonaca nera con una grande \u2018tau\u2019 azzurra, detta la \"potenza di S. Antonio\u201d, cucita sulla sinistra del petto. Questi religiosi vivevano di elemosine e lasciti, spesso causa di abusi e scontri con gli altri ordini.\nLo stesso Dante, in uno degli ultimi canti della \"Divina Commedia\", prende di mira gli antoniani, evidentemente molto attivi e spesso insistenti nella richiesta di elemosine e scrive: \"di questo ingrassa il porco Sant'Antonio/ e altri assai son ancor pi\u00f9 porci, / pagando di moneta senza conio\" (Paradiso, canto XXIX, vv.124-126).\nL'Ordine ebbe nel corso della sua storia, durata fino al 1776, anno della soppressione, una grandissima espansione territoriale i cui limiti erano a nord la Svezia, a est l'Ucraina e a sud forse l'Etiopia, con circa mille fondazioni, delle quali un centinaio distribuite in tutta l'Italia. Non a caso nel XV secolo gli antoniani assistevano ben oltre 4000 pazienti, in circa 370 ospedali sparsi per l'Europa.\nDeclino e fine.\nMa a partire dal XVII secolo il fenomeno dell'accorpamento degli ospedali gestiti dai vari ordini e il miglioramento delle condizioni igieniche in Europa (che portarono alla scomparsa delle grandi epidemie che avevano flagellato il vecchio continente nei secoli precedenti), fecero venir meno la stessa ragione d'esistere degli antoniani, sempre pi\u00f9 divisi da dispute e conflittualit\u00e0 interne.\nCos\u00ec nel 1774, due anni prima della soppressione dell'Ordine, venne decisa dal Capitolo generale degli antoniani l'unione con l'Ordine di Malta, che si prefiggeva anch'esso, fra i suoi scopi, l'assistenza e la cura dei pellegrini. Il 17 dicembre 1776 papa Pio VI con la bolla \"Rerum humanarum conditio\" sanc\u00ec definitivamente l'abolizione dell'ordine antoniano i cui beni passarono in gran parte all'Ordine di Malta e, nel Regno di Napoli, all'Ordine Costantiniano.\nLe fondazioni Antoniane.\nL'Ordine lasci\u00f2 traccia del suo passaggio attraverso una serie pressoch\u00e9 infinita di ospedali e luoghi di culto dedicati a sant'Antonio abate distribuiti in tutta Europa.\nNaturalmente la scelta delle localit\u00e0 in cui sorgevano le fondazioni degli antoniani era determinata dagli scopi a cui esse erano destinate, ovvero l'accoglienza dei viaggiatori e dei pellegrini ed in particolare la cura dei malati. Non a caso accanto ad ogni fondazione spesso \u00e8 testimoniata la presenza dell'ospedale.\nSolitamente questo era un edificio spartano che comprendeva una cucina con la mensa, i dormitori, una cappella e alcuni locali di servizio. Qui all'ospitalit\u00e0 si affiancava la cura delle malattie che colpivano i pellegrini durante il loro viaggio. Con il tempo questa funzione divenne prevalente, tanto che dall\"'hospitale\" medievale \u00e8 derivato l'attuale significato di ospedale.\nUna delle maggiori comunit\u00e0 antoniane fu fondata a Napoli alla fine del XIII secolo.\nIl fuoco di Sant'Antonio.\nLa malattia che l'Ordine antoniano curava in modo specifico era l'herpes zoster detto anche fuoco di Sant'Antonio, molto diffuso tra i poveri a causa della cattiva alimentazione, ed anche l'ergotismo, che era provocato soprattutto dall'ingestione di segale cornuta (veniva cos\u00ec chiamata la segale contaminata da un fungo che sviluppava un alcaloide che provocava l'intossicazione).\nGli antoniani usavano soprattutto il grasso di maiale come emolliente per le piaghe provocate dal fuoco di Sant'Antonio, per questo nei loro possedimenti allevavano spesso i maiali che simbolicamente venivano raffigurati anche nelle chiese dell'Ordine.\nI simboli antoniani.\nIl \u201cTau\u201d era il simbolo degli antoniani, probabilmente venne scelto perch\u00e9, oltre a ricordare la croce, rappresentava la stampella usata dagli ammalati e alludeva alla parola \"thauma\", che in greco antico significa \"prodigio\". Secondo altre fonti, essendo la lettera \"tau\" l'ultima dell'alfabeto ebraico, essa indicava le \"cose ultime\" a cui il grande santo taumaturgo Antonio sempre pensava.\nAltro simbolo dell'Ordine era la campanella, con la quale gli antoniani annunciavano il loro arrivo durante gli spostamenti e le questue.\nSimboli che, col tempo, sono diventati attributi dello stesso sant'Antonio abate a cui tradizionalmente \u00e8 associata anche l'immagine del fuoco, sia in virt\u00f9 del potere taumaturgico del santo nella cura del fuoco di Sant'Antonio, ma anche perch\u00e9 secondo la tradizione popolare il santo abate \u00e8 custode dell'inferno, da dove sottrae le anime dannate, ingannando i diavoli con abili stratagemmi."}
{"id": "262298", "revid": "7969", "url": "https://it.wikipedia.org/wiki?curid=262298", "title": "Circonferenza goniometrica", "text": ""}
{"id": "262309", "revid": "33751", "url": "https://it.wikipedia.org/wiki?curid=262309", "title": "Don't Believe the Truth", "text": "Don't Believe the Truth \u00e8 il sesto album della band inglese Oasis, pubblicato il 30 maggio 2005.\nTre volte disco di platino nel Regno Unito nelle prime settimane del 2006 (oltre 900.000 copie vendute), \u00e8 entrato nelle classifiche direttamente in prima posizione. Negli Stati Uniti d'America ha venduto oltre 202.000 copie e ha ottenuto il migliore piazzamento nelle chart dai tempi di \"Be Here Now\", album degli Oasis del 1997, posizionandosi al dodicesimo posto. Al 2015 il disco ha venduto 7 milioni di copie in tutto il mondo.\nGenesi del disco.\nLa genesi di questo disco fu quantomai difficile. L'album avrebbe dovuto vedere la pubblicazione nell'estate o nell'autunno del 2004. Dopo la decisione degli Oasis di collaborare con i Death In Vegas nella produzione, nacquero dei dissidi in seno alla band di Manchester. Il compositore principale Noel Gallagher riteneva utile rompere questa collaborazione, mentre il frontman Liam Gallagher era propenso ad andare avanti. Nel frattempo il batterista Alan White si conged\u00f2 dal gruppo e al suo posto venne chiamato alla batteria Zak Starkey, figlio del celebre batterista Ringo Starr (Beatles) e gi\u00e0 batterista degli Who.\nDopo una pausa, gli Oasis tornarono a registrare, negli studi di Wheeler End, sotto la direzione provvisoria di Noel. Nel giugno 2004 la band suon\u00f2 dal vivo due brani inediti, \"The Meaning of Soul\" e \"A Bell Will Ring\", alla Lighthouse di Poole e al festival di Glastonbury.\nDopo aver appreso dei problemi della band da Marcus Russell, il produttore statunitense Dave Sardy esprime interesse verso la produzione del disco e, ricevuti i demo, ne effettua un primo missaggio, che viene lodato dalla band. Sardy raggiunge dunque la band agli Olympic Studios, a Londra, ma le sessioni londinesi hanno vita breve. Il produttore chiede alla band di trasferirsi con s\u00e9 ai Capitol Studios di Los Angeles per registrare ex novo alcuni brani e iniziare le registrazioni del disco, che iniziarono nell'ottobre 2004 e durarono nove settimane.\nRitrovato un certo equilibrio interno, il 30 maggio 2005 la band pubblic\u00f2 \"Don't Believe The Truth\" (anticipato dal singolo \"Lyla\"), il cui titolo fu scelto proprio in risposta alle notizie di un presunto scioglimento fatte circolare dalla stampa anglosassone.\nNell'aprile 2005 \"The Meaning of Soul\", \"Mucky Fingers\", \"Keep the Dream Alive\" e \"Let There Be Love\" trapelarono illegalmente su Internet. L'intero album comparve sul web il 3 maggio 2005, ben ventisette giorni prima della data di pubblicazione ufficiale, a causa molto probabilmente di un errore di confusione delle date da parte della Apple Inc., che lo rese disponibile sull'iTunes Music Store tedesco.\nCaratteristiche del disco e riscontro.\nL'album si apre con il brano \"Turn Up the Sun\", scritto da Andy Bell in una piovosa notte trascorsa in un bosco vicino alla sua casa in Svezia e caratterizzato da una lunga introduzione acustica prima dell'ingresso, potente, della batteria e della chitarra elettrica. Il pezzo, che originariamente - secondo quanto rivelato da Noel Gallagher - doveva dare il titolo all'album, fu usato come brano d'apertura delle esibizioni dal vivo del tour di \"Don't Believe the Truth\", compresi i tre concerti tenuti dalla band al City of Manchester Stadium tra la fine di giugno e i primi di luglio del 2005. Dopo \"Mucky Fingers\", canzone dal ritmo martellante basata su un giro di sei accordi e su un assolo di armonica, c'\u00e8 \"Lyla\", singolo che ha lanciato il disco e considerato da alcuni un archetipo della canzone degli Oasis. Nel brano, che incarna la rinnovata spavalderia del gruppo di Manchester, Noel fa da seconda voce. \"Love Like a Bomb\", scritta da Liam Gallagher, ha un avvio in crescendo che prorompe in un turbinio sonoro ed \u00e8 impreziosita da un breve assolo di pianoforte, che la rende forse la canzone pi\u00f9 commovente dell'intero disco. \u00c8 stata scritta - ebbe a dire Liam - \"con in mente Julie Christie\". Il secondo singolo \u00e8 un altro grande successo: \"The Importance of Being Idle\", brano dalla struttura semplice, a ritmo di marcia, molto apprezzato da critica e pubblico, in cui Noel sottolinea in modo autobiografico l'importanza di essere pigri ispirandosi ad un romanzo intitolato allo stesso modo. Segue una canzone di Liam, \"The Meaning of Soul\", uno dei brani pi\u00f9 corti mai pubblicati dal gruppo, con poco pi\u00f9 di un minuto e mezzo di durata totale. Il pezzo, utilizzato anche per uno spot di Sky in Inghilterra, fu eseguito dagli Oasis anche alla cerimonia BRIT Awards del 2007, dopo aver ricevuto il premio \"Outstanding Contribution to Music\". \"Guess God Thinks I'm Abel\", dal significativo titolo autobiografico (\"Credo che Dio pensi che sia io Abele\"), \u00e8 un pezzo prevalentemente acustico, in cui la voce di Liam, accompagnata da un coro di sottofondo, parla di come l'amicizia possa trasformarsi in inimicizia, con possibile riferimento al rapporto con il fratello. Con \"Part of the Queue\", in cui Noel rivela tutte le sue qualit\u00e0 vocali, si ritorna al ritmo martellante delle tracce iniziali. Noel prende spunto dalla fila cui si \u00e8 costretti al supermercato. In \"Keep The Dream Alive\" l'equilibrio tra chitarra acustica ed elettrica partorisce una melodia che ricorda \"Live Forever\", arricchita da un lungo assolo finale in cui la chitarra fa ampio uso del \"bending\". Segue \"A Bell Will Ring\" di Gem Archer, brano ipnotico e psichedelico, annoverato da alcuni tra i punti pi\u00f9 alti del disco. Chiude il disco una ballata di grande impatto introdotta da un duetto tra pianoforte e chitarra acustica e destinata a rimanere nel cuore dei fan: \"Let There Be Love\", in cui i fratelli Gallagher tornano a cantare insieme (non accadeva dai tempi di \"Acquiesce\"). Noel Gallagher ha dichiarato di essere stato costretto dalla casa discografica a pubblicare \"Let There Be Love\", il cui demo risaliva gi\u00e0 ai tempi di \"Standing on the Shoulder of Giants\", come singolo.\nA detta dei critici all'ottima produzione di Dave Sardy si affianca un sound coinvolgente. Per molti di loro questo album rappresenta il miglior prodotto della band dai tempi dell'acclamato \"(What's the Story) Morning Glory?\".\nTour.\nIl tour di \"Don't Believe the Truth\" inizi\u00f2 all'Astoria di Londra e tocc\u00f2 26 paesi, per un totale di 3,2 milioni di spettatori e 113 concerti. Il tour \u00e8 immortalato nel documentario \"Lord Don't Slow Me Down\", pubblicato nel 2007."}
{"id": "262325", "revid": "287204", "url": "https://it.wikipedia.org/wiki?curid=262325", "title": "Aurora (incrociatore)", "text": "L'Aurora (russo: \u041a\u0440\u0435\u0439\u0441\u0435\u0440 \u00ab \u0410\u0432\u0440\u043e\u0301\u0440\u0430 \u00bb) \u00e8 un incrociatore protetto russo costruito nei cantieri navali di San Pietroburgo e varato l'11 maggio 1900. Fu cos\u00ec battezzato in onore della fregata \"Aurora\" che difese la citt\u00e0 di Petropavlovsk-Kam\u010datski durante la guerra di Crimea (1853-1856). Trasformato in museo galleggiante \u00e8 divenuto una delle principali mete turistiche di San Pietroburgo. Dal settembre 2014 al luglio 2016 \u00e8 stato ai lavori presso i cantieri navali di Kron\u0161tadt. Ha ripreso il suo posto sulla Neva il 16 luglio 2016.\nStoria.\nNel 1904-1905 prese parte alla guerra russo-giapponese. Dopo la battaglia di Tsushima, che vide una schiacciante vittoria giapponese, fu una delle poche navi russe superstiti. Dopo la guerra venne usata come unit\u00e0 di addestramento. \nNel 1911 fu designata quale nave inviata in Italia in rappresentanza della Flotta del Baltico per una tre giorni (dal 1\u00ba al 3 marzo) di cerimonie e commemorazioni a ricordo dei soccorsi portati alla popolazione di Messina e Reggio Calabria, colpite dal terremoto del 1908, dalle navi \"Cesarevitch\", \"Slava\", \"Admiral Makaroff\" e \"Bogatyr\", sopraggiunto dal porto di Augusta, mentre la \"Giljak\" e la \"Korejez\"che avevano fatto rotta da Palermo.&lt;br&gt;\nDurante la prima guerra mondiale, prese parte alle operazioni militari nel mar Baltico.\nNell'ottobre del 1917 spar\u00f2 il colpo che diede il segnale per la conquista del Palazzo d'Inverno di San Pietroburgo durante la Rivoluzione russa, alla quale partecip\u00f2 attivamente.\nNella seconda guerra mondiale, durante l'assedio di Leningrado, venne ancorata a Oranienbaum, combattendo come batteria antiaerea, fin quando non venne affondata, nonostante gli sforzi del suo equipaggio. I suoi cannoni vennero rimossi e usati in prima linea nelle difese della citt\u00e0. Nel luglio del 1944 venne finalmente recuperata.\nDopo la guerra fu restaurata (1945-1947) e riportata approssimativamente all'aspetto che aveva nel 1917. Questa decisione venne presa gi\u00e0 prima della fine della guerra. In quel periodo divenne una nave d'addestramento per la scuola navale Nakhimov. Cess\u00f2 il servizio come nave d'addestramento nel 1961 ma gi\u00e0 dal 1950 si inizi\u00f2 a trasformarla in nave museo, diventando parte del Museo navale militare centrale nel 1956. Vennero fatti altri lavori di riparazione nel periodo 1957-1958 e nel 1966-1968. Ulteriori restauri vennero eseguiti nel periodo 1984-1987, nei quali l'incrociatore venne reso il pi\u00f9 simile possibile alla sua configurazione originale del 1917, incluse le decorazioni."}
{"id": "262328", "revid": "118254760", "url": "https://it.wikipedia.org/wiki?curid=262328", "title": "Pietro Marcellino Felice Liberio", "text": "Biografia.\nPrefetto del pretorio d'Italia.\nLa data precisa della sua nascita \u00e8 sconosciuta (all'incirca intorno al 465). Imparentato con Rufio Magno Fausto Avieno e dunque con Anicio Probo Fausto, spos\u00f2 Agrezia, dalla quale ebbe molti figli (tra cui Venanzio) e una figlia.\nInizi\u00f2 la sua carriera amministrativa sotto il re Odoacre. Quando Teodorico il Grande sconfisse Odoacre, Liberio si rifiut\u00f2 di collaborare col nuovo sovrano finch\u00e9 il re sconfitto era vivo (Odoacre mor\u00ec nel 493); in questo modo Liberio si guadagn\u00f2 il rispetto di Teodorico, che lo nomin\u00f2 subito Prefetto del pretorio d'Italia.\nCon la sua amministrazione ottenne le lodi dei suoi contemporanei, tra cui Cassiodoro ed Ennodio. Il suo compito principale fu quello di trasferire un terzo delle terre degli abitanti dell'Italia del nord ai Goti di Teodorico, per permettere loro di stabilirsi, e lo fece in modo che entrambe le parti, Goti e Romani, si ritenessero soddisfatte. La sua politica permise un incremento delle produzioni italiche, cosa che port\u00f2 anche ad un aumento del gettito fiscale.\nDopo sette anni, nel 500, Teodorico lo nomin\u00f2 patrizio, togliendogli nel contempo la prefettura che affid\u00f2 a Teodoro. Mantenne per\u00f2 intatte le sue relazioni, ricevendo diverse lettere da Ennodio e una da papa Simmaco riguardo alla scelta del vescovo di Aquileia; in quel periodo, nel 507, suo figlio Venanzio fu nominato console, ricoprendo la carica cerimoniale di \"comes domesticorum vacans\" qualche tempo dopo.\nPrefetto del pretorio delle Gallie.\nNel 510/511 divenne prefetto del pretorio delle Gallie, governando quella parte della Gallia (la Provenza) che era rientrata da poco sotto il controllo di Teodorico. Egli ebbe in pratica il titolo, data la limitatezza territoriale, di \"praefectus Provinciae et patricius\", in cui \"patricius\" si riferiva alla sua condizione personale. Grazie alla buona gestione di Liberio, il suo periodo di gestione lasci\u00f2 un ricordo positivo e i suoi successori, sempre sotto il dominio romano-gotico, portarono il titolo di \"praefectus\" (o \"rector\") \"Provinciae et patricius\", la cui forma abbreviata divenne \"patricius Provinciae\", titolo poi usato dai merovingi peri governanti della regione (come ad esempio Abbone di Provenza). La sua presenza \u00e8 attestata in Gallia all'inizio del 512 (fu seguito in Gallia dalla moglie). \nSi narra che San Cesario d'Arles intorno ai primi anni dell'anno 500, salv\u00f2 \"miracolosamente\" Liberio nella battaglia contro i Visigoti.\nNel tardo 526 ricevette disposizioni dal nuovo re Atalarico, appena succeduto al nonno Teodorico, di organizzare il giuramento di fedelt\u00e0 dei funzionari gallici al nuovo sovrano.\nFu il primo firmatario tra i laici degli atti del secondo concilio di Arausio (Orange), datati 3 luglio 529; in quello stesso giorno dedic\u00f2 una basilica costruita in quella citt\u00e0. Accolse ad Arelate, in qualit\u00e0 di prefetto, il vescovo Apollinare di Valence ed \u00e8 citato negli atti del concilio di Vaison (5 novembre 539).\nVolle, altres\u00ec, la costruzione del protocenobio di San Sebastiano, un monastero che si trova nel territorio di Alatri; \u00e8 pertanto probabile che avesse delle terre nella zona.\nIn questo periodo fu coinvolto in questioni militari; in una occasione fu gravemente ferito durante un'incursione di Visigoti nei pressi di Arelate.\nNel 533 fu richiamato a corte e gli fu conferito il prestigioso titolo di \"patricius praesentialis\", ma gli fu anche concesso di mantenere la carica di prefetto, e questa combinazione di cariche fu confermata anche dal nuovo re Teodato nel 534; il sovrano gli concesse anche met\u00e0 delle terre di un certo Marciano.\n\"Praefectus augustalis\" d'Egitto.\nIn quello stesso anno Teodato invi\u00f2 Liberio e altri senatori, tra cui Opilione, come ambasciatori presso la corte dell'imperatore Giustiniano I, dove avrebbero dovuto difendere il re degli Ostrogoti dalle accuse di maltrattamento di Amalasunta (la madre di Atalarico). Liberio fu ricevuto con tutti gli onori dall'imperatore, e, insieme agli altri senatori ad eccezione di Opilione, forn\u00ec una versione dei fatti che andava a svantaggio di Teodato. Decise poi di restare in oriente e non tornare pi\u00f9 alla corte ostrogota.\nNel 538/539 fu nominato da Giustiniano \"praefectus augustalis\" e inviato ad Alessandria d'Egitto ad indagare sulle accuse di assassinio avanzate contro l'augustale Rodone, il patriarca Paolo e il \"vir inlustris\" Arsenio; il primo fu inviato da Liberio a Costantinopoli per essere processato, il secondo fu esiliato e il terzo messo a morte.\nGiustiniano fece delle scelte ambigue, e attorno al 542 Liberio dovette contendere la carica di augustale a Giovanni Lassario, il quale dopo alcuni torbidi perse la vita. Liberio fu richiamato allora a Costantinopoli e processato; fu assolto, ma Procopio di Cesarea narra che l'imperatore lo mult\u00f2 in segreto.\nComandante militare nella guerra gotica.\nNel 549 fu nominato, per due volte, comandante di una forza di spedizione romana in occasione della guerra gotica, ma l'imperatore cambi\u00f2 idea entrambe le volte e il contingente non part\u00ec. L'anno successivo, quando i Goti invasero la Sicilia, Giustiniano fece rapidamente assemblare una flotta e ne affid\u00f2 il comando a Liberio, il quale pass\u00f2 Cefalonia e penetr\u00f2 nel porto di Siracusa; non riuscendo ad assediare i Goti presenti in citt\u00e0, si spost\u00f2 a Palermo, dove fu raggiunto dall'ordine dell'imperatore di tornare a Costantinopoli, in quanto giudicato troppo vecchio e inesperto per il comando affidatogli. Sostituito da Artabane, Liberio torn\u00f2 allora nella capitale (probabilmente non prima del 551).\nNel 552 fu messo a capo di un contingente romano, inviato in Spagna ad aiutare Atanagildo, ribellatosi contro il re dei Visigoti Agila I; nel maggio del 553 era per\u00f2 tornato a Costantinopoli, dove partecip\u00f2 alle riunioni con papa Vigilio.\n\u00c8 nominato come \"vir gloriosissimus\" nella prammatica sanzione di Giustiniano del 13 agosto 554, con la quale l'imperatore deliberava sull'amministrazione delle terre italiche appena conquistate; Liberio \u00e8 citato come attivo nella riorganizzazione dell'amministrazione delle nuove province (questo stesso atto gli conferma le terre di Marciano ricevute da Teodato).\nMor\u00ec poco tempo dopo, all'et\u00e0 di 89 anni, probabilmente mentre era in Italia, e fu sepolto dai suoi figli nella stessa tomba di sua moglie, a Rimini.\nLapide funeriaria.\nLa lapide funeraria di Liberio () doveva essere collocata in un gran sepolcro nella cattedrale dedicata a Santa Colomba, ma gi\u00e0 ai tempi di Ersilio Tonini era sparita, o per il terremoto o per le spogliazioni dell'epoca napoleonica. L'iscrizione funeraria, riportata da Tonini, era:"}
{"id": "262331", "revid": "83531", "url": "https://it.wikipedia.org/wiki?curid=262331", "title": "Elezione del Presidente del Senato del 1983 (prima)", "text": "La prima elezione del presidente del Senato del 1983 per l'VIII legislatura della Repubblica Italiana si \u00e8 svolta il 12 maggio 1983.\nIl presidente del Senato uscente, in quanto deceduto, \u00e8 Tommaso Morlino. Presidente provvisorio del Senato \u00e8 il vicepresidente Adriano Ossicini.\nPresidente del Senato della Repubblica, eletto al I scrutinio, \u00e8 Vittorino Colombo.\n12 maggio 1983.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Vittorino Colombo"}
{"id": "262335", "revid": "83531", "url": "https://it.wikipedia.org/wiki?curid=262335", "title": "Elezione del Presidente del Senato del 1973", "text": "L'elezione del presidente del Senato del 1973 per la VI legislatura della Repubblica Italiana si \u00e8 svolta il 25 giugno 1973.\nIl presidente del Senato uscente, in quanto dimissionario perch\u00e9 nominato segretario della DC, \u00e8 Amintore Fanfani.\nPresidente provvisorio del Senato \u00e8 il vicepresidente Giuseppe Spataro.\nPresidente del Senato della Repubblica, eletto al I scrutinio, \u00e8 Giovanni Spagnolli.\n27 giugno 1973.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Giovanni Spagnolli"}
{"id": "262336", "revid": "22475", "url": "https://it.wikipedia.org/wiki?curid=262336", "title": "Alpi Orobie", "text": "Le Alpi Orobie (o, pi\u00f9 semplicemente Orobie) sono una sottosezione delle Alpi e Prealpi Bergamasche. Si estendono nelle province di Bergamo, Lecco, Sondrio e Brescia e sono limitate a nord dalla sponda meridionale della Valtellina inferiore che dal passo dell'Aprica si spinge in direzione ovest sino all'insenatura di Piona (all'estremit\u00e0 settentrionale del lago di Como). La vetta pi\u00f9 alta \u00e8 il Pizzo Coca che raggiunge i 3.050 m s.l.m.\nCollocazione.\nSi trovano principalmente in provincia di Bergamo e sono comprese tra la Valsassina (Lecco) a ovest, la Valcamonica (Brescia) a est e la Valtellina (Sondrio) a nord.\nA sud sono separate dalle Prealpi Bergamasche da una serie di valli secondarie della val Brembana, val Seriana e val Camonica: la Valsassina, la Valtorta, la val Secca, la Valcanale, la val Nembo, la val di Scalve e la val Paisco.\nMentre verso Nord si incide in precipiti ma brevi valli, la catena riserva verso Sud potenti contrafforti che delimitano le testate delle valli di Scalve, Seriana, Brembana, Varrone e Valsassina.\nRuotando in senso orario i limiti geografici sono: Passo dell'Aprica, Valle di Corteno, Val Camonica, Val Paisco, Passo del Vivione, Val di Scalve, Val Nembo, Passo della Manina, Val Seriana, Valcanale, Passo della Marogella, Val Secca, Val Brembana, Valtorta, Piani di Bobbio, Valsassina, Lago di Como, Valtellina, Passo dell'Aprica.\nAnticamente questi monti furono considerati un tutt'uno con le Prealpi Bergamasche, ma da tempo \u00e8 definitivamente prevalsa anche dai geografi, una partizione tra Prealpi Bergamasche e Alpi Orobie, che segue grosso modo la linea di passaggio tra la struttura alpina e quella prealpina, strutture caratterizzate da una diversa altitudine, forme diverse del terreno e un diverso rivestimento vegetale.\nLe Alpi Orobie sono ben individuate dal punto di vista geologico, essendo comprese tra due grandi sistemi di faglie che le separano dalle Alpi Retiche e dalle Prealpi Bergamasche e costituite quasi esclusivamente da rocce molto antiche, modellate in forme comuni alle Alpi Retiche vere e proprie.\nClassificazione.\nLa classificazione SOIUSA delle Alpi Orobie \u00e8 la seguente:\nSuddivisione.\nSecondo la SOIUSA si suddividono in due supergruppi (SPG), sette gruppi (GR) e cinque sottogruppi (STG):\nOrografia.\nNumerosi sono i rilievi costituenti la dorsale delle Orobie. Tra i pi\u00f9 importanti possiamo individuare:\nVette.\nLe vette principali delle Alpi Orobie sono:\nPassi e valichi.\nCaratteristica importante della dorsale orobica \u00e8 la scarsit\u00e0 di valichi transitabili. La maggior parte dei passi, infatti, \u00e8 situata a quote piuttosto elevate (specialmente nel settore orientale) e risulta servita solo da sentieri o mulattiere.\nL'unica strada asfaltata che valica la dorsale \u00e8 quella del Passo di San Marco (1991\u00a0m), che ricalca in parte il percorso dell'antica Via Priula, realizzata nel XVI secolo e collega Mezzoldo, in Val Brembana, con Morbegno, in Valtellina.\nOrogenesi.\nLa metamorfosi delle Alpi Orobie comprende un periodo lungo quasi 300 milioni di anni. Pochi sono i luoghi della terra che raccolgono cos\u00ec tante e cos\u00ec diverse situazioni geologiche. Nel periodo pi\u00f9 antico della loro esistenza, il Permiano, il complesso montuoso, simile alle Ande dei nostri giorni, fu interessato da un'intensa attivit\u00e0 vulcanica. Le eruzioni di tale periodo portarono alla \"formazione di Collio\", situata nell'omonima localit\u00e0 dell'alta Val Trompia nel bresciano. Il materiale eruttato dai vulcani e quello derivante dall'erosione delle rocce metamorfiche dei rilievi, fu trasportato a valle dai corsi d'acqua e sedimentato, in forma di limi, sabbia e ghiaia, in vasto bacino alluvionale. In questo enorme bacino sedimentario, laghetti di acqua dolce erano abitati da anfibi e rettili.\nDurante la fine del Permiano, si costitu\u00ec una formazione di rocce definita \"verrucano lombardo\", ovvero una successione di rocce, ben evidente perch\u00e9 di colore rossastro. Il nome \"verrucano\" deriva dal Monte Verruca, nella zona del Monte Pisano in Toscana, dove si trova un conglomerato di rocce simili. La regione fu raggiunta, nel Triassico Inferiore, dal mare. Possiamo individuare come antichi sedimenti marini rocce arenarie e marne, indicate con il nome di Servino o formazione di Werfen. A partire dal Triassico Medio si sono depositati calcari e dolomie che, formando barriere coralline, hanno dato origine ai gruppi montuosi a sud delle Orobie. A parte i depositi del Quaternario, le rocce pi\u00f9 recenti risalgono a circa 30 milioni di anni fa e sono di tipo intrusivo.\nOggi la disposizione delle rocce non \u00e8 pi\u00f9 quella originaria in seguito alle trasformazioni operate dall'orogenesi alpina. Si \u00e8 assistito ad un generale accorciamento della crosta primitiva, il quale ha portato a piegamenti e accavallamenti (chiamati sovrascorrimenti) di rocce che in origine seguivano un andamento nord-sud. Sono proprio gli accavallamenti l'aspetto pi\u00f9 interessante della zona, poich\u00e9 caratterizzati dalla sovrapposizione di rocce pi\u00f9 antiche a rocce pi\u00f9 recenti. Il principale sovrascorrimento \u00e8 delimitato dalla \"faglia orobica\", che in unione a faglie minori presenta un andamento est-ovest nella zona centrale. In definitiva, la struttura delle Orobie sarebbe il raccorciamento della crosta terrestre di un centinaio di chilometri.\nSono i ghiacciai del Pleistocene, il pi\u00f9 antico periodo del Quaternario, ad aver contribuito al modellamento delle Orobie: durante tale periodo, occuparono gran parte dei monti, incidendo il fondo delle vallate. L'azione glaciale ha portato alla formazione di conche, valli a \"U\", valli cinte da versanti con ripidi pendii (valle Seriana), fondivalle lisciati e arrotondati, ricchi di conche, alcune delle quali ancora occupate da laghi piccoli e grandi. Sono proprio queste conche ad aver assorto alla funzione di serbatoi artificiali d'acqua per la produzione di energia idroelettrica.\nBruschi pendii, in corrispondenza di rocce resistenti all'erosione e in epoca glaciale occupati da cascate di ghiaccio (\"ice-falls\"), sono oggi sede di cascate come quelle del Serio a Valbondione, le pi\u00f9 alte d'Italia attivate solo per qualche ora all'anno. I ghiacciai non hanno solo scavato parte della superficie della crosta terrestre ma anche accumulato il materiale che essi trasportavano: vi sono ovunque depositi morenici, anche di notevole spessore. Ricordiamo i ghiacciai di pietra (\"rock-glaciers\"): corpi detritici accumulatisi sui versanti o originari depositi morenici fluiti lentamente verso il basso nel corso dei secoli e dei millenni.\nUn caso anomalo rispetto alla formazione generale delle Orobie, riguarda la zona di Zogno, in Valle Brembana: le rocce di quest'area, sotto l'azione di spinte, invece di fratturarsi come avviene nel caso di rocce pi\u00f9 compatte quali le dolomie, si sono piegate e talvolta accartocciate su s\u00e9 stesse.\nAree protette.\nOltre al parco delle Orobie Valtellinesi ed al parco delle Orobie Bergamasche, le aree protette delle Alpi Orobie sono la riserva naturale delle Valli di Sant'Antonio e la riserva naturale orientata Bosco dei Bordighi."}
{"id": "262337", "revid": "104265", "url": "https://it.wikipedia.org/wiki?curid=262337", "title": "Adempimento", "text": "L'adempimento, nell'ordinamento italiano, \u00e8 l'esatta esecuzione della prestazione dedotta in obbligazione nonch\u00e9 il principale, sebbene non unico, modo di estinzione delle obbligazioni.\nA prescindere dalle ipotesi in cui l'inadempimento \u00e8 connotato da elementi di frode da parte del debitore, come ad esempio nel caso di pagamento effettuato a mezzo di assegni a vuoto, in dottrina e in giurisprudenza si discute sulla nozione di \u00abesatto adempimento\u00bb, mancando una norma definitoria.\nNatura giuridica.\nL'adempimento rientra nella pi\u00f9 ampia categoria dei fatti giuridici quale vicenda giuridica cui l'ordinamento riconosce determinati effetti giuridici.\nLa natura negoziale dell'adempimento \u00e8 ormai negata da quasi tutta la dottrina. Alcuni autori sostengono comunque la teoria negoziale sul rilievo che se l'adempimento non si basasse sulla volont\u00e0 di adempiere l'obbligazione sarebbe neutro e andrebbe ricollegato a giustificazioni diverse (ad es. una donazione).\nSecondo la teoria della cd. \"attuazione reale della prestazione\" ci\u00f2 che rileva ai fini dell'adempimento \u00e8 il fatto stesso che il rapporto obbligatorio sia stato attuato, cio\u00e8 l'obiettiva corrispondenza tra il dovuto ed il prestato.\nRequisiti.\nI requisiti dell'adempimento si distinguono in requisiti soggettivi e requisiti oggettivi.\nPer quanto riguarda invece la legittimazione ad adempiere, il codice stabilisce all'art. 1180 che l'obbligazione pu\u00f2 essere adempiuta da un terzo, anche contro la volont\u00e0 del creditore (purch\u00e9 questi non abbia interesse all'esecuzione personale della prestazione da parte del debitore).\nDiligenza nell'adempimento.\nSotto il profilo esecutivo, la prestazione da adempiere va vista alla luce dell'art. 1176 del Codice civile, che parla di diligenza nell'adempimento. Qui viene in rilievo un particolare interesse del creditore, che \u00e8 l'interesse di protezione, al quale corrisponde dal lato passivo un obbligo di cautela.In altre parole, il debitore, nell'eseguire determinate prestazioni, deve tenere indenni cose e persone che vengono in contatto con lui, sia che si trovino nella sfera del creditore, sia che si presentino come terzi.Se, durante l'esecuzione della fase adempitiva, si verifica una violazione dell'obbligo di cautela predisposto a tutela della sfera creditoria, il creditore potr\u00e0 scegliere se agire con un'azione di inadempimento o con l'azione risarcitoria; la sua scelta pu\u00f2 risultare condizionata sia dall'entit\u00e0 del risarcimento, sia dall'onere della prova, che \u00e8 pi\u00f9 gravoso se si agisce \"ex\" art. 2043 del cod.civ. perch\u00e9 in tal caso occorre dimostrare la colpa.Nel caso di violazione di un obbligo di cautela predisposto a tutela dei terzi, non vi \u00e8 dubbio che questi possano agire con l'azione aquiliana.\nLe norme suppletive.\nIl legislatore ha previsto un combinato di norme che disciplinano alcuni aspetti dell'adempimento dell'obbligazione attivando la loro applicazione qualora le parti non abbiano previsto ci\u00f2.\nLuogo dell'adempimento.\nQualora l'oggetto dell'obbligazione sia consegnare una cosa determinata questa deve essere adempiuta nel luogo in cui \u00e8 sorta l'obbligazione, se invece l'oggetto concerne il pagamento di una somma di denaro, questa deve essere effettuata al domicilio del creditore. In tutti gli altri casi il luogo dell'adempimento \u00e8 il domicilio del debitore.\nTempo dell'adempimento.\nQualora non sia fissato alcun termine si presume che il creditore pu\u00f2 esigere immediatamente l'esecuzione dell'obbligazione.\nQualora risultasse fissato un termine, questo si presume a favore del debitore: pertanto questi pu\u00f2 adempiere anche prima la propria obbligazione, mentre \u00e8 precluso al creditore di richiedere l'esecuzione di questa prima di tale data.\nInesattezza quantitativa dell'adempimento.\nIn linea di principio, si tratta di un adempimento parziale.Nell'ipotesi in cui il creditore (contraente deluso) lo ritenga opportuno e conveniente, pu\u00f2 chiedere al giudice l'assegnazione della residua porzione della \"res debita\" ovvero l'effettuazione del rimanente \"facere\" (oggetto dell'obbligazione).\nAlternativamente, il creditore pu\u00f2 chiedere una riduzione del corrispettivo, oppure la risoluzione per inadempimento, cui consegue il risarcimento del danno.\nInesattezza qualitativa dell'adempimento.\nPi\u00f9 problematico \u00e8 il caso dell'inesattezza qualitativa: bisogna infatti distinguere tra vizi e mancanza di qualit\u00e0 promesse (o essenziali), e consegna di un bene appartenente ad un \"genus\" diverso (\"aliud pro alio\").\nSi ha il \"vizio\" delle qualit\u00e0 quando le qualit\u00e0 della \"res\" sono alterate al punto da renderla inidonea all'uso o diminuirne fortemente il valore.\nSi ha \"difetto\" di qualit\u00e0, quando mancano del tutto le qualit\u00e0 richieste dalla normale destinazione del bene, mentre si ha \"aliud pro alio\", quando il bene appartiene ad un \"genus\" assolutamente diverso da quello pattuito.\nLa giurisprudenza accomuna le tre ipotesi di inesattezza qualitativa, perch\u00e9 nella pratica \u00e8 difficile operare una distinzione concettuale netta, e soprattutto perch\u00e9 la cosiddetta \u00abLegge uniforme sulla vendita di cose mobili materiali\u00bb (legge n. 816 del 1971) ha unificato la disciplina del \"vizio\", del \"difetto\" e della consegna di \"aliud pro alio\".\nGi\u00e0 negli anni Sessanta, la giurisprudenza ammetteva un'azione di condanna del debitore alla eliminazione dei difetti della \"res\": il proprietario di un terreno fu condannato ad estrarre una bomba dal suolo, altrimenti inutilizzabile a fini edificatori da parte degli acquirenti, mediante un'applicazione analogica dell'art. 1668 del Codice civile dettato in tema di \"difetti\" della cosa appaltata."}
{"id": "262340", "revid": "7", "url": "https://it.wikipedia.org/wiki?curid=262340", "title": "Natale cristiano", "text": ""}
{"id": "262393", "revid": "767487", "url": "https://it.wikipedia.org/wiki?curid=262393", "title": "Iguanodontidae", "text": "Gli iguanodontidi (Iguanodontidae) sono un gruppo di dinosauri erbivori caratteristici del Cretacico, ma originatisi nel Giurassico (\"Callovosaurus\" e \"Camptosaurus\"). Questi grossi erbivori semibipedi appartengono all'ordine Ornithischia, sottordine Ornithopoda, e includono uno dei dinosauri pi\u00f9 conosciuti: \"Iguanodon\".\nErbivori dominanti.\nDiffusi praticamente in tutti i continenti nel periodo del loro massimo splendore, ovvero il Cretaceo inferiore, gli iguanodontidi erano grossi animali che vagavano per le pianure e le foreste in costante ricerca di cibo, presumibilmente in grandi branchi. Dotati di un impianto di masticazione del fogliame piuttosto efficace e di un largo becco (che suggerisce una dieta di piante non selettiva), essi furono probabilmente i principali artefici del declino dei sauropodi, i giganteschi erbivori dal collo lungo, ma vennero a loro volta soppiantati in quasi tutti i territori dai loro parenti pi\u00f9 stretti, gli adrosauridi.\nDa molti a pochi generi.\nSpesso questa famiglia \u00e8 usata per contenere un vasto numero di specie dalle caratteristiche molto diverse fra loro: oltre a generi \"classici\" come \"Iguanodon\", nel gruppo vengono posti anche \"Ouranosaurus\" (munito di una vela o gobba dorsale), \"Muttaburrasaurus\" (un tardo rappresentante molto primitivo) e varie forme particolarmente evolute, in realt\u00e0 strettamente imparentate con gli adrosauri. Oltre a queste forme, per un lungo periodo ogni fossile di grosso ornitopode del Cretaceo inferiore dalla dubbia identit\u00e0 veniva classificato in questo calderone, ad esempio \"Procerosaurus\", \"Albisaurus\", \"Craspedodon\" e \"Anoplosaurus\". Una riorganizzazione del materiale, per\u00f2, ha mostrato che solo \"Iguanodon\" e pochi altri generi affini fanno parte della famiglia. Tra questi, da ricordare i due \"giganti\" \"Lanzhousaurus\" e \"Lurdusaurus\", dalle forme particolarmente pesanti.\nCaratteristiche.\nLe principali sinapomorfie degli iguanodontidi sono le seguenti:\nCi sono anche altre caratteristiche minori."}
{"id": "262424", "revid": "15756", "url": "https://it.wikipedia.org/wiki?curid=262424", "title": "Paul Grice", "text": "Studioso di pragmatica noto per la sua teoria delle massime conversazionali ed il Principio di cooperazione.\nHa studiato ed insegnato all'Universit\u00e0 di Oxford, dove diventa uno dei massimi esponenti della \"filosofia del linguaggio ordinario\" assieme a John Austin. Per l'anno accademico 1967-68 si trasferisce all'Universit\u00e0 di Berkeley. Nella primavera del 1967 era stato chiamato dall'Universit\u00e0 di Harvard per tenere le \"William James Lectures\", le quali costituiranno il nucleo centrale della sua opera pi\u00f9 famosa \"Studies in the Way of Words\" del 1989 (\"Logica e conversazione\", trad. it del 1993).\nMeaning (1957).\nTra le principali nozioni della pragmatica risulta la distinzione tra significato naturale e significato non naturale fornita direttamente da Paul Grice in uno dei suoi saggi, \"Meaning\" del 1957. Si tratta della distinzione tra ci\u00f2 che significano le parole (\"mean\") e ci\u00f2 che vogliono dire i parlanti; tra ci\u00f2 che viene detto (\"said\") e ci\u00f2 che viene solamente fatto intendere (\"implied\"). Secondo il filosofo, il significato naturale si presenta quando un certo segno vuole dire qualcosa, mentre il significato non naturale si presenta quando vogliamo dire qualcosa adoperando un certo segno. Grice utilizza in particolare due esempi per spiegare meglio il concetto, ovvero:\nNel primo caso (significato naturale) \u00e8 evidente che nessuno vuole comunicare qualcosa al paziente con la macchia ma semplicemente che il soggetto in questione ha il morbillo e lo si capisce dalla presenza di questi particolari sintomi. Nel secondo caso (significato non naturale), al contrario, attraverso i tre squilli di campanello, l\u2019autista vuole dire ai passeggeri che l\u2019autobus \u00e8 pieno e che pertanto non c\u2019\u00e8 pi\u00f9 posto per nessun altro. In altre parole, quindi, il significato non naturale \u00e8 ci\u00f2 che ogni singolo parlante intende dire, in un determinato stato di cose, con un certo segno, o (nell'ambito linguistico) con la parola, che successivamente Grice chiamer\u00e0 \"significato del parlante\".\nIn questa nuova prospettiva, il significato \u00e8 strettamente legato all'intenzione del parlante di produrre un certo tipo di effetto o di risposta, mediante l\u2019utilizzo del segno, in una data situazione. Nonostante ci\u00f2 per\u00f2, la sola intenzione non \u00e8 sufficiente per ottenere l\u2019effetto desiderato sull'interlocutore, infatti \u00e8 necessario che quest\u2019ultimo riconosca cosa il parlante stesso vuole ottenere. In sostanza, il significato del parlante definisce ci\u00f2 che si vuole dire in una data circostanza attraverso l\u2019enunciato che si utilizza, ma le singole parole presenti nelle frasi dell\u2019enunciato che si impiega, vogliono dire la stessa cosa che intende il parlante?\nDurante una conversazione capita spesso, anche inconsciamente, che quello che intendiamo dire si distanzi dal significato letterale delle parole o che vogliamo dire di pi\u00f9 di quanto effettivamente significhino.\nesempio:\nInterlocutore A: \"Sa che ore sono?\"\nInterlocutore B: \"L'autobus \u00e8 appena passato!\"\nIl primo enunciato, pronunciato in una data situazione, verr\u00e0 automaticamente interpretato come una richiesta da parte dell\u2019interlocutore di sapere l\u2019orario, mentre il significato letterale \u00e8 una richiesta di informazione per quanto riguarda la conoscenza dell\u2019altro. Seguendo il significato letterale la risposta a questa domanda dovrebbe essere un s\u00ec o un no; come si spiega quindi la risposta? Apparentemente questa interazione non ha molto senso se non siamo a conoscenza delle circostanze in cui avviene. Diventa tutto pi\u00f9 chiaro nel momento in cui sappiamo che si tratta due persone giunte da poco davanti alla fermata dell\u2019autobus. Perci\u00f2 il secondo enunciato significa probabilmente che entrambe sono arrivate in ritardo e hanno perso il mezzo. Apprendere la situazione in cui si trovano i due interlocutori, di conseguenza, ci pu\u00f2 dare la possibilit\u00e0 di fare ipotesi per quanto riguarda le reciproche intenzioni comunicative.\nUtilizzando i termini di Grice, queste due frasi sono ci\u00f2 che viene fatto intendere, mentre il loro significato letterale \u00e8 quanto viene effettivamente detto. \u00c8 questo il caso dell\u2019implicatura conversazionale, ossia collegare in modo sistematico quanto viene detto a quanto viene fatto intendere.\n\"Logic and conversation\" (1975).\nCon questo saggio Grice ha dato un enorme contributo alla teoria del significato e alla comunicazione. Inoltre, ha fissato regole fondamentali alla conversazione fra individui soggetti a quello che lui definisce \"Principio di cooperazione\": \u00abConforma il tuo contributo conversazionale a quanto \u00e8 richiesto, nel momento in cui avviene, dall'intento comune accettato o dalla direzione dello scambio verbale in cui sei impegnato\u00bb.\nIl principio di cooperazione \u00e8 dunque una convenzione sociale e culturale la quale ci aiuta a interpretare il significato contestuale di un enunciato, ovvero la sua \"implicatura conversazionale\". Le regole del principio di cooperazione sono quattro e vanno sotto il nome di massime conversazionali:\nCom'\u00e8 ovvio, queste massime possono essere violate o sfruttate secondo gli scopi comunicativi. Qualsiasi comportamento derivante dalla loro osservanza, violazione o sfruttamento \u2013 come gi\u00e0 anticipato \u2013 genera delle \"implicature conversazionali\" (da tener separate dall'implicazione logica), le quali si sostanziano in un'\u00abinformazione supplementare derivante dal confronto di ci\u00f2 che il parlante ha detto con la sua supposta aderenza al principio di cooperazione e alle massime\u00bb.\nAd esempio, se al mio interlocutore dico \"Quella signora \u00e8 una vecchia ciabatta\", e questi replica \"Che bella giornata oggi, non \u00e8 vero?\" [esempio ripreso liberamente da \"Logica e conversazione\"] \u2013 dal fatto che egli non sta rispettando la massima della relazione (la sua risposta manca di pertinenza), e dall'assunto che stia comunque rispettando il principio di cooperazione (non ho motivo per ritenere l'opposto) \u2013 inferisco che la violazione della massima \u00e8 deliberata (non accidentale): la sua conversazione implica che egli non voglia pronunciarsi sulla signora in questione.\nImplicature conversazionali.\nLe \"implicature conversazionali\" sono tali in quanto \u00abessenzialmente collegate a certe caratteristiche generali del discorso\u00bb (\"Logica e conversazione\", trad. it. p.\u00a059), e si distinguono infatti da altri tipi di implicature: principalmente dalle \"implicature convenzionali\", legate invece al significato convenzionale delle parole usate nel discorso (ad esempio, l'uso della cong. 'ma' ci segnala una contrapposizione fra le informazioni presenti alla sua sinistra e alla sua destra: fra la reggente e la subordinata). Da ultimo, il concetto di implicatura conversazionale \u00e8 fondamentale \u2013 in pragmatica \u2013 per calcolare l'informazione proveniente dal rapporto tra il linguaggio e il contesto in cui viene usato.\nA partire dal 1975, molti sono stati i linguisti e i filosofi che hanno raccolto l'insegnamento di Grice, sviluppandolo in varie direzioni; di fatto, la teoria griceana della comunicazione ha come pregi la semplicit\u00e0 e l'aderenza al percepito, al quotidiano, aspetti per i quali risulta molto intuitiva e interessante da esplorare. A titolo esemplificativo, possiamo ricordare il lavoro di Dan Sperber e Deirdre Wilson (\"Relevance: Communication and Cognition\", Oxford: Blackwell, 1986; 19952), il conseguente formalismo logico di Gerald Gazdar (\"Pragmatics: Implicature, Presupposition and Logical Form\", New York: Academic Press, 1979), l'approfondita analisi e sviluppo recenti di Stephen C. Levinson (\"Presumptive Meanings\", Cambridge: MIT Press, 2000) o la critica di W. A. Davis (\"Implicature: Intention, Convention, and Principle in the Failure of Gricean Theory\", Cambridge: Cambridge University Press, 1998).\nTipi ed esempi di implicature.\nIn generale, l\"'implicatura\" \u00e8 un senso reso disponibile da un enunciato: \u00e8 ci\u00f2 che il parlante intende trasmettere unitamente a ci\u00f2 che fa (\"pr\u00e0gma\" designa il fatto, la faccenda) o mostra di dire, o almeno \u00e8 disposto a lasciar credere all'interlocutore. Fondamentale per la riuscita delle implicature \u00e8 l'assunzione di cooperativit\u00e0 dei parlanti.\nLe \"implicature convenzionali\" \u2013 si \u00e8 visto \u2013 nascono dal significato convenzionale degli elementi linguistici che le suscitano. Nell'esempio sull'uso della cong. \"ma\", dire \"Francesca \u00e8 bella, ma \u00e8 intelligente\" implica convenzionalmente che sia quantomeno inaspettato che una persona (o una donna) bella sia anche intelligente. Grice us\u00f2 \"therefore\" 'quindi': \"Egli \u00e8 inglese, quindi \u00e8 coraggioso\". Il parlante implica che l'essere inglese comporti la dote del coraggio \u2013 pur non affermandolo.\nDue le principali differenze che fanno distinguere un'implicatura convenzionale da una presupposizione \u2013 concetto introdotto da Frege nell\"'\u00dcber Sinn und Bedeutung\" (1892), e sviscerato produttivamente fino agli anni Settanta: da un lato, il fatto che la presupposizione \u00e8 un implicito dato per scontato e fa parte di un contesto di conoscenze comuni \u2013 o presunte tali \u2013 a parlante e ascoltatore, tale da non metterla in discussione (\u00abshielded from the challenge\u00bb, nelle parole di Talmy Giv\u00f3n in \"Mind, Code and Context: Essays in Pragmatics\", Hillsdale-London: Lawrence Erlbaum, 1989); dall'altro, il fatto che il valore di verit\u00e0 di una implicatura non ha effetti sulla possibilit\u00e0 di assegnare un valore di verit\u00e0 all'enunciato che la fa scaturire \u2013 al contrario di una presupposizione la quale, se falsa, rende impossibile dare all'enunciato che l'attiva un valore di verit\u00e0.\nEsemplificando:\n\"Egli \u00e8 inglese, quindi \u00e8 coraggioso\" porta e autorizza \u2013 attraverso l'implicatura suscitata da \"quindi\" \u2013 a pensare che tutti gli inglesi siano coraggiosi, ma qualora non tutti lo fossero rimarrebbe vero che la persona cui si allude con l'enunciato \u00e8 inglese e coraggiosa; quanto meno, sarebbe possibile dire se sia vero o falso che egli oltre che inglese sia anche coraggioso.\n\"Lo zio di Giulia \u00e8 simpatico\" presuppone che Giulia (una Giulia pertinente alla conversazione) abbia uno zio, del quale si pu\u00f2 dire se sia vero o falso che sia simpatico; ma se la Giulia cui si fa riferimento non avesse alcuno zio, non sarebbe possibile assegnare all'enunciato alcun valore di verit\u00e0.\nLe \"implicature conversazionali\" sono specifiche della conversazione in corso e non hanno valore convenzionale; possono essere distinte in base alla massima che sfruttano per venire inferite. Ad esempio, in una conversazione tra chi ha la macchina in panne e chi si ferma per dare aiuto, se il secondo dice \"C'\u00e8 un distributore di benzina dietro l'angolo\", non si interpreter\u00e0 la frase come una violazione della massima di relazione; piuttosto, attiver\u00e0 un percorso argomentativo che porti a capire che secondo il parlante il problema sta nell'aver esaurito il carburante, che \u00e8 necessario rimetterne un po' nella macchina, che il carburante \u00e8 acquistabile presso i distributori di benzina, e che poco distante ce ne \u00e8 uno che il parlante ritiene aperto.\nGrice distingue anche le implicature conversazionali \"generalizzate\" da quelle \"particolarizzate\", bench\u00e9 non fornisca una teoria completa e soddisfacente che permetta di distinguere chiaramente tra le implicature generalizzate, da una parte, e le implicature particolarizzate e quelle convenzionali, dall'altra. Alcuni filosofi del linguaggio e linguisti successivi hanno tentato di approfondire l'analisi delle implicature conversazionali generalizzate, come, per esempio Stephen Levinson in \"Presumptive Meanings: The Theory of Generalized Conversational Implicature\", MIT Press (2000)."}
{"id": "262453", "revid": "958185", "url": "https://it.wikipedia.org/wiki?curid=262453", "title": "Massime conversazionali", "text": "Le massime conversazionali, definite negli anni settanta nella teoria della conversazione del filosofo inglese Herbert Paul Grice, sono i principi regolativi che governano la conversazione secondo logica e pertinenza, come pure nel rispetto del principio di cooperazione fra parlanti.\nLe quattro massime.\nGrice individua quattro tipi di massime per cooperare alla conversazione mediante enunciati; ordinate recuperando le quattro categorie filosofiche kantiane di \"quantit\u00e0\", \"qualit\u00e0\", \"relazione\" e \"modo\", le massime enuncleate sono cos\u00ec esemplificate:\nViolazione delle massime.\nLe massime costituiscono delle norme comportamentali in genere seguite dal parlante, ma finanche violate in determinati casi. Se un parlante v\u00ecola una o pi\u00f9 massime, non significa necessariamente che egli stia rifiutando la cooperazione; conscio di ci\u00f2, l'interlocutore tenter\u00e0 di armonizzare l'apparente inconciliabilit\u00e0 fra la violazione e il desiderio di cooperare, non rinunciando dunque a presumerlo nel parlante. Prima di tutto il parlante ha sempre la possibilit\u00e0 di dissociarsi dal principio di cooperazione rifiutandosi di rispondere e non portando cos\u00ec avanti la conversazione. Oltre alla possibile uscita dal Principio di Cooperazione, Grice individua vari modi in cui una massima pu\u00f2 non essere soddisfatta: \nIn questo ultimo caso scatta nell'interlocutore un particolare ragionamento. Se il parlante \u00e8 in grado di soddisfare ci\u00f2 che \u00e8 richiesto dalla massima e le situazioni sopra descritte non vengono applicate, l\u2019ascoltatore si trover\u00e0 di fronte ad un problema: se il parlante ostenta la mancata soddisfazione della massima, com'\u00e8 possibile, allora, che egli abbia detto quello che ha detto pur attenendosi al Principio di Cooperazione? Probabilmente il parlante vuole sottintendere qualcosa che non ha la possibilit\u00e0 di dire esplicitamente.\nChi ascolta, insomma, \u00abdeve comprendere che l'informazione che riceve in forma esplicita non soddisfa le esigenze della conversazione, e deve quindi cercare di recuperare deduttivamente il contenuto implicito di cui la stessa informazione difetta\u00bb. Questa parte mancante, ricostruita a partire dalla violazione di una massima, \u00e8 detta da Grice \"implicatura conversazionale\".\nCos\u00ec, ad esempio, se a un professore universitario viene chiesto che ne pensa di un certo studente, e lui risponde \u201cConosce la lingua italiana\u201d, vedremo infranta la massima della quantit\u00e0: l'informazione, non certo falsa, risulta per\u00f2 reticente e al contempo ironica. Un altro esempio: Giovanni va a fare la spesa con Maria. Si supponga che intercorra tra i due il seguente dialogo:\nIn questo caso, Maria sta violando la massima della quantit\u00e0 (quando ha detto che nel carrello c'\u00e8 un cartone di latte, non ha detto qualcosa di completamente falso).\nSe invece Luigi osserva \u201cMonica \u00e8 stata proprio carina con me\u201d dopo che lei gli ha versato un cocktail addosso, egli sta deliberatamente violando la massima della qualit\u00e0 (pure in questo caso, nel tentativo di ricorrere all'ironia e in particolare al sarcasmo).\nL'intento della violazione non \u00e8 sempre e solo ironico. Se Luigi chiede a Monica \u201cHai visto Franco?\u201d, e lei risponde \u201c\u00c8 passata ora una decappottabile bianca\u201d, sar\u00e0 violata la massima della relazione. A questo punto Luigi cercher\u00e0 comunque pertinenza nella risposta, magari supponendo che Franco possegga una decappottabile bianca. Un esempio simile \u00e8 possibile in chiave ironica: se Luigi chiede a Monica \u201cCi sono molti comunisti in questa citt\u00e0?\u201d, lei potrebbe rispondergli \"Non vedo bambini\" (pure qui, violando la massima della relazione). La violazione della massima della relazione pu\u00f2 rinviare anche all'intento di evitare un commento troppo rude. Se Paolo chiede: \"Flavia \u00e8 bella?\" e gli si risponde \"\u00c8 simpatica\", si risponde violando la massima della relazione per evitare di dover sostenere che Flavia non \u00e8 bella.\nAlle volte si viola una massima in ossequio a un'altra massima: cos\u00ec, ad esempio, se Monica chiede a Luigi \u201cDove abita Paolo?\u201d e Luigi risponde \u201cDa qualche parte nel nord del Belgio\u201d, questi viola la massima della quantit\u00e0 per non violare quella della qualit\u00e0 (in quanto ritiene di non saperne abbastanza per essere pi\u00f9 preciso).\nLa violazione volontaria delle massime \u00e8 talvolta in relazione con l'utilizzo di figure retoriche:\nSe detto di una persona lenta, rappresenta violazione della massima della qualit\u00e0, in quanto il contenuto dell'affermazione \u00e8 falso.\nDetto di uno ubriaco, \u00e8 ancora violazione della stessa massima, s\u00ec, ma questa volta con litote.\nIn alcuni casi, una violazione delle massime di Grice ha funzione pragmatica. Ad esempio, se Marco chiede a Flavio \u201cChi \u00e8 'sta grassona?\u201d [indicando quella che \u00e8 la moglie di Flavio], questi potrebbe rispondere \u201cBello il tempo oggi, eh?\u201d.\nUna volontaria violazione della massima del modo avviene quando non si vuole far comprendere il significato della conversazione a chi \u00e8 presente in quel momento (ad esempio, bambini o estranei).\nIn ultima analisi, la violazione sistematica di una o pi\u00f9 massime conversazionali tende a realizzare significati diversi dal semplice significato composizionale di un enunciato: \u00abLe massime [...] possono anche venire violate, ma rimangono immanenti alla comunicazione\u00bb."}
{"id": "262455", "revid": "2117580", "url": "https://it.wikipedia.org/wiki?curid=262455", "title": "Quietanza", "text": "La quietanza \u00e8 una dichiarazione scritta con la quale il soggetto attivo di un rapporto obbligatorio (creditore) afferma di aver ricevuto il pagamento in essa indicato.\nEssa rientra nella categoria delle dichiarazioni di scienza con funzione di prova documentale precostituita.\nIl debitore, o chi esegue l'adempimento, ha il diritto di ottenere la quietanza contestualmente all'adempimento dell'obbligazione. Essa dovr\u00e0 indicare esattamente la prestazione eseguita e l'obbligazione cui si riferisce.\nL'ipotesi pi\u00f9 ricorrente nella prassi \u00e8 quella della quietanza a saldo, dichiarazione con la quale il creditore afferma di non avere altro a pretendere dal debitore. Le quietanze a saldo sono anche le dichiarazioni, sottoscritte dal lavoratore alla cessazione del rapporto di lavoro, nelle quali il prestatore di lavoro dichiara di aver ricevuto il pagamento di ogni spettanza e di non aver pi\u00f9 nulla da pretendere.\nRicevuta \u00e8 termine informale alternativo a quietanza.\nForma.\nLa quietanza deve essere rilasciata in forma scritta: atto pubblico o scrittura privata. Altrimenti sarebbe frustrata la finalit\u00e0 certificativa della stessa. La dottrina ritiene sia sufficiente la provenienza della quietanza dal creditore, anche se non firmata dallo stesso. Tipicamente sono nominative e numerate.\nRicevuta di acquisto.\nSpesso sono emesse quietanze con funzione di ricevuta di acquisto ovvero un documento, rilasciato da un fornitore, che attesta l'avvenuto acquisto da parte di un cliente e relativo pagamento. Ad esempio, questo avviene nelle transizioni commerciali on line (e-commerce). Anche i biglietti per l'utilizzo di determinati servizi sono sostanzialmente ricevute di acquisto. Tramite tali ricevute si pu\u00f2 anche eventualmente richiedere il riconoscimento della garanzia o assistenza e, quando previsto, la restituzione soddisfatti o rimborsati.\nLe ricevute di acquisto informano tipicamente che non costituiscono fattura nonch\u00e9 le modalit\u00e0 per richiedere fattura se necessaria.\nValore giuridico.\n\u00c8 priva di qualsiasi valore la semplice dicitura \"Pagato\" riportata nelle bolle di consegna o fatture, ed \u00e8 comunque interpretabile come un pagamento parziale, e quindi pu\u00f2 essere oggetto di contestazioni successive del creditore. Perch\u00e9 l'atto sia valido deve riportare la dicitura \"per quietanza\" e la firma del creditore.\n\u00c8 inammissibile la prova per testimoni finalizzata a smentire il contenuto della quietanza. L'atto di quietanza pu\u00f2 essere impugnato solamente quando la parte miri a dimostrare di averlo sottoscritto per violenza o errore di fatto.\nL'errore invocato deve essere scusabile, inteso vertere su circostanze tali per cui qualunque uomo medio sarebbe caduto in inganno date le circostanze di tempo, modo e luogo in cui l'errore \u00e8 avvenuto."}
{"id": "262462", "revid": "1543377", "url": "https://it.wikipedia.org/wiki?curid=262462", "title": "Roverway", "text": "Il Roverway \u00e8 un incontro internazionale di scout finalizzato a promuovere la conoscenza tra giovani di diverse culture e tradizioni. Esso \u00e8 rivolto alla fascia d'et\u00e0 16-22 anni, che venne chiamata branca \"rover\" da Robert Baden-Powell, il fondatore dello scautismo.\nOgni edizione \u00e8 composta da una parte di campo mobile seguita da una parte di campo fisso.\nLa prima edizione si \u00e8 tenuta in Portogallo nel 2003, mentre la seconda si \u00e8 svolta dal 6 all'11 agosto 2006 con \"route\" (campo mobile) di 50 persone per tutta l'Italia, poi dall'11 al 14 agosto a Loppiano, dove era stato allestito un campo con varie attivit\u00e0 da svolgere. \u00c8 stata organizzata dalla FIS (Federazione Italiana dello Scautismo), e cio\u00e8 dalle due associazione scout italiane riconosciute dal WOSM e dal WAGGGS: il CNGEI e AGESCI.\nLa successiva edizione si \u00e8 tenuta in Islanda nel 2009. L'edizione 2012 \u00e8 stata assegnata alla Finlandia, e si \u00e8 conclusa ad Evo, vicino Lammi.\nElenco dei Roverway.\nIl luogo indicato \u00e8 quello dove si \u00e8 tenuta o si terr\u00e0 la parte fissa del Roverway."}
{"id": "262506", "revid": "1543377", "url": "https://it.wikipedia.org/wiki?curid=262506", "title": "Hypsilophodontidae", "text": "Hypsilophodontidae, o Hypsilophodontia, \u00e8 una famiglia di dinosauri ornitopodi tradizionalmente usata per la classificazione dei dinosauri ornithischi, oggi generalmente considerata invalida. Storicamente includeva taxa da tutto il mondo e si estendeva dal Giurassico medio fino al Cretaceo superiore. Questo status inclusivo \u00e8 stato supportato da diverse analisi filogenetiche degli anni '90 e della met\u00e0 degli anni 2000, anche se gi\u00e0 allora molte scoperte facevano supporre che questa famiglia fosse un raggruppamento innaturale, che avrebbe dovuto includere solo il genere di tipo, \"Hypsilophodon\", mentre gli altri generi doveva essere spostati all'interno della famiglia Thescelosauridae.\n Un'analisi del 2014 di Norman ha portato alla creazione di un raggruppamento di \"Hypsilophodon\", Rhabdodontidae e \"Tenontosaurus\", che Norman ha indicato come Hypsilophodontia. Tutte le altre analisi di circa lo stesso periodo hanno invece riscontrato che questi ultimi taxa si trovavano all'interno di Iguanodontia.\nUso Linneo.\nHypsilophodontidae \u00e8 stato originariamente nominato nel 1882 da Louis Dollo, come una famiglia che includeva \"Hypsilophodon\" e altri piccoli ornitopodi con una singola fila di denti mascellari, quattro dita dei piedi e uno sterno romboidale. Per diversi decenni dopo la sua denominazione, la famiglia includeva solo \"Hypsilophodon\". Nel 1911, Karl von Zittel pubblic\u00f2 un libro di testo sulla classificazione dei vertebrati, in cui includeva diversi generi in \"Hypsilophontidae\" (\"sic\" per Hypsilophodontidae), tra cui \"Hypsilophodon\", \"Nanosaurus\", \"Laosaurus\" e \"Dryosaurus\". Zittel considerava la famiglia come un'unione di tutti quei taxa privi di denti premascellari, con una sola fila di denti mascellari, vertebre cervicali con articolazioni piatte o un fronte piatto e un dorso arrotondato, vertebre sacrali fuse, un femore pi\u00f9 corto della tibia, mano a 5 dita e 4 dita nei piedi. \"Thescelosaurus\" venne nominato nel 1913 da Charles Whitney Gilmore e il suo scheletro venne descritto in dettaglio dallo stesso autore nel 1915. Gilmore aveva originariamente classificato \"Thescelosaurus\" all'interno di Camptosauridae, ma nella descrizione del 1915 stabil\u00ec che il taxon americano condivideva molte caratteristiche con Hypsilophodontidae. Perci\u00f2, riclassific\u00f2 \"Laosaurus\", \"Nanosaurus\" e \"Dryosaurus\" nella famiglia Laosauridae, lasciando solo \"Thescelosaurus\" e \"Hypsilophodon\" in Hypsilophodontidae. Anche le caratteristiche della famiglia furono nuovamente analizzate e Gilmore mostr\u00f2 che la premascella dei taxon aveva effettivamente dei denti, una caratteristica della famiglia; il terzo dito della mano aveva 4 falangi; il femore era o pi\u00f9 corto o pi\u00f9 lungo della tibia; e le costole dorsali avevano un solo punto di articolazione.\nLa prima analisi espansiva sulle relazioni di Hypsilophodontidae fu quella di Swinton nel 1936, durante una ridescrizione di \"Hypsilophodon\" sulla base di nuovi esemplari. I possibili hypsilophodonti \"Geranosaurus\" e \"Stenopelix\" furono rimossi dal clade (allora sottofamiglia Hypsilophodontinae) e considerati ornitopodi basali intermedi, poich\u00e9 privi di caratteristiche che li collegassero ad \"Hypsilophodon\". \"Thescelosaurus\" rimase all'interno della famiglia, a causa del gran numero di caratteristiche condivise, cos\u00ec come \"Dysalotosaurus\", proveniente dalla Tanzania e risalente al Kimmeridgiano. \"Laosaurus\" e \"Dryosaurus\" non vennero pi\u00f9 considerati hypsilophodonti a causa della loro mancanza di caratteristiche distintive, poich\u00e9 Swinton concluse che probabilmente appartenevano alla famiglia dei Laosauridae, intermedia tra Hypsilophodontidae e Iguanodontidae, e probabilmente erano anche sinonimi l'uno dell'altro. Charles M. Sternberg (1940) consider\u00f2 che ci fossero pi\u00f9 generi all'interno della famiglia, divisi in due sottofamiglie, Hypsilophodontinae e Thescelosaurinae. All'interno di Hypsilophodontinae, accomunati da una scapola pi\u00f9 lunga, un avambraccio pi\u00f9 sottile e un femore pi\u00f9 corta della tibia, Sternberg incluse \"Hypsilophodon\", \"Dysalotosaurus\" e \"Parksosaurus\" (ribattezzamento di \"Thescelosaurus warreni\"). Solo \"Thescelosaurus\" era incluso in Thescelosaurinae, poich\u00e9 aveva una tibia pi\u00f9 corta del femore.\nNel 1972, Peter M. Galton ri-studi\u00f2 le relazioni dei taxa all'interno di Ornithischia. \"Thescelosaurus\" venne rimosso da Hypsilophodontidae a causa dei suoi arti corti, il che significa che probabilmente non era un corridore, a differenza di tutti gli altri hypsilophodonti. La presenza di denti premascellari, una volta utilizzata per diagnosticare il gruppo, \u00e8 stata osservata anche in taxa non correlati, come \"Heterodontosaurus\", \"Protoceratops\" e \"Silvisaurus\". Galton rese Hypsilophodontidae parafiletico, poich\u00e9 considerava \"Thescelosaurus\" un hypsilophodonte, ma lo escludeva dalla famiglia Hypsilophodontidae. L'ipotesi filogenetica di Galton \u00e8 mostrata di seguito. I taxa considerati hypsilophodontidi sono racchiusi in verde.\nUso cladistico.\nPossibile monofilia.\nNel 1992, David Weishampel e Ronald Heinrich hanno esaminato la sistematica e la filogenetica degli Hypsilophodontidae. Hypsilophodontidae era supportato come un clade monofiletico che comprendeva i \"thescelosauridi\", \"Hypsilophodon\" e \"Yandusaurus\". Alla famiglia fu diagnosticata l'assenza di denticoli sulle creste denti (invertiti in \"Hypsilophodon\"); la presenza di un'unica cresta centrale sui denti mscellari; placche sternali ossificate sulle costole del busto; e una forma diritta e non espansa del prepube. Il cladogramma qui sotto rispecchio questo studio:\nIl seguente cladogramma sulle relazioni degli hypsilophodonti raffigura le ipotesi parafiletiche; l'ipotesi di \"Hypsilophodontidae\" naturale \u00e8 caduta in disgrazia dalla met\u00e0 degli anni '90. \u00c8 dopo Brown \"et al.\" (2013), la pi\u00f9 recente analisi di hypsilophodonti. Ornithischia, Ornithopoda e Iguanodontia non sono stati designati nel loro risultato, e quindi sono lasciati qui. Altri ornitopodi oltre \"Tenontosaurus\" sono stati omessi. I dinosauri tradizionalmente descritti come hypsilophodonti si trovano da \"Agilisaurus\" o \"Hexinlusaurus\" a \"Hypsilophodon\" o \"Gasparinisaura\".\nHypsilophodontia di Norman.\nUna filogenesi alternativa pi\u00f9 recente, di Norman (2014), ha risolto in un hypsilophodontia monofiletica (la famiglia Hypsilophodontidae non \u00e8 stata utilizzata a causa della sua storia). In questo studio, \"Hypsilophodon\" viene raggruppato con Rhabdodontidae e \"Tenontosaurus\"."}
{"id": "262518", "revid": "22828", "url": "https://it.wikipedia.org/wiki?curid=262518", "title": "Retta secante", "text": ""}
{"id": "262521", "revid": "22828", "url": "https://it.wikipedia.org/wiki?curid=262521", "title": "Retta tangente", "text": ""}
{"id": "262525", "revid": "75598488", "url": "https://it.wikipedia.org/wiki?curid=262525", "title": "Kerosene", "text": ""}
{"id": "262526", "revid": "1005847", "url": "https://it.wikipedia.org/wiki?curid=262526", "title": "Epicarmo Corbino", "text": "Fu deputato all'Assemblea Costituente, deputato alla Camera nella I legislatura e pi\u00f9 volte ministro.\nBiografia.\nNacque in un'umile famiglia siciliana. Frequent\u00f2 le scuole tecniche e, trasferitosi a Catania, consegu\u00ec il diploma di ragioniere. Era il fratello minore di Orso Mario Corbino, il fisico direttore del Regio Istituto Superiore di Fisica dell'Universit\u00e0 di Roma, maestro dei Ragazzi di via Panisperna e anch'egli uomo politico. Diversamente dal fratello, per\u00f2, Epicarmo Corbino fu sempre un convinto antifascista ed ebbe uno spirito liberale. Nel 1910 fu iniziato in Massoneria nella loggia \"Xifonia\" di Augusta.\nTra il 1911 ed il 1923 prest\u00f2 servizio quale ufficiale del Corpo delle Capitanerie di Porto prendendo parte alla prima guerra mondiale, e congedandosi con il grado di capitano dopo aver scritto vari testi sulla marina mercantile e il commercio internazionale, per dedicarsi alla carriera universitaria.\nDal gennaio 1923 fu professore di politica commerciale e legislazione doganale presso l'Istituto superiore di scienze economiche di Napoli. Fu anche importante collaboratore del Giornale degli economisti e Annali di economia, oltrech\u00e9 amico di Benedetto Croce. Nonostante che il fratello Orso avesse fatto parte, come ministro dell'Economia Nazionale, del governo Mussolini, si mantenne estraneo al regime fascista ed anzi firm\u00f2 nel 1925 il manifesto degli intellettuali antifascisti. In quel decennio produsse gli \"Annali dell'economia italiana\". Concep\u00ec la convinzione che la politica economica non fosse un capitolo dell'economia politica, bens\u00ec un ramo della politica avente per oggetto lo studio dei fenomeni economici.\nDopo l'8 settembre 1943 si iscrisse al Partito Liberale Italiano. Nel novembre dello stesso anno partecip\u00f2 al primo governo Badoglio, insediatosi a Brindisi, prima come sottosegretario all'Industria e Alto Commissario all'Alimentazione e dal febbraio 1944, a Napoli, in qualit\u00e0 di ministro all'Industria e Commercio, ma non fu riconfermato nell'aprile del 1944 nel secondo gabinetto Badoglio. Per questo motivo nell'autunno dello stesso anno torn\u00f2 all'insegnamento accademico.\nNell'autunno del 1945 fu chiamato a far parte della Consulta Nazionale su designazione della Confindustria.\nFu ministro del tesoro nel primo gabinetto guidato da Alcide De Gasperi dal 10 dicembre 1945 al 14 luglio 1946.\nFu eletto nel giugno del 1946 deputato all'Assemblea Costituente e dal 1947 ader\u00ec al gruppo liberale (fu autore, fra l'altro, dell'emendamento al III comma dell'art. 33 della Costituzione che recita: \u00abEnti privati hanno il diritto di istituire scuole e istituti di educazione senza oneri per lo Stato\u00bb); rest\u00f2 a Montecitorio anche nella Prima legislatura repubblicana. \u201cTogliatti, che di Corbino era personale estimatore, anche se irriducibile avversario politico, fu visto in pi\u00f9 di un'occasione avvicinarsi di qualche banco per meglio udire le parole di quei discorsi sempre cos\u00ec brillanti, scoppiettanti e dotti\u201d.\nTorn\u00f2 ministro con il secondo governo De Gasperi e fu in carica dal 14 luglio 1946. \u00abSe Corbino non ci fosse bisognerebbe inventarlo\u00bb, disse Alcide De Gasperi.\n \u201cpersegu\u00ec una politica economica fondata sulla parsimonia e sulla corretta amministrazione\u201d e si oppose in maniera intransigente al cambio della moneta (proposto dal comunista Mauro Scoccimarro, ministro delle Finanze). Tale provvedimento serv\u00ec a fermare l'inflazione (con l'aiuto decisivo del governatore della Banca d'Italia Luigi Einaudi); d'altro canto ci\u00f2 fu per\u00f2 un provvedimento impopolare, e la sinistra lo impicc\u00f2 in effigie in manifestazioni di piazza. Pur di non cambiare le proprie convinzioni, Corbino, che \u201cmai avrebbe barato al gioco per restare in sella\u201d, si dimise il 13 settembre 1946 dall'incarico governativo. Il 18 settembre successivo fu nominato ministro al suo posto Giovanni Battista Bertone.\nIl 10 maggio 1948 fu eletto deputato della prima legislatura, nel gruppo parlamentare del PLI, dove rest\u00f2 fino al 3 luglio 1951; poi dal 3 luglio 1951 al 24 giugno 1953 fece parte del Gruppo misto al Parlamento. Successivamente form\u00f2 un nuovo partito, l'Alleanza Democratica Nazionale (ADN), movimento nato per contrastare la cosiddetta legge truffa, proposta dal governo nel 1953, che istituiva un premio di maggioranza per i partiti, singoli o apparentati tra loro, che avessero ottenuto la maggioranza assoluta dei consensi popolari, alla quale aveva tentato di opporsi anche in aula, proponendo una soluzione di mediazione denominata \"ponte Corbino\". In questo modo si tolsero voti ai gruppi di centro (cos\u00ec come fece il gruppo di Ferruccio Parri e Piero Calamandrei), e la legge non ottenne, anche se per poco, l'effetto desiderato.\nL'ADN, scioltasi nel 1954, raccolse pochi voti, seppur decisivi, e Corbino non riusc\u00ec cos\u00ec a tornare alla Camera. Per questo fu ribattezzato da Sandro Pertini il \u201cPietro Micca\u201d della politica. Si ritir\u00f2 quindi dalla vita politica, denunciando in un articolo su \"La Stampa\" che la partitocrazia aveva \"ucciso la politica\".\nNel 1958 si ricandid\u00f2 al Senato, questa volta come indipendente, nelle liste della Democrazia Cristiana, ma non fu eletto. Dal 1959 al 1965 fu nominato presidente del Banco di Napoli, di cui diresse anche la rivista \"Rassegna economica\". Dal 1961 collabor\u00f2 con il \"Corriere della Sera\". In seguito, fino al 1983, Corbino diresse la Banca Provinciale di Napoli.\nMor\u00ec a Napoli, in et\u00e0 avanzata, il 25 aprile 1984.\nScritti.\nI suoi discorsi parlamentari sono raccolti nel volume \"Scritti e discorsi di un liberista\" e nel saggio \"Limiti e scelte nella ricostruzione economica\". Collabor\u00f2 inoltre a molti quotidiani e riviste."}
{"id": "262527", "revid": "1718925", "url": "https://it.wikipedia.org/wiki?curid=262527", "title": "Capoluogo di contea", "text": "Un capoluogo di contea \u00e8 il centro amministrativo di una contea. In Inghilterra, Galles e Irlanda, viene chiamato county town (citt\u00e0 di contea). Questo termine \u00e8 ancora utilizzato colloquialmente in Scozia e Irlanda del Nord, pur non essendo pi\u00f9 divise in contee: sono divise, invece, rispettivamente, in regioni (\"regions\") e distretti (\"districts\"). Negli Stati Uniti d'America per indicare il capoluogo di contea solitamente si usa il termine county seat. Nel New England e nelle province marittime del Canada, viene utilizzato anche il termine \"shire town\", che per\u00f2 \u00e8 usato ufficialmente solo nello Stato del Vermont. Le contee vengono poi chiamate parrocchie (\"parishes\") in Louisiana, e \"boroughs\" in Alaska: in questi stati, i capoluoghi amministrativi di contea sono pertanto definiti rispettivamente \"parish seat\" e \"borough seat\". La provincia canadese dell'Ontario, in aggiunta alle contee, ha anche dei distretti territoriali (\"territorial districts\"), delle municipalit\u00e0 regionali (\"regional municipalities\") e una municipalit\u00e0 metropolitana (\"metropolitan municipality\"), che sono in pratica equivalenti alle contee in quanto svolgono le medesime funzioni amministrative.\nNegli Stati Uniti, in Inghilterra e in Canada, una contea \u00e8 una divisione amministrativa di uno Stato, e non ha giurisdizione sovrana autonoma; le contee amministrano leggi statali o provinciali a livello locale come parte della decentralizzazione dell'autorit\u00e0 statale o provinciale. In molti stati USA, il governo statale \u00e8 ulteriormente decentralizzato dividendo le contee in territori cittadini, per fornire servizi governativi locali ai residenti della contea che non vivono in citt\u00e0 e paesi incorporati.\nUn capoluogo di contea \u00e8 spesso, ma non sempre, una municipalit\u00e0 incorporata. Il palazzo di giustizia della contea e l'amministrazione della contea si trovano di solito nel capoluogo di contea, ma alcune funzioni possono anche essere delocalizzate in altre parti della contea, specialmente se questa \u00e8 particolarmente estesa.\nLa maggior parte delle contee ha un solo capoluogo di contea, ma alcune contee in Arkansas, Iowa, Kentucky, Massachusetts e Mississippi hanno due o pi\u00f9 capoluoghi di contea, che di solito si trovano in zone opposte della contea. Un esempio \u00e8 la Contea di Harrison, nel Mississippi, che ha sia Biloxi che Gulfport come capoluoghi di contea. La pratica di avere capoluoghi di contea multipli risale ai giorni in cui era difficile viaggiare e bench\u00e9 ci siano stati alcuni sforzi per eliminare questo tipo di organizzazione, non si \u00e8 risolto nulla, poich\u00e9 un capoluogo di contea \u00e8 motivo di orgoglio e fonte di lavoro per le citt\u00e0 interessate, che non intendono, quindi, rinunciare al loro privilegio.\nIn Virginia, tutte le citt\u00e0 sono definite citt\u00e0 autonoma (\"Independent city\" in inglese) e sono legalmente distinte dalle contee che le circondano. Una citt\u00e0 autonoma interagisce direttamente con il governo statale del Commonwealth, mentre le cittadine e le altre autorit\u00e0 governative locali lo fanno attraverso gli apparati governativi della contea. In ogni caso, molte citt\u00e0 autonome della Virginia fungono da capoluoghi di contea per le contee limitrofe. Ad esempio, la citt\u00e0 di Fairfax \u00e8 separata dalla Contea di Fairfax, ma ne \u00e8 pure capoluogo di contea.\nLa Contea di Arlington, in Virginia, non ha un capoluogo, poich\u00e9 non ci sono municipalit\u00e0 all'interno dei suoi confini. Si tratta di un caso unico, essendo la contea pi\u00f9 piccola degli Stati Uniti: il suo territorio coincide con una porzione dell'ex contea di Alexandria, che faceva parte del Distretto di Columbia fino alla sua restituzione alla Virginia nel 1847."}
{"id": "262532", "revid": "33665", "url": "https://it.wikipedia.org/wiki?curid=262532", "title": "Diocesi dell'Ogliastra", "text": ""}
{"id": "262535", "revid": "2091899", "url": "https://it.wikipedia.org/wiki?curid=262535", "title": "Iguanodontia", "text": "Gli iguanodonti (Iguanodontia) sono un gruppo di dinosauri erbivori molto diffusi nella seconda parte del Mesozoico, classificati negli Ornitischi Ornitopodi. Erano principalmente di medie o grosse dimensioni, e nel periodo del Cretaceo si diffusero ampiamente in tutti i continenti ad eccezione (forse) dell'Antartide.\nOrigine ed evoluzione.\nSi originarono con tutta probabilit\u00e0 da antenati simili agli ipsilofodontidi nei primi tempi del Giurassico, per poi svilupparsi in una variet\u00e0 di forme che prosperarono per tutto il Cretaceo. Da forme bipedi, piccole e primitive si svilupparono grandi erbivori semibipedi dalle forme piuttosto pesanti, che diventarono i veri dominatori delle pianure del Cretaceo, soppiantando i sauropodi dai lunghi colli. Questo successo era dovuto probabilmente all'apparato di masticazione, molto pi\u00f9 efficace di quello dei sauropodi, con file di denti adatti a triturare le foglie. Dagli iguanodonti si originarono, verso la fine del Cretaceo inferiore, gli adrosauridi, un gruppo di dinosauri erbivori molto simili ai loro antenati, che portarono un'ulteriore evoluzione nell'apparato masticatorio con batterie di moltissimi denti molariformi e portarono a una rapida diminuzione degli iguanodonti nella parte terminale del Cretaceo. Alcuni iguanodonti, comunque, sopravvissero fino alla fine dell'era dei dinosauri in zone relitte (Sudamerica, Australia, Europa).\nI grandi e i piccoli.\nTra gli iguanodonti si possono annoverare principalmente due tipologie: robusta e gracile. Tra le forme gracili, i pi\u00f9 noti erano i driosauridi (\"Dryosaurus\", \"Valdosaurus\") molto simili agli ipsilofodontidi, mentre tra quelle robuste senza dubbio gli iguanodontidi veri e propri erano i pi\u00f9 conosciuti, con forme quali \"Iguanodon\" e \"Ouranosaurus\". Alcune forme primitive del Giurassico, come \"Draconyx\" e \"Camptosaurus\", sono classificate a volte in una famiglia a parte, quella dei camptosauridi, mentre forme relitte molto antiquate del Cretaceo superiore europeo vengono ascritte ai rabdodontidi.\nForme antiquate e forme evolute.\nEsistono tuttavia molte altre forme chiaramente appartenenti agli iguanodonti ma non classificabili in nessuna di queste famiglie: in particolare, alcuni generi primitivi come il nordamericano \"Tenontosaurus\", il sudamericano \"Talenkauen\" o l'australiano \"Muttaburrasaurus\", o anche animali dalle caratteristiche intermedie come i piccoli \"Anabisetia\" e \"Gasparinisaura\". Un gruppo particolare di iguanodonti, invece, include generi ritenuti ancestrali rispetto agli adrosauri. Insieme a questi ultimi, quindi, fanno parte del gruppo degli adrosauroidi. Recentemente ne sono stati scoperti molti in Cina (\"Nanyangosaurus\", \"Equijubus\", \"Shuangmiaosaurus\"), ma anche in Mongolia (\"Altirhinus\") e USA (\"Protohadros\" ed \"Eolambia\", inizialmente considerati veri adrosauri). Lo stesso \"Ouranosaurus\", spesso considerato un vero iguanodontide, \u00e8 ora ritenuto essere pi\u00f9 vicino all'origine degli adrosauridi.\nClassificazione.\nIguanodontia \u00e8 spesso elencata come un infraordine all'interno del sottordine Ornithopoda, sebbene Benton (2004) elenchi Ornithopoda come un infraordine e non classifica Iguanodontia. Tradizionalmente, gli iguanodonti erano raggruppati nella superfamiglia Iguanodontoidea e nella famiglia Iguanodontidae. Tuttavia, alcuni studi filogenetici mostrano che i tradizionali \"iguanodonti\" sono un grado parafiletico che porta agli hadrosauri (dinosauri con becco d'anatra). Gruppi come Iguanodontoidea a volte sono ancora usati come cladi non citati nella letteratura scientifica, sebbene molti \"iguanodontidi\" tradizionali siano ora inclusi nel gruppo pi\u00f9 inclusivo di Hadrosauroidea. \nIguanodontia venne originariamente definita filogeneticamente, da Paul Sereno, nel 1998, come \"il gruppo pi\u00f9 inclusivo contenente \"Parasaurolophus walkeri\" ma non \"Hypsilophodon foxii\"\". Successivamente, nel 2005, Paul modific\u00f2 la definizione includendo \"Thescelosaurus neglectus\" come specificatore esterno secondario, insieme a \"Hypsilophodon\", che tiene conto della natura parafiletica di Hypsilophodontidae. Uno studio del 2017 che ha nominato e descritto \"Burianosaurus\" ha rilevato che la specie tipo \"Iguanodon bernissartensis\" doveva far parte della definizione e che la definizione del 2005 includerebbe, nella loro analisi, un gruppo molto pi\u00f9 ampio del previsto (inclusa Marginocephalia). Proposero quindi una definizione completamente nuova, basata sui nodi: \"l'ultimo antenato comune di \"Iguanodon bernissartensis\", \"Dryosaurus altus\", \"Rhabdodon priscus\" e \"Tenontosaurus tilletti\".\nCladogramma.\nIl seguente cladogramma segue l'analisi di Madzia \"et al.\" (2017):"}
{"id": "262536", "revid": "148107", "url": "https://it.wikipedia.org/wiki?curid=262536", "title": "Clementine", "text": ""}
{"id": "262537", "revid": "466539", "url": "https://it.wikipedia.org/wiki?curid=262537", "title": "Dolby Digital", "text": "Il Dolby Digital \u00e8 un sistema di codifica audio multicanale sviluppato da Dolby Laboratories e utilizzato al cinema, nella televisione digitale, nei Laserdisc, DVD e in altri supporti di riproduzione o trasmissione audio digitale.\nAC-3: l'algoritmo di compressione del Dolby Digital.\nIl Dolby Digital \u00e8 un sistema di codifica cosiddetto \"lossy\", ovvero in cui la codifica audio avviene con perdita di informazioni. Altri sistemi di codifica con perdita di informazioni sono l'AAC, l'ATRAC, l'MP3, il Vorbis, il WMA.\nIl sistema prende in input segnali audio digitali PCM, codificati a di frequenza di campionamento e 16 bit di risoluzione, li trasforma analizzandoli nel dominio della frequenza, per poi scartare parte dei dati riducendone la risoluzione effettiva ed innalzando il livello del rumore digitale. Tutta l'operazione viene eseguita cercando il pi\u00f9 possibile di mantenere la soglia del rumore (di quantizzazione) al di sotto del livello udibile, utilizzando metodi di analisi di tipo \"psicoacustico\".\nIl procedimento si basa su almeno due principi:\nIl sistema di compressione psicoacustica utilizzato dal Dolby Digital si chiama AC3. Un segnale audio mono PCM lineare (quindi non compresso) a /16 bit, richiede per essere codificato, pertanto un segnale stereo di questo tipo necessiterebbe di kbps, e un segnale a 5 canali di kbps. L'AC3 permette di ridurre questi valori anche di un fattore superiore a 10, richiedendo circa 400 kbit/s per codificare audio 5.1, e meno di 200 kbit/s per codificare audio stereo. Tanto maggiore \u00e8 il fattore di compressione, ovviamente, tanto maggiore \u00e8 la probabilit\u00e0 che il livello di rumore introdotto a causa della perdita di informazioni diventi udibile, causando artefatti di varia natura. Per questo motivo, tanto maggiore \u00e8 la velocit\u00e0 di trasmissione utilizzata per la codifica tanto migliore sar\u00e0 l'aderenza alla qualit\u00e0 dell'audio originale non compresso che ci si pu\u00f2 aspettare.\nL'AC3 \u00e8 un sistema di codifica di tipo ibrido, che impiega tecnologie di codifica \"backward\" e \"forward\" adaptive. Il decodificatore e il codificatore condividono infatti un algoritmo di codifica noto e non modificabile, che viene sempre utilizzato per la compressione e la decompressione dei dati audio digitali. Il decodificatore, quindi, sa come decodificare i dati anche in assenza di informazioni sul codificatore. Questo metodo \u00e8 detto \"backward adaptive\" e ha il vantaggio di essere molto efficiente, ma lo svantaggio di non essere rinnovabile (se si cambia l'algoritmo base del codificatore si devono anche cambiare i decodificatori) e di richiedere una discreta complessit\u00e0 nel decodificatore.\nPer risolvere questo secondo problema, l'algoritmo base dell'AC3 \u00e8 molto semplice seppure accurato, pertanto non \u00e8 troppo dispendioso in termini computazionali. Per ovviare al problema della rinnovabilit\u00e0 e permettere di migliorare nel tempo la qualit\u00e0 del sistema, si \u00e8 deciso di aggiungere al \"core backward\" \"adaptive\" del codificatore, anche delle tecniche di tipo \"forward adaptive\". I dati audio, infatti, vengono compressi nel codificatore anche utilizzando un secondo metodo, pi\u00f9 avanzato e che utilizza algoritmi psicoacustici di qualsiasi complessit\u00e0; ne risulta una seconda versione del segnale compresso che viene confrontata con quanto ottenuto con il metodo base. Se necessario, ovvero se il risultato della compressione pi\u00f9 sofisticata \u00e8 migliore rispetto a quanto ottenuto con l'algoritmo base, il codificatore pu\u00f2 inserire nel flusso di dati compressi anche alcune informazioni necessarie al decodificatore per adattare l'algoritmo di decodifica (ovvero il modello psicoacustico base) nonch\u00e9 i dati che esprimono la differenza fra quanto il decoder pu\u00f2 ricalcolare con le informazioni in suo possesso, e quanto calcolato del codificatore durante l'elaborazione pi\u00f9 avanzata. Questo secondo metodo di compressione si chiama \"forward compatible\". Combinando una \"routine backward adaptive\" con un metodo \"forward adaptive\", l'AC3 permette di mantenere una buona efficienza di codifica, una relativa semplicit\u00e0 di decodifica e la possibilit\u00e0 di aggiornare e perfezionare il codificatore nel tempo mantenendo la piena compatibilit\u00e0 con i decodificatori pi\u00f9 vecchi.\nLe configurazioni del Dolby Digital.\nIl Dolby Digital pu\u00f2 lavorare da un minimo di 1 a un massimo di 7 canali audio digitali a banda piena (20-), codificati a di campionamento e 16 bit di risoluzione, pi\u00f9 un ulteriore canale destinato alla sola riproduzione delle basse frequenze (canale LFE, \"low frequency effects\"). Questo speciale schema si indica con \"5.1\" e i 5 canali sono anteriore destro (R), anteriore sinistro (L), centrale (C), \"surround\" destro (SR), \"surround\" sinistro (SL). I primi due corrispondono al collocamento dei normali canali stereo, il centrale va posizionato al centro dei due canali stereo anteriori, in corrispondenza dello schermo, i \"surround\" vanno collocati lateralmente o leggermente arretrati rispetto al punto di ascolto. Il LFE non ha una collocazione precisa, in quanto le basse frequenze sono meno direzionali.\nLa codifica discreta.\nIl Dolby Digital 5.1 \u00e8 stato uno dei primi sistemi di codifica digitali multicanali di tipo \"discreto\", in cui i 5+1 canali sono codificati in modo del tutto indipendente fra loro, come flussi digitali separati. Questo lo differenzia da altri sistemi, detti \"matriciali\", in cui pi\u00f9 canali audio vengono mescolati fra loro e codificati con un numero inferiore di tracce indipendenti. Il Dolby Stereo al cinema, grazie al quale si \u00e8 sviluppato il concetto di audio \"surround\" cinematografico, e la sua versione per il pubblico Dolby Surround che ha permesso la nascita dell\"'home-theater\", erano sistemi di codifica matriciale in cui 4 canali (destro, sinistro, c e \"surround\" mono) erano miscelati in un semplice segnale stereo (che il decodificatore Dolby Pro-Logic era in grado di elaborare ricostruendo i 4 canali originari, con la limitazione di una minore risposta in frequenza sui canali surround ed una minore separazione effettiva fra i segnali distribuiti fra i diversi canali, causa di un minore realismo del campo sonoro surround complessivo). Il processo di codifica matriciale del Dolby Stereo prendeva il nome di 4-2-4 (4 canali sorgenti, 2 in codifica, 4 in decodifica).\nUna recente estensione del Dolby Digital, chiamata Dolby Digital Surround EX, utilizza proprio la codifica matriciale per aggiungere un settimo canale da posizionare al centro dei due canali surround, chiamato \"center back surround\". Il Dolby Digital, quindi, rimane un sistema di codifica 5.1, che pu\u00f2 offrire 6.1 canali con un metodo matriciale.\nIl concorrente principale del Dolby Digital, ovvero il Digital Theater System (DTS), di contro permette di codificare anche 6.1 canali discreti nella variante chiamata DTS-ES Discrete 6.1, che aggiunge il canale \"back surround\" o \"center surround\" (CS) come segnale discreto e indipendente.\nLa velocit\u00e0 di trasmissione del Dolby Digital.\nIl Dolby Digital lavora da un minimo di a un massimo di 640 kbit/s. Al cinema il Dolby Digital viene utilizzato con appena 320 kbit/s di banda, poich\u00e9 stampato nel poco spazio disponibile fra i fori di scorrimento delle pellicole. Generalmente su DVD viene utilizzato con una velocit\u00e0 di trasmissione di 192 kbit/s per codificare segnali stereo (2.0, 2.1) o stereo surround, e con una velocit\u00e0 di trasmissione compresa fra 384 e 448 kbit/s per i segnali 5.1. Sebbene i decoder in commercio possano lavorare fino a 640 kbit/s, tale possibilit\u00e0 non \u00e8 permessa nella codifica Dolby Digital dei DVD-Video pertanto, attualmente, non viene utilizzata.\nLa versione cinematografica del Dolby Digital \u00e8 quella che negli anni ha subito minori affinamenti, in quanto bloccata su specifiche piuttosto vecchie e su una velocit\u00e0 di trasmissione ridotta. Molti ritengono che la qualit\u00e0 raggiunta dal Dolby Digital disponibile per il grande pubblico (su DVD) sia ormai palesemente superiore rispetto a quella offerta dalla versione cinematografica.\nVersioni.\nDolby Digital Surround EX.\nIl Dolby Digital Surround EX \u00e8 stato creato per aggiungere un'altra coppia di altoparlanti in fondo alla sala. A quanto pare, gli ingegneri della Skywalker Sound, ideatori del sistema THX, durante le fasi finali del film \"\" del 1999 hanno proposto alla Dolby importanti modifiche al gi\u00e0 esistente Dolby Digital. La Dolby avrebbe poi ceduto il brevetto alla THX. Per\u00f2 il primo film in questo formato \u00e8 il secondo della trilogia di Austin Powers, , uscito sempre lo stesso anno. Visto che il sistema ha aggiunto un'altra coppia di altoparlanti in fondo alla sala, esso ha migliorato notevolmente l'ascolto del film da parte di tutti gli spettatori. Indifferentemente da dove esso sia seduto, l'audio potr\u00e0 essere ascoltato da tutti alla stessa maniera, cos\u00ec come \u00e8 stato pensato dal regista.\nDolby Digital Plus.\nUna evoluzione del Dolby Digital \u00e8 il Dolby Digital Plus, utilizzato nei supporti per l'alta definizione (HD DVD, Blu-ray Disc) e nelle trasmissioni digitali HDTV. Alcune caratteristiche del Dolby Digital Plus sono una maggiore efficienza di codifica, l'estensione della velocit\u00e0 di trasmissione fino a (verr\u00e0 tipicamente utilizzato a 640 kbit/s) e l'aumento del numero di canali discreti a 7.1, il tutto mantenendo una buona compatibilit\u00e0 con il Dolby Digital convenzionale (il Dolby Digital Plus \u00e8 \"riducibile\" semplicemente a un segnale Dolby Digital a 640 kbit/s compatibile con tutti i decoder attuali)."}
{"id": "262539", "revid": "117345167", "url": "https://it.wikipedia.org/wiki?curid=262539", "title": "Re dei Visigoti", "text": "Elenco dei re visigoti."}
{"id": "262545", "revid": "125424583", "url": "https://it.wikipedia.org/wiki?curid=262545", "title": "Sovrani ostrogoti", "text": "Elenco dei sovrani ostrogiti (inizialmente solo goti).poi divisi tra ostrogoti e visigoti.\nRe in comune Teodorico.\nLe origini.\n\"Ostrogoti senza re per circa quarant'anni\""}
{"id": "262546", "revid": "729019", "url": "https://it.wikipedia.org/wiki?curid=262546", "title": "Northrop X-4 Bantam", "text": "Il Northrop X-4 Bantam (galletto) era un aereo X statunitense. Si trattava di un bimotore a getto caratterizzato dall'assenza piani di coda, al loro posto utilizzava delle superfici unite all'alettone (\"elevon\") per il controllo dell'assetto nelle varie fasi del volo. Alcuni studiosi di aerodinamica pensavano di eliminare i piani di coda per eliminare i problemi di stabilit\u00e0 alle velocit\u00e0 transoniche che derivavano dall'interazione delle onde supersoniche che interagivano con le ali e gli stabilizzatori orizzontali.\nLa Northrop Corporation costru\u00ec due X-4, ma il primo era meccanicamente difettoso e dopo 10 voli fu smontato per fornire parti per il secondo.\nLa configurazione dell'X-4 fu esaminata tra il 1950 ed il 1953 alla stazione di ricerca sull'alta velocit\u00e0 di volo del NACA (ora base di aeronautica di Edwards), ed esib\u00ec problemi di stabilit\u00e0 longitudinali in prossimit\u00e0 della velocit\u00e0 del suono (al di sopra di Mach 0.9). Si concluse (con la tecnologia di controllo disponibile allora) che la configurazione senza superfici orizzontali sulla coda non fosse adatta per il volo transonico.\nStoria del progetto.\nIl velivolo tedesco Messerschmitt Me 163 komet aveva enormemente impressionato gli alleati e questo progetto verteva alla verifica del comportamento di una configurazione cos\u00ec inusuale all'approssimarsi della velocit\u00e0 del suono.\nIl progetto fu affidato alla Northrop in quanto si era gi\u00e0 dimostrata esperta nel campo degli aerei \"tuttala\", in particolare il progetto del caccia Skylancer e del prototipo XP-56 Black Bullet.\nNon fu necessaria una gara di appalto perch\u00e9 il programma di ricerca (nella NACA e dell'US Army) prevedeva la possibilit\u00e0 di farne a meno.\nNon era richiesto il raggiungimento di velocit\u00e0 supersoniche ma solo di superare i 1000 km/h. Questo risultato fu raggiunto (agevolmente) il 24 gennaio 1951 e dimostr\u00f2 che era possibile progettare un aereo dalle elevate prestazioni senza necessit\u00e0 di piani di coda.\nI voli iniziali dell'X-4, fatti dai piloti Griffith e Scott Crossfield della NACA tra il 1950 ed il 1951 mostrarono che mentre la velocit\u00e0 di X-4 si avvicinava a Mach 0,88, l'aereo cominciava ad oscillare longitudinalmente (delfinamento); a velocit\u00e0 superiori inoltre la punta dell'aereo tendeva a spostarsi verso il basso, oltre a manifestare una certa instabilit\u00e0 combinata sui tre assi (rollio, imbardata e beccheggio) tipica dell'ancora poco noto accoppiamento inerziale.\nIl problema venne risolto parzialmente (sino a Mach 0.92) con l'introduzione di bacchette di legno di balsa nelle aperture dei flap/spoiler, lasciandoli aperti di 5 gradi.\nLe prove continuarono nell'ottobre del 1951, fino a che le perdite del combustibile del serbatoio dell'ala non costrinsero a fermare il velivolo, fino a marzo del 1952, quando ripresero le prove di atterraggio.\nIl progetto finale per l'X-4 riguard\u00f2 lo studio aerodinamico del velivolo dopo avere ripristinato la piena apertura dei flaps.\nL'X-4 fece l'ottantunesimo volo, l'ultimo, alla NACA il 29 settembre 1953.\nEsemplari attualmente esistenti.\nEntrambi i velivoli sopravvissero alle prove svolte.\nIl primo X-4 fu trasferito all'accademia dell'aeronautica in Colorado e poi inviato alla base aeronautica di Edwards. Il secondo X-4 and\u00f2 al museo nazionale dell'aeronautica degli Stati Uniti alla base di aeronautica di Wright-Patterson vicino a Dayton (Ohio), in cui rimane in esposizione."}
{"id": "262551", "revid": "1117982", "url": "https://it.wikipedia.org/wiki?curid=262551", "title": "Zopiro di Taranto", "text": "Biografia.\nZopiro fu prima discepolo e poi membro della scuola platonica di Archita; infatti \u00e8 menzionato nel catalogo dei Pitagorici steso da Giamblico che derivava da Aristosseno.\nDiresse la costruzione del \"gastraphetes\" (ossia \"arco da pancia\") nel periodo antecedente alla scoperta delle macchine da lancio a torsione o mediante pulegge. Il \"gastraphetes\" era sostanzialmente una balestra in legno che veniva usata appoggiandola al ventre, composta da un arco, un telaio di sostegno e un meccanismo scorrevole per tendere la corda dotato di una serie di denti di arresto per consentire la regolazione della potenza di tiro. \nBitone colloca questa impresa di Zopiro a Cuma, sicch\u00e9 \u00e8 possibile che egli fosse attivo nell'ultimo quarto del V secolo a.C., prima che la citt\u00e0 cadesse in mano ai Sabelli."}
{"id": "262558", "revid": "8862", "url": "https://it.wikipedia.org/wiki?curid=262558", "title": "Scandalo della Banca Antonveneta", "text": ""}
{"id": "262562", "revid": "47408", "url": "https://it.wikipedia.org/wiki?curid=262562", "title": "Dazione in pagamento", "text": ""}
{"id": "262569", "revid": "2225", "url": "https://it.wikipedia.org/wiki?curid=262569", "title": "RoGoPaG", "text": ""}
{"id": "262606", "revid": "767487", "url": "https://it.wikipedia.org/wiki?curid=262606", "title": "X.500", "text": "X.500 \u00e8 una serie di elenchi standard su computer per i servizi di directory. \u00c8 stata sviluppata\ndal CCITT (ora ITU-T) nel 1988. L'ISO \u00e8 stato un partner nella creazione degli standard, e li ha incorporati nella suite di protocolli OSI. ISO/IEC 9594 \u00e8 il nome dato dall'ISO all'X.500 (\"ISO 9594 Data Communications Network Directory Recommendations X.500-X.521\", 1990).\nX.500 organizza le \"entry\" delle directory in una struttura gerarchica capace di supportare una grande quantit\u00e0 di informazioni. Definisce inoltre potenti metodi di ricerca per rendere pi\u00f9 facile il recupero dell'informazione. Per la sua funzionalit\u00e0 e scalabilit\u00e0, X.500 \u00e8 spesso usato insieme a moduli aggiunti per far interagire servizi di directory incompatibili. Secondo questo standard, la comunicazione tra directory client e server usa il directory access protocol (DAP). Ma per essere operativo, il DAP richiede l'intera pila ISO/OSI, poich\u00e9 \u00e8 un protocollo del livello applicazione.\nPer questo motivo, allo standard X.500 si preferisce oggi lo standard leggero LDAP.\nIl protocollo definito da X.500 include:"}
{"id": "262608", "revid": "287204", "url": "https://it.wikipedia.org/wiki?curid=262608", "title": "Remissione", "text": ""}
{"id": "262610", "revid": "287204", "url": "https://it.wikipedia.org/wiki?curid=262610", "title": "Elimination chamber", "text": ""}
{"id": "262611", "revid": "1318658", "url": "https://it.wikipedia.org/wiki?curid=262611", "title": "Bibbia di Juan e Vimara", "text": "La Bibbia di Juan e Vimara, conservata all'Archivio della Cattedrale di Le\u00f3n (cod. 6), venne realizzata nel 920 per l'abate Mauro dell'abbazia dei Santa Mar\u00eda y San Mart\u00edn nel Regno di Le\u00f3n, sotto la supervisione del monaco Vimara, e con la trascrizione e decorazione dello scriba e miniatore Juan (Giovanni).\nLa decorazione oltre alle tavole dei canoni di corrispondenza conta: i quattro fogli dedicati a ogni evangelista, prima dei rispettivi vangeli, un gruppo di scene tratte dal Nuovo Testamento e alcune pagine con motivi decorativi e animali.\nLe tavole dei canoni e i quattro evangelisti sono realizzate in forme stilizzate, che conferiscono alla rappresentazione un aspetto prettamente ornamentale, come nel recto del folio 211 col san Luca, ove il santo, stilizzato con una linea spigolasa, \u00e8 entro un circolo in cui si legge la sottoscrizione: \u00ab\"O lettore, leggendo, prega per lo scriba affinch\u00e9 Cristo lo protegga quando il Signore nostro lo avr\u00e0 richiamato. Juan diacono ha fatto\"\u00bb, con quattro secanti minori. \nLe eclettiche e originali decorazioni lo differenziano dai coevi codici miniati.\nQuesta Bibbia fu esposta nel 1924 a Madrid, nel 1929 a Barcellona e nel 1937 a Parigi e sono molti gli studiosi che notando le analogie tra sue raffigurazioni e alcune di Picasso ritengono non si tratti di una casualit\u00e0."}
{"id": "262612", "revid": "287204", "url": "https://it.wikipedia.org/wiki?curid=262612", "title": "Cassarate (fiume)", "text": "Il Cassarate \u00e8 un fiume svizzero di modesta portata che scorre nel Cantone Ticino, pi\u00f9 precisamente nel distretto di Lugano.\nLa sua sorgente si trova nella parte superiore della Val Colla a valle del Passo San Lucio sul monte Gazzirola, poco distante dal confine di stato con la Provincia di Como.\nIl fiume sfocia a pochi passi dal centro della citt\u00e0 di Lugano, sulla costa settentrionale del lago omonimo (o Ceresio), presso il Lido di Lugano.\nLungo il suo percorso bagna i territori dei comuni di Capriasca, Canobbio e Lugano, in taluni casi segnando i confini tra queste localit\u00e0.\nL'attuale bacino (che \u00e8 limitato da canalizzazioni) ha una lunghezza di 18,3\u00a0km con una pendenza media del 7%.\nHa molti affluenti, tra i quali il torrente Capriasca, il torrente di Dino, il torrente Vinago, il torrente Cassone e il Riale di Viganello.\nIn zona \"Piano della Stampa\" (comune di Lugano) l'Azienda Elettrica Massagno (AEM) ha in esercizio una centrale elettrica, il cui bacino di raccolta si trova sul confine territoriale tra il quartiere luganese di Sonvico e Curtina. \nNel suo scorrere incontra diversi ruderi di mulini azionati, nel corso degli anni, dalla potenza idrica del fiume.\nA partire dal 1995, alla foce del fiume, sono in corso tutta una serie di opere di miglioria e di riqualifica ambientale.\nNell'agosto del 2005 la foce del fiume \u00e8 stata teatro di una protesta ambientalista portata avanti dai giovani del Centro sociale il Molino che hanno rivendicato l'accessibilit\u00e0 alla riva del Lago.\nNel dicembre 2010 il Consiglio comunale di Lugano ha votato a maggioranza (33 favorevoli, 17 contrari e 3 astenuti) una parte del progetto di riqualifica ambientale sopra citato che rinaturalizza gli ultimi 200 metri di fiume, alla foce. Contro tale decisione \u00e8 sorto un comitato interpartitico a difesa del parco cittadino. \u00c8 anche stato costituito un comitato a favore del progetto. \nLa votazione si \u00e8 tenuta il 5 giugno 2011 ed ha decretato la vittoria dei favorevoli alla riqualifica con una differenza di 106 voti. I \"SI\" sono stati 4'886 ed i \"NO\" 4'780. La partecipazione \u00e8 stata del 32,6%."}
{"id": "262616", "revid": "1543377", "url": "https://it.wikipedia.org/wiki?curid=262616", "title": "Campionati mondiali di sci nordico 1941", "text": "I Campionati mondiali di sci nordico 1941, diciassettesima edizione della manifestazione, si sarebbero dovuti svolgere .\n. Tuttavia in Italia il regime fascista decise di organizzare ugualmente la rassegna, a Cortina d'Ampezzo, ma vi presero parte soltanto le nazioni che non erano in conflitto bellico con l'Italia o i suoi alleati: quindi con l'esclusione, tra le altre, di squadre tradizionalmente di primo piano nello sci nordico quali Norvegia, Polonia, Cecoslovacchia, oltre all'Austria, gi\u00e0 assente con i propri colori a Zakopane 1939 a causa dell'Anschluss. L'organizzazione dell'evento ebbe finalit\u00e0 propagandistiche, volendo dimostrare che la guerra non impediva alla vita quotidiana di proseguire normalmente; .\nLa FIS, nel corso del suo XVI congresso tenutosi nel 1946 a Pau, dichiar\u00f2 tali \"Mondiali\" privi di validit\u00e0, poich\u00e9 molte nazioni non vi poterono prendere parte a causa delle circostanze politiche. Con l'inclusione della pattuglia militare vennero assegnati sei titoli, che comunque a causa della risoluzione della FIS non figurano in alcun conteggio ufficiale. In contemporanea ai \"Mondiali\" di sci nordico vennero disputati, sempre nella localit\u00e0 ampezzana, anche \"Mondiali\" di sci alpino, ugualmente annullati dalla FIS.\nRisultati.\nCombinata nordica.\nTrampolino: Italia NH&lt;br&gt;\nFondo: 18\u00a0km\nSalto con gli sci.\nTrampolino: Italia NH"}
{"id": "262617", "revid": "1543377", "url": "https://it.wikipedia.org/wiki?curid=262617", "title": "Chris Jericho", "text": "Durante gli anni novanta ha lottato nella Extreme Championship Wrestling e nella World Championship Wrestling, oltre che a livello internazionale in federazioni indipendenti canadesi, messicane, tedesche e giapponesi. Nell'agosto del 1999 \u00e8 approdato nella World Wrestling Federation, rimanendovi, con alcune pause, per quasi vent'anni. Nel gennaio del 2018 ha fatto ritorno in Giappone, nella New Japan Pro-Wrestling, mentre nel maggio del 2019 ha firmato un contratto con la All Elite Wrestling.\nJericho \u00e8 uno dei wrestler pi\u00f9 decorati di tutti i tempi, avendo vinto trentacinque titoli tra WWE, WCW, ECW, AEW, NJPW e CMLL. \u00c8 in totale un sette volte campione del mondo, avendo detenuto una volta il WWE Championship e il AEW World Championship, due volte il WCW World Heavyweight Championship e tre volte il World Heavyweight Championship; \u00e8 anche un due volte United States Champion, sette volte World Tag Team Champion e nove volte Intercontinental Championship (record di regni), il che lo rende uno dei quattro wrestler ad aver completato il Grand Slam della WWE sia con il vecchio formato (quarto) sia con il nuovo (settimo).\nNel febbraio del 1999 ha formato i Fozzy, rock band, di cui \u00e8 cantante e frontman.\nBiografia.\nChristopher Irvine \u00e8 nato a Long Island, nelle vicinanze di Manhasset (New York); ci\u00f2nonostante \u00e8 cresciuto a Winnipeg (Manitoba), in Canada. Suo padre, Ted Irvine, \u00e8 stato un noto giocatore di hockey dei New York Rangers, squadra militante nella National Hockey League.\nCarriera nel wrestling.\nGli esordi (1990\u20131993).\nLa carriera da lottatore inizia nel 1990, quando inizia a lottare nel circuito indipendente; nei primi anni della sua carriera lotta anche in Messico e in Giappone. Il suo match di debutto \u00e8 contro Lance Storm nella Stampede, la leggendaria federazione canadese di Stu Hart.\nNell'inverno del 1993, lavora in Messico combattendo con il ring name di Coraz\u00f3n de Le\u00f3n, dove lavor\u00f2 per diverse compagnie di piccole dimensioni fino ad approdare alla prestigiosa Consejo Mundial de Lucha Libre. Nella CMLL, Jericho vinse l'NWA World Middleweight Championship sconfiggendo \u00daltimo Drag\u00f3n nel dicembre 1993. Poco dopo, abbandon\u00f2 il Messico per andare a lottare in Germania e poi ancora in Giappone, alla corte di Genichiro Tenryu. Qui vinse il WAR International Junior Heavyweight Tag Team Championship insieme a Gedo. Tornato negli USA, Jericho lott\u00f2 per un breve periodo nella Smoky Mountain Wrestling, poco prima che la federazione chiudesse. Qui form\u00f2 un Tag Team con Lance Storm noto come i Thrillseekers, ma non riuscirono mai ad arrivare ai titoli di coppia.\nExtreme Championship Wrestling (1996).\nNel 1996, grazie alla raccomandazione del wrestler Chris Benoit e al promoter Paul Heyman, Jericho approda nella Extreme Championship Wrestling, dove vince l'ECW World Television Championship a giugno. In ECW, Chris lott\u00f2 contro Tazz, Sabu, Rob Van Dam, Cactus Jack, Shane Douglas e 2 Cold Scorpio. Grazie alle prestazioni offerte nella federazione di Paul Heyman, Chris suscit\u00f2 le attenzioni della World Championship Wrestling.\nWorld Championship Wrestling (1996\u20131999).\nVarie faide e regni titolati (1996\u20131998).\nIl 20 agosto 1996 Jericho debutt\u00f2 nella WCW, ed il 15 settembre fece la sua prima apparizione in pay-per-view, lottando contro Chris Benoit a Fall Brawl. Nel gennaio 1997, Jericho fece invece il suo debutto nella New Japan Pro-Wrestling - la quale in quel periodo cooperava con la WCW - come Super Liger, l'arcinemico mascherato di Jushin \"Thunder\" Liger. Il primo match di Jericho con questo ring name fu contro Koji Kanemoto a Wrestling World 1997, ma fu talmente poco seguito che la stessa gimmick fu accantonata istantaneamente. Per i sei mesi successivi, Jericho continu\u00f2 a lavorare per la NJPW smascherato e fu poi richiamato dalla WCW. Il 28 giugno 1997, Jericho batt\u00e9 Syxx Pac a Los Angeles, vincendo cos\u00ec il suo primo WCW Cruiserweight Championship. Vinse nuovamente lo stesso titolo il 12 agosto sconfiggendo Alex Wright.\nIl turn heel di Jericho cominci\u00f2 quando conquist\u00f2 il titolo per la terza volta, dopo aver sconfitto Rey Mysterio, Jr. sottomettendolo con la sua Liontamer: una volta vinto, Jericho attacc\u00f2 Mysterio al ginocchio con una cassetta per gli attrezzi, e quest'ultimo (kayfabe) avrebbe avuto bisogno di sei mesi per riprendersi. In seguito, il canadese ebbe un breve feud con Juventud Guerrera, durante il quale le richieste da parte del messicano per una shot per il titolo di Jericho furono costantemente rifiutate dal \"Lionheart\", finch\u00e9 il feud culmin\u00f2 a SuperBrawl VIII in un Title vs Mask match: Jericho vinse, e Guerrera fu obbligato a togliersi la maschera. Dopo questo, la gimmick di Jericho prevedeva che questi collezionasse ed indossasse dei \"trofei\" sottratti agli avversari che sconfiggeva, come la sopracitata maschera di Juventud Guerrera, la tenuta di origine hawaiana di Prince Iaukea e una bandana rubata a Disco Inferno.\nSuccessivamente, Jericho inizi\u00f2 un lungo feud con Dean Malenko; il canadese diceva di essere migliore di quest'ultimo, ma rifiutava di affrontarlo in un match. A causa della sua elevata tecnica sul ring, Dean veniva chiamato \"The Man of 1000 Holds\" (\"l'uomo dalle 1000 prese\"), perci\u00f2 Chris soprannomin\u00f2 se stesso \"The Man of 1004 Holds\". Durante l'episodio di WCW Monday Nitro del 30 marzo 1998, dopo aver sconfitto Marty Jannetty, Jericho prepar\u00f2 una lista delle 1004 prese che conosceva e sapeva applicare e la lesse al pubblico; ovviamente, molte erano inesistenti e tutte le altre erano semplicemente degli armbar. Il 12 marzo, a WCW Thunder, Malenko batt\u00e9 un wrestler mascherato come Juventud Guerrera, che sembrava essere Jericho (mentre in realt\u00e0 era Lenny Lane, che Jericho aveva corrotto per salire sul ring contro Malenko; questo scaten\u00f2 un feud di entit\u00e0 minore tra Jericho e Lane dopo che il primo si rifiut\u00f2 di pagare il secondo). Ad Uncensored, finalmente, Jericho lott\u00f2 contro Malenko e lo sconfisse, dopodich\u00e9 Dean si prese una pausa dal wrestling; fu in quel periodo che Jericho continu\u00f2 ad insultarlo portando un suo ritratto sul ring. Poco prima di Slamboree, J. J. Dillon indisse una cruiserweight battle royal, sancendo che chi l'avrebbe vinta avrebbe ottenuto anche il diritto di affrontare Jericho per il titolo immediatamente. Quest'ultimo accett\u00f2, sapendo che chi lo avrebbe affrontato non avrebbe avuto abbastanza energia per lottare in due match di fila. A Slamboree, Jericho annunci\u00f2 (ed insult\u00f2) coloro che lottavano nell'incontro e poi torn\u00f2 nel backstage a bere un caff\u00e8. A vincere la battle royal fu un personaggio che si present\u00f2 col nome di Ciclope, dopo che Juventud Guerrera si auto-elimin\u00f2 dopo avergli stretto la mano. In realt\u00e0, il vincitore non fu Ciclope ma un rientrante Dean Malenko, che riusc\u00ec in seguito a battere Jericho, il quale cominci\u00f2 allora ad affermare che era stata studiata dalla dirigenza una cospirazione per privarlo della cintura: prima incolp\u00f2 lo spogliatoio WCW, poi se la prese con Dillon e Ted Turner; in un promo, fu addirittura ripreso a camminare per Washington D.C. con la scritta \"vittima di cospirazione\" e ad incolpare il presidente degli Stati Uniti Bill Clinton di essere uno dei cospiratori, dopo essere stato respinto da un meeting. Alla fine, Malenko rese vacante il titolo e Jericho fin\u00ec per vincerlo a The Great American Bash sconfiggendo Malenko per squalifica dopo che questi lo aveva colpito con una sedia. La notte successiva, Dean Malenko fu sospeso per le sue azioni.\nA Bash at the Beach, Jericho fu sconfitto da Rey Mysterio in un No Disqualification match anche a causa dell'interferenza di Dean Malenko. Jericho riconquist\u00f2 anche il Cruiserweight Championship la notte successiva da Rey Mysterio, interrompendo Dillon proprio mentre consegnava il titolo all'atleta di San Diego. Perse infine il titolo contro Juventud Guerrera in un match disputatosi a Road Wild e che vedeva Malenko come arbitro speciale.\nIl 10 agosto, Jericho batt\u00e9 Stevie Ray e vinse il WCW World Television Championship. Subito dopo, Jericho cominci\u00f2 a chiamare ripetutamente il WCW World Heavyweight Champion Goldberg, cercando di iniziare un feud con lui: i due non arrivarono mai ad affrontarsi in WCW. Jericho cita la riluttanza di Eric Bischoff, Goldberg ed Hulk Hogan a far competere lui e lo stesso Goldberg in uno Squash Match, disputato in pay-per-view e vinto da Goldberg, come uno dei motivi che lo hanno spinto a lasciare la WCW, poich\u00e9, secondo Jericho, lui sentiva che il match in questione sarebbe stato un Big Draw.\nIl 30 novembre 1998, Jericho perse il Television Championship contro Konnan. A inizio 1999, inizi\u00f2 un feud con Perry Saturn, contro il quale il canadese combatt\u00e9 sempre match dalla stipulazione insolita: ad esempio, a Souled Out, i due si affrontarono in un \"Loser must wear a dress\" match, che vide la vittoria di Jericho; la cosa si ripet\u00e9 anche a SuperBrawl IX. Alla fine, Saturn batt\u00e9 Jericho in un Dog Collar match.\nWorld Wrestling Federation/Entertainment (1999\u20132018).\nIntercontinental Champion (1999\u20132000).\nJericho ha lottato alternativamente sia nella WCW sia in numerosi tour giapponesi, prima che avesse potuto firmare un contratto con la World Wrestling Federation il 30 giugno.\nNelle settimane precedenti al suo debutto, negli show televisivi della WWF \u00e8 apparso un orologio che segnava un conto alla rovescia chiamato \"Countdown to The New Millennium\". Nel DVD \"Break the Walls\" ha dichiarato che era stato un orologio simile, visto in un ufficio postale, a ispirargli l'idea di quest'entrata. Nella puntata di \"Raw Is War\" del 9 agosto 1999 svoltasi a Chicago, mentre The Rock era nel ring a effettuare un promo nei confronti di Big Show, Jericho \u00e8 entrato nell'arena proclamando \"\"Raw\" is Jericho\" e che era \"venuto a salvare la World Wrestling Federation\", riferendosi a se stesso come \"Y2J\" (parodia del virus del millennio, lo \"Y2K\"). The Rock lo ha poi imitato per la sua interruzione. Jericho ha fatto il suo debutto nel ring il 26 agosto nella puntata inaugurale di \"SmackDown\u01c3\", dove ha perso un match contro Road Dogg per squalifica dopo aver eseguito una powerbomb su Road Dogg attraverso il tavolo.\nJericho ha iniziato la sua prima faida con Chyna: dopo aver perso contro Chyna alle Survivor Series, Jericho ha vinto il suo primo Intercontinental Championship al pay-per-view Armageddon. La faida si \u00e8 conclusa in una controversa decisione durante la rivincita in cui i due sono stati separati dagli arbitri dichiarando uno di loro il vincitore del match per il titolo. Come da risultato, i due sono diventati co-campioni, fino a quando Jericho ha sconfitto Chyna e Hardcore Holly in un triple threat match per diventare il campione indiscusso alla Royal Rumble.\nStoryline con Chris Benoit (2000\u20132001).\nJericho ha perso il titolo contro il Kurt Angle (allora detentore dell'European Championship) a No Way Out, mentre il 2 aprile a WrestleMania 2000 ha preso parte a un triple threat match contro Chris Benoit e lo stesso Angle in un \"two-falls contest\" nel quale entrambi i titoli di Angle erano in palio. Jericho ha vinto lo European Championship schienando Benoit che ha a sua volta schienato Jericho per conquistare l'Intercontinental Championship. Jericho doveva essere originariamente nel \"main event\" di WrestleMania, ma \u00e8 stato scartato dopo che Mick Foley ha chiesto al team creativo della WWF di prendere il suo posto. Jericho ha poi perso il titolo la sera seguente contro Eddie Guerrero a \"Raw Is War\" dopo che Chyna lo ha tradito schierandosi dalla parte di Guerrero. Jericho ha affrontato Triple H nella puntata di \"Raw Is War\" del 17 aprile in un match per il WWF Championship: l'arbitro Earl Hebner ha effettuato un conteggio veloce quando Triple H \u00e8 stato schienato da Jericho, che ha vinto il titolo. Pi\u00f9 tardi Hebner ha rovesciato la decisione a causa delle proteste di Triple H e la WWE non ha mai riconosciuto il regno da campione di Jericho, che nella puntata di \"SmackDown!\" del 4 maggio ha sconfitto Benoit per conquistare l'Intercontinental Championship per la terza volta, perdendolo tuttavia quattro giorni dopo a \"Raw Is War\" contro lo stesso Benoit. La faida tra Jericho e Triple H \u00e8 culminata a Fully Loaded, dove si sono affrontati in un Last Man Standing match che Jericho ha perso.\nJericho ha sconfitto Benoit in un ladder match per vincere l'Intercontinental Championship per la quarta volta alla Royal Rumble, difendendolo con successo a WrestleMania X-Seven contro William Regal, per poi perderlo quattro giorni dopo contro Triple H. A Judgment Day Jericho e Benoit hanno vinto un tag team turmoil match, ottenendo un'opportunit\u00e0 titolata per il WWF Tag Team Championship di Stone Cold Steve Austin e Triple H la notte seguente a \"Raw Is War\", dove Jericho e Benoit hanno vinto il match, mentre Triple H ha sub\u00ecto un legittimo infortunio al quadricipite. I due hanno difeso i loro titoli nel primo fatal four-way Tables, Ladders, and Chairs match in cui Benoit ha sub\u00ecto un infortunio a seguito di diving headbutt attraverso il tavolo; a causa di ci\u00f2 i due hanno perso il titolo contro i Dudley Boyz nella puntata di \"SmackDown\u01c3\" 21 giugno. Nello stesso mese a King of the Ring Jericho e Benoit hanno preso parte al triple threat match per il WWF Championship, allora detenuto da Stone Cold Steve Austin, che ha mantenuto il titolo nonostante l'attacco da parte di Booker T che ha sancito l'inizio dell'angle dell'Invasion.\nUndisputed WWF Champion (2001\u20132002).\nNei mesi successivi Jericho \u00e8 diventato una forza importante nella storyline dell'Invasion, nella quale la WCW e la ECW hanno unito le forze per contrastare la WWF. Jericho \u00e8 rimasto dalla parte della WWF nonostante avesse combattuto nella WCW e ECW, ma \u00e8 iniziato a diventare geloso di The Rock, suo compagno di squadra nel Team WWF. Dopo aver sconfitto Rob Van Dam in un match che avrebbe determinato il primo sfidante, Jericho ha affrontato The Rock a No Mercy e ha vinto il WCW Championship, suo primo titolo mondiale. Jericho e Rock hanno messo da parte le loro divergenze la notte seguente a \"Raw Is War\" per vincere il WWF Tag Team Championship contro i Dudley Boyz. Dopo aver perso il titolo contro Test e Booker T, i due hanno continuato la loro faida e nella puntata di \"Raw\" del 5 novembre Jericho ha perso il WCW Championship contro The Rock: al termine del match Jericho lo ha attaccato con una sedia. Alle Survivor Series Jericho \u00e8 quasi costato la vittoria a The Rock e al Team WWF nel \"Winner Take All\" 5-on5 elimination tag team match contro l'Alliance, ma la WWF \u00e8 riuscita comunque a prevalere.\nIl 9 dicembre a Vengeance Jericho ha sconfitto, grazie anche alle interferenze di Vince McMahon e di Booker T, sia The Rock per il WCW Championship (rinominato dopo le Survivor Series come \"World Championship\"), sia Stone Cold Steve Austin per il WWF Championship nella stessa sera per diventare il primo wrestler a detenere entrambi i titoli allo stesso tempo. Successivamente ha mantenuto il titolo contro Rock e Austin rispettivamente alla Royal Rumble e No Way Out, per poi perderlo contro Triple H nel main event di WrestleMania X8. Jericho \u00e8 diventato un membro del roster di \"SmackDown!\" dopo aver perso il titolo e ha continuato la sua faida con Triple H. La loro rivalit\u00e0 \u00e8 culminata a Judgment Day, dove Triple H lo ha sconfitto in un Hell in a Cell match.\nVarie faide (2002\u20132003).\nJericho \u00e8 tuttavia passato al roster di \"Raw\", in quanto non era intenzionato a lavorare con la nuova general manager di \"SmackDown!\", Stephanie McMahon. Poco dopo essere tornato a \"Raw\" Jericho ha vinto l'Intercontinental Championship per la quinta volta sconfiggendo Rob Van Dam; salvo poi perderlo contro Kane dopo appena due settimane. Successivamente ha formato un tag team con Christian, con il quale ha vinto il World Tag Team Championship nella puntata di \"Raw\" del 14 ottobre. Alle Survivor Series Jericho partecip\u00f2 al primo Elimination chamber della storia con in palio il World Heavyweight Championship, ma venne eliminato da Shawn Michaels quando in finale restarono soltanto loro due e Triple H. Jericho e Christian hanno perso i titoli di coppia in un fatal four-way elimination match che includeva anche i Dudley Boyz, Booker T e Goldust e William Regal e Lance Storm il 15 dicembre al pay-per-view Armageddon.\nNella puntata di \"Raw\" del 13 gennaio 2003 Jericho ha vinto una battle royal contro Kane, Van Dam e Batista per scegliere il suo numero d'entrata nel Royal Rumble match. Jericho ha scelto il numero due per iniziare il match con Shawn Michaels, che aveva sfidato Jericho a dimostrare di essere davvero migliore di lui. Dopo l'entrata di Michaels, Jericho \u00e8 entrato come secondo partecipante e Christian, travestitosi da Jericho, \u00e8 apparso sulla rampa mentre il vero Jericho ha attaccato Micheals alle spalle e lo ha eliminato successivamente dal match. Michaels successivamente, torner\u00e0 nel ring e favorir\u00e0 l'eliminazione di Jericho dall'incontro, aumentando l'astio tra i due. Jericho ha poi avuto delle faide con Test, lo stesso Michaels e Jeff Hardy, che ha sconfitto a No Way Out. Jericho e Michaels si sono affrontati a WrestleMania XIX in uno dei match pi\u00f9 criticamente acclamati nella WWE e Jericho ne \u00e8 uscito sconfitto, ma al termine del match, dopo aver abbracciato Michaels, lo ha colpito con un colpo basso, rimanendo heel.\nDopo questo match Jericho ha iniziato una rivalit\u00e0 con Goldberg, causata dal fatto che, quando entrambi erano nella WCW, quest'ultimo aveva rifiutato di lottare con Jericho. Durante il primo episodio dell\"'Highlight Reel\", in cui Goldberg era ospite, Jericho ha affermato che nessuno avrebbe voluto Goldberg nella WWE e ha continuato a insultarlo nelle settimane seguenti. Nella puntata di \"Raw\" del 12 maggio un misterioso assalitore ha tentato di investire Goldberg con una limousine. Una settimana pi\u00f9 tardi il co-general manager di \"Raw\" Stone Cold Steve Austin ha interrogato molte superstar di \"Raw\" per cercare chi aveva guidato la macchina e uno degli interrogati \u00e8 stato Lance Storm, che ha ammesso di essere stato lui l'assalitore. Austin ha costretto Storm a combattere un match con Goldberg, che ha vinto il match, al termine del quale Goldberg ha costretto Storm ad ammettere che Jericho era stato il vero responsabile dell'incidente. Nella puntata di \"Raw\" del 26 maggio Goldberg \u00e8 stato ancora una volta ospite dell\"Highlight Reel\", con Jericho che ha espresso la sua gelosia verso il successo di Goldberg nella WCW e che non aveva preso bene il suo arrivo nella WWE, che aveva deciso di mettere tutta la sua carriera e tutto ci\u00f2 che voleva momentaneamente da parte e che voleva sfidarlo in un match a Bad Blood, ma Jericho \u00e8 stato sconfitto. A SummerSlam, Jericho partecip\u00f2 all'Elimination chamber per il World Heavyweight Champion, ma venne eliminato da Goldberg.\nStoryline con Christian (2003\u20132004).\nNella seconda met\u00e0 del 2003 Jericho ha iniziato una relazione romantica con Trish Stratus mentre il suo compagno di tag team Christian ne aveva iniziata una con Lita. Ci\u00f2 si \u00e8 per\u00f2 trasformato in una scommessa su chi dei due sarebbe riuscito ad andare a letto con una delle due prima, scommettendo un dollaro canadese. La Stratus ha ascoltato di nascosto questo discorso e ha terminato la sua relazione con Jericho, il quale si \u00e8 sentito in colpa per averla usata. Dopo che Jericho l'ha salvata da un attacco di Kane, la Stratus ha deciso che i due sarebbero rimasti solo \"amici\". Dopo che Christian aveva imprigionato la Stratus nella \"Walls of Jericho\" durante il loro match, Jericho ha ottenuto la sua vendetta su Christian e ci\u00f2 ha portato a un match a WrestleMania XX, che Jericho ha perso quando la Stratus lo ha \"inavvertitamente\" colpito (pensando che fosse Christian) permettendo a Christian di schienarlo con un roll-up. Dopo il match, la Stratus ha voltato le spalle a Jericho rivelando che lei e Christian erano una coppia. Questa rivelazione ha portato ad un handicap match a Backlash che Jericho ha vinto. A Unforgiven dello stesso anno, Jericho ha vinto l'Intercontinental Championship per un record di sette volte quando ha sconfitto Christian in un Ladder match, interrompendo il precedente record di Jeff Jarrett dal 1999.\nOpportunit\u00e0 titolate e pausa (2004\u20132005).\nJericho ha fatto parte di una squadra (insieme a Randy Orton, Chris Benoit e Maven) che, alle Survivor Series, ha affrontato la squadra composta da Triple H, Batista, Edge e Gene Snitsky; la stipulazione prevedeva che ogni membro della squadra vincitrice sarebbe diventato general manager di Raw per una delle quattro settimane successive. A vincere \u00e8 stato il team di Jericho e durante il suo turno, ha privato Triple H del World Heavyweight Championship, poich\u00e9 un triple threat match disputatosi la settimana prima per il titolo era finito in pareggio. A New Year's Revolution, Jericho ha preso parte all'Elimination Chamber match per il World Heavyweight Championship reso vacante precedentemente, contro Triple H, Chris Benoit, Batista, Randy Orton ed Edge. Jericho ha iniziato il match insieme a Benoit, ma \u00e8 stato poi eliminato da Batista. A WrestleMania 21, Jericho ha partecipato al primo Money in the Bank ladder match di sempre, (fu lo stesso Jericho a ideare questa stipulazione), insieme a Shelton Benjamin, Christian, Chris Benoit, Kane ed Edge, e a vincere fu quest'ultimo. A Backlash, Jericho ha sfidato Benjamin per il WWE Intercontinental Championship, ma ha perso il match. Il 12 giugno 2005, Jericho lott\u00f2 nel primo match di ECW One Night Stand contro un suo vecchio rivale, Lance Storm; quella sera, Jericho mise da parte la sua gimmick di \"Y2J\" per riprendere quella che usava in precedenza, ovvero il \"Lionheart\". Jericho perse il match, poich\u00e9 Jason e Justin Credible lo colpirono alla testa con una kendo stick. Storm riusc\u00ec cos\u00ec a schienarlo, vincendo l'incontro.\nIn seguito, sempre nel giugno 2005, Jericho pass\u00f2 nuovamente fra gli heel per iniziare un feud con l'allora WWE Champion John Cena. A Vengeance, Jericho perse un Triple Threat match per il titolo, che vedeva coinvolto anche Christian; la rivalit\u00e0 continu\u00f2 anche a SummerSlam, quando Cena batt\u00e9 Jericho in un match singolo valevole per il WWE Championship. La notte successiva, a \"Raw\", Jericho ottenne il rematch e affront\u00f2 Cena in un \"You're Fired!\" match, che prevedeva il licenziamento del perdente. Cena vinse ancora e \"Y2J\" fu licenziato dall'allora general manager di \"Raw\" Eric Bischoff. Jericho attacc\u00f2 allora Bischoff, e fu portato via dall'arena dalla sicurezza. Il 25 agosto 2005, la WWE annunci\u00f2 che il contratto di Chris Jericho era scaduto. Jericho decise dunque di allontanarsi temporaneamente dal mondo del wrestling per dedicarsi alla sua band, i Fozzy. Condusse inoltre con cadenza settimanale un radioshow su una radio satellitare dal titolo \"The Rock of Jericho\" e apparve regolarmente in diverse trasmissioni dei network statunitensi VH1 ed E!.\nFaida con Shawn Michaels (2007\u20132008).\nLa WWE pubblicizz\u00f2 il ritorno di Jericho a partire dal 24 settembre 2007 con una campagna di marketing virale usando una serie di messaggi criptati in codice binario simili a quelli del film \"Matrix\". I video contenevano messaggi nascosti e collegamenti biblici a Jericho. Le parole \"Save Us\" e \"2nd Coming\" erano le pi\u00f9 frequenti nei video. La campagna si diffuse su internet, dove numerosi siti tentarono di spiegare il misterioso significato dei video. Il rientro a tempo pieno come lottatore avviene il 19 novembre 2007, quando interrompe la cerimonia del \"passaggio della torcia\" di Randy Orton nel corso di una puntata di \"Raw\". Jericho rivela la sua intenzione di conquistare il WWE Championship per \"salvare\" i fan della WWE da Orton. Jericho combatte il suo primo match, dopo due anni dall'ultimo, il 26 novembre 2007 a \"Raw\", sconfiggendo Santino Marella. Nell'occasione usa per la prima volta una nuova finisher chiamata Codebreaker. A Armageddon affronta Randy Orton, vincendo il match per squalifica in seguito all'interferenza di JBL, cos\u00ec da non riuscire a conquistare la cintura WWE. Alla Royal Rumble, Chris Jericho affronta JBL ed il match termina con la squalifica di Jericho, per eccessiva violenza, e la conseguente vittoria di JBL.\nIl 10 marzo 2008, durante una puntata speciale di \"Raw\" dalla durata di tre ore, Jericho sconfigge Jeff Hardy conquistando per l'ottava volta l'Intercontinental Championship. A Backlash partecipa come arbitro speciale al match tra Shawn Michaels e Batista e a Judgment Day affronta lo stesso Michaels, perdendo il match. Il 9 giugno, a \"Raw\", Jericho effettua un turn Heel, attaccando Michaels durante il The Highlight Reel. Il 29 giugno 2008 a Night of Champions perde l'Intercontinental Championship contro Kofi Kingston; decisivo l'arrivo di Shawn Michaels, che distrae Jericho nel momento cruciale del match.\nIl 28 luglio Jericho presenta l'ultima edizione dell'Highlight Reel rivolgendosi al pubblico, accusandoli di non aver mai apprezzato veramente quello che lui fa per loro mentre lui \u00e8 sempre stato leale e sincero nei loro confronti. Dopo queste dichiarazioni, Jericho dice che quest'ultimo Highlight Reel \u00e8 un addio a un'icona importante, ma non HBK, bens\u00ec \"Y2J\", ossia la gimmick che fino ad allora aveva interpretato e che l'aveva reso celebre.\nDurante il pay-per-view WWE The Great American Bash, Chris Jericho affronta Shawn Michaels e il match termina per TKO di HBK, per un infortunio ad un occhio. A Summerslam 2008, Chris Jericho interrompe il discorso di Michaels, che stava per annunciare il ritiro, colpendo la moglie di Michaels con un pugno.\nWorld Heavyweight Champion (2008\u20132009).\nIl 7 settembre 2008 prende parte a Unforgiven, uscendo sconfitto per TKO da un Unsanctioned Match contro lo stesso Michaels. Nel corso della serata, prende parte a sorpresa anche al World Heavyweight Championship Scramble Match, prendendo il posto del campione CM Punk infortunatosi poco prima dell'inizio del match; Jericho vince il match laureandosi World Heavyweight Champion. Nella puntata di Raw svoltasi la settimana dopo Unforgiven, Chris Jericho conserva il World Heavyweight Championship battendo CM Punk in uno Steel Cage Match. A No Mercy 2008 Chris Jericho difende con successo il World Heavyweight Championship in un Ladder Match contro Shawn Michaels. Il 26 ottobre 2008 perde il World Heavyweight Championship a Cyber Sunday 2008 contro Batista. Ma il luned\u00ec della settimana successiva durante la puntata numero 800 di Raw lo vince nuovamente in uno Steel Cage Match sempre contro Batista, per perderlo poi nuovamente alle Survivor Series contro il rientrante John Cena. Ad Armageddon perde la rivincita titolata con John Cena.\nNella puntata del 12 gennaio 2009 Stephanie McMahon licenzia Jericho. La settimana successiva, a Raw, avviene il ritorno di Vince McMahon, che insieme a sua figlia Stephanie lo riassume a patto che lui chieda scusa prima a loro e poi a tutti i fan delle WWE, cosa che Jericho fa. Alla Royal Rumble entra con il numero 11 e viene eliminato da The Undertaker, dopo aver eliminato Rob Van Dam. Nella Road to WrestleMania, prende di mira moltissimi WWE Hall of Famer, accusandoli di essere ipocriti proprio come le persone che li amano; inoltre Jericho rivolge le sue attenzioni anche sull'attore Mickey Rourke, protagonista di \"The Wrestler\", che in un'intervista ha dichiarato di volerlo sfidare a WrestleMania. A WrestleMania 25 Jericho sconfigge le leggende in un 3 on 1 Handicap Match, rappresentate da Jimmy Snuka, Roddy Piper e da Ricky \"The Dragon\" Steamboat, e dopo avere colpito con una \"Codebreaker\" anche Ric Flair, presente all'angolo delle leggende, viene steso con un pugno da Mickey Rourke. A Backlash ha la meglio proprio su Steamboat che l'aveva sfidato in un match uno contro uno.\nAlleanza con Big Show (2009\u20132010).\nDurante l'edizione del 13 aprile 2009 di Raw, Chris Jericho passa nel roster di SmackDown per la prima volta in carriera dal Brand Extension, grazie all'annuale . Durante la sua prima apparizione a Smackdown perde in un Fatal Four Way l'opportunit\u00e0 di diventare primo sfidante al World Heavyweight Championship detenuto da Edge. Nel match colpisce con una sedia Rey Mysterio e viene squalificato. Nelle settimane seguenti inizia una rivalit\u00e0 con Mysterio e i due si affrontano a Judgment Day con in palio il titolo Intercontinentale, e il match \u00e8 vinto da Rey Mysterio che conserva il titolo. Jericho affronta e sconfigge Rey Mysterio nel rematch a Extreme Rules in un No Holds Barred Match dove oltre alla conquista del titolo Intercontinentale per la nona volta riesce a togliere la maschera al wrestler messicano, come aveva promesso alla vigilia dell'incontro. A The Bash viene sconfitto da Rey Mysterio in un Title vs Mask perdendo cos\u00ec il titolo Intercontinentale.\nPi\u00f9 tardi per\u00f2 viene inserito a sorpresa dal General Manager dello show blu Theodore Long nel match per gli WWE Unified Tag Team Titles di Carlito e Primo in coppia con Edge. I due si aggiudicano il match e diventano cos\u00ec Unified WWE Tag Team Champions, ma Edge poco dopo si infortuna lasciandolo senza un partner. A \"Night of Champions\" annuncia dunque il suo nuovo partner, ovvero Big Show, e i due sconfiggono Ted DiBiase e Cody Rhodes conservando le cinture. Vinti i due intraprendono una rivalit\u00e0 coi Cryme Tyme, che li porter\u00e0 fino a Summerslam dove, Y2J e Big Show battono i Cryme Tyme difendendo una seconda volta le cinture. Finito questo feud, il 24 agosto comincia a Raw una rivalit\u00e0 con MVP che sceglie come compagno \"The World Strongest Man\" Mark Henry; nel match della serata qualora avessero vinto MVP ed Henry, sarebbero diventati number one contender per i titoli unificati di coppia al prossimo pay per view Breaking Point. Grazie all'aiuto del \"general manager\" speciale della serata, il boxer Floyd \" Money\" Mayweather, i due atleti di colore riescono ad aggiudicarsi il match. Nel PPV WWE Breaking Point, Jericho e Big Show sconfiggono Mark Henry e MVP conservando ancora le cinture di coppia, nel terzo PPV consecutivo. Contemporaneamente cominciano una rivalit\u00e0 con Batista, tornato dall'infortunio e passato al roster blu. Prima l'ex membro dell'Evolution sconfigge Y2J, poi The Big Show per squalifica. Quindi a fine serata sfida i due campioni, per i titoli unificati di coppia, al prossimo ppv Hell in a Cell, scegliendo come suo tag team partner il suo vecchio amico Rey Mysterio. Ad Hell in a Cell conservano di nuovo le cinture dall'assalto di Batista e Rey Mysterio.\nIl loro Regno da Campioni di Coppia Unificati finisce dopo 140 giorni al ppv TLC contro la D-Generation X. Nell'edizione di Raw del 14 dicembre 2009, edizione dedicata agli Slammy Awards, Chris Jericho, insieme a Big Show, vince lo Slammy per il Tag Team dell'anno. Pi\u00f9 tardi nella serata Jericho e Big Show sconfiggono la DX per squalifica dopo che Triple H si fa squalificare di proposito, annullando cos\u00ec la clausola di rivincit\u00e0 di Jericho e Big Show e costringendo Jericho a tornare esclusivamente nel roster di SmackDown. Nell'edizione di Raw del 28 dicembre 2009 Big Show regala a Chris Jericho un biglietto per entrare nell'arena. Chris, quindi, assiste al Main Event tra la DX e Big Show &amp; Chavo Guerrero. Vince la DX e a fine match Chris tenta un attacco ma viene anticipato da Shawn Michaels. Nella puntata di RAW del 4 gennaio i Jeri-Show perdono un altro match valevole per i titoli di coppia e, vista la sconfitta, Jericho \u00e8 bandito da Raw.\nNell'edizione di SmackDown seguente al PPV Royal Rumble, Chris Jericho sconfigge Matt Hardy e guadagna un posto per l'Elimination Chamber di SmackDown valido per il World Heavyweight Championship. Nella puntata di SmackDown successiva affronta e sconfigge The Undertaker in un No-DQ Match. Al PPV, Chris Jericho vince l'Elimination Chamber eliminando per ultimo Undertaker grazie all'interferenza di Shawn Michaels e si laurea World Heavyweight Champion per la terza volta. Ventiquattro ore dopo a Raw, Edge interrompe un promo di Jericho, mettendolo Ko con la spear e annunciando che sfrutter\u00e0 la shot vinta alla Royal Rumble contro l'ex partner di coppia, per cui i due se la vedranno a Wrestlemania XXVI dove a vincere \u00e8 Chris Jericho, che mantiene cos\u00ec il World Heavyweight Title. Con la vittoria contro Edge, Jericho \u00e8 il primo World Heavyweigth Champion a mantenere il titolo allo ShowCase of The Immortals da Wrestlemania XIX. Nella puntata di SmackDown del 2 aprile perde il titolo contro Jack Swagger, che incassa su di lui il contratto del Money In The Bank dopo che Jericho aveva subito un attacco da Edge poco prima. Jericho ha poi l'oppurtunit\u00e0 di riconquistare il titolo a Smackdown, in un Triple Threat Match a cui partecipano anche il campione, Swagger, ed Edge, ma \u00e8 Jack Swagger a vincere e restare campione. Ad Extreme Rules, affronta Edge in uno Steel Cage Match, dove ad uscirne vincitore \u00e8 per\u00f2 la Rated-R Superstar.\nChris Jericho torn\u00f2 nel roster di Raw dopo un anno durante la Draft 2010. Nella puntata di Raw successiva form\u00f2 un'allenaza con The Miz, puntando agli Unified Tag Team Championships detenuti dalla Hart Dynasty. Un mese dopo Jericho venne sconfitto da Evan Bourne a WWE Fatal Four Way e nella sera successiva a Raw Jericho vinse un rematch in cui aveva messo la sua carriera in palio. Il 19 gennaio a Raw Jericho, dopo esser stato attaccato dal Nexus, entr\u00f2 nel Team WWE formato da Edge, John Morrison, R-Truth, The Great Khali, Bret Hart e capitanato da John Cena per affrontare The Nexus a SummerSlam. A SummerSlam il Team WWE sconfigge il Nexus, ma durante il match viene accidentalmente colpito da John Cena cos\u00ec da scatenare la furia di Jericho e anche quella di Edge che effettua una Spear su Cena.\nJericho ha dichiarato poi che se al PPV Night of Champions non avesse vinto il titolo WWE, avrebbe abbandonato la federazione. Nella puntata successiva a questa dichiarazione, Jericho perde un match contro John Morrison, venendo eliminato come contendente al titolo WWE a Night of Champions. Nella puntata precedente il PPV, Jericho riesce a rientrare nel match valevole il titolo WWE, vincendo uno Steel Cage match contro la Hart Dynasty. A Night of Champions perde venendo eliminato per primo da Randy Orton.\nLa storia del ritiro \u00e8 stata ideata per permettere a Jericho una pausa dal ring, e anche per dedicarsi alla sua band, i Fozzy, con cui ha fissato un tour extra-Stati Uniti da ottobre che avrebbe toccato Inghilterra, Scozia, Irlanda e Galles. Infatti il luned\u00ec successivo a Raw rimane vittima del punt kick di Randy Orton in modo da giustificarne la sua assenza dalla WWE a tempo indeterminato.\nVarie faide e opportunit\u00e0 titolate (2011\u20132014).\nA partire da met\u00e0 novembre 2011, durante i programmi WWE vennero mostrati dei promo, con protagonisti un bambino e una bambina, con ambientazione che variavano da una scuola a un giardino. In questi promo, il bambino citava spesso frasi bibliche e ogni volta il promo si concludeva con messaggi criptici, come \"Control\" e \"Look within\". Sul Web, molti fan avevano gi\u00e0 previsto il ritorno di Chris Jericho, poich\u00e9 durante uno di questi promo venne mostrata la data in cui la persona di cui si parlava nei promo sarebbe arrivata in WWE: \"Monday 2 January\", ovvero luned\u00ec 2 gennaio 2012. Molti interpretarono la data come l'indizio definitivo sul ritorno di Jericho, poich\u00e9 la data stessa, se letta in un certo modo, forma l'acronimo Y2J. \"Monday 2 January\" secondo questi fan era da intendersi come: \"Monda-Y 2 J-anuary\". L'uomo misterioso alla fine si \u00e8 rivelato essere proprio Chris Jericho, che \u00e8 tornato da Face nello stesso stile delle due precedenti introduzioni in WWE e, dopo aver incitato pi\u00f9 volte per diversi minuti la folla ad acclamarlo, \u00e8 rientrato nel backstage senza aver pronunciato neanche una parola. Successivamente Jericho \u00e8 apparso in un'intervista esclusiva concessa a WWE.com dove, invece di rispondere alle domande di Josh Mathews, ha sorriso insistentemente per poi andare via. La settimana successiva a Raw SuperShow Jericho si \u00e8 presentato sul ring, scoppiando poi in lacrime, lasciando di nuovo l'arena senza dire una parola. Nella puntata di Raw SuperShow del 16 gennaio Jericho averebbe dovuto distputare un 6-Men Tag Team Match con CM Punk e Daniel Bryan contro Dolph Ziggler, Mark Henry e David Otunga ma, al momento del cambio, Jericho lascia il ring, comportandosi come nelle altre settimane. Nella puntata del 23 gennaio torna a condurre il suo show, l\"'Highlight Reel\", nel quale vengono mostrate alcune delle immagini pi\u00f9 importanti riguardo alla sua carriera. Al termine delle immagini Jericho, per la prima volta dal suo terzo ritorno, parla al pubblico dicendo che alla Royal Rumble ci sar\u00e0 la fine del mondo per come lo conosciamo.\nAl suddetto PPV, prende parte al Royal Rumble Match entrando con il numero 29, per poi essere eliminato per ultimo da Sheamus. Durante la puntata di Raw del 30 gennaio viene annunciato che Chris Jericho sar\u00e0 uno dei 6 partecipanti al prossimo Elimination Chamber Match per il WWE Championship all'omonimo PPV. Nella stessa sera per\u00f2 interviene sul match fra Daniel Bryan e CM Punk attaccando quest'ultimo, iniziando una faida fra loro ed effettuando un Turn Heel. Nella puntata successiva spiega il motivo del suo attacco a CM Punk e svela che lui, come tanti altri wrestler, sono tutti suoi imitatori ed \u00e8 anche per questo che \u00e8 tornato, proprio per far vedere che \u00e8 lui il solo numero uno in questa disciplina. Nella stessa sera prende luogo un Six-Pack Challange tra i 6 partecipanti all'Elimination Chamber Match, nel quale il vincitore sarebbe stato l'ultimo ad entrare nel suddetto match. CM Punk effettua la Go to Sleep su Dolph Ziggler, ma Jericho impedisce lo schienamento, aggredendo Punk, ed effettuando a sua volta lo schienamento su Ziggler, vincendo il match. Guarda poi Punk, provocandolo e indossando il WWE Championship. A Elimination Chamber entra quindi con il numero 6, ma viene messo KO da un calcio di CM Punk, che lo manda fuori dalla gabbia e lo costringe ad abbandonare il match.\nIl 20 febbraio a Raw vince una Ten-Man Battle Royal per decidere lo sfidante di CM Punk per il WWE Championship a WrestleMania XXVIII. Nelle successive puntate Jericho provoca Punk, arrivando ad offendere sia sua sorella che suo padre. A WrestleMania XXVIII viene per\u00f2 sconfitto, non riuscendo cos\u00ec a conquistare il WWE Championship. Nella puntata di Raw del 2 aprile interviene dopo il match tra CM Punk e Mark Henry, vinto da quest'ultimo per Count-Out, e rovescia addosso al campione WWE un'intera bottiglia di un alcolico, per poi spaccargliene un'altra in testa. Nella puntata di Raw del 9 aprile attacca di nuovo CM Punk, colpendo il campione WWE con la Codebreaker e rovesciandogli addosso delle lattine di birra. Nella puntata di Raw del 16 aprile interviene apparendo sul titantron dopo il match tra CM Punk e Mark Henry, accusando il campione di essere entrato in un pub di Londra per bere e annunciando che si sfideranno in un Chicago Street Fight Match. Nella puntata di Raw del 23 aprile scopre CM Punk nello spogliatoio a bere, cos\u00ec va dal GM e propone di fare al campione un test di sobriet\u00e0: se non lo passer\u00e0, sar\u00e0 privato del titolo e questo andr\u00e0 automaticamente a Chris, dato che \u00e8 il primo sfidante. Inizialmente il test non viene superato da Punk (ovviamente il lottatore fingeva di essere ubriaco), ma quando questi sta per essere privato del titolo, rif\u00e0 tutte le prove e le supera perfettamente, per poi attaccare Y2J. A Extreme Rules viene sconfitto nel Chicago Street Fight Match da CM Punk nonostante un'ottima prestazione (durante il match viene anche schiaffeggiato dalla sorella del rivale). La sera successiva partecipa a un \"Beat the Clock Challenge\" per decretare il nuovo contendente al WWE Championship di CM Punk; Jericho sconfigge Big Show per count-out ma il tempo realizzato non gli permette di avere un'altra opportunit\u00e0 per il titolo.\nNella puntata di Raw del 7 maggio Y2J viene inserito nel match valido per il World Heavyweight Championship a Over the Limit, dove affronter\u00e0 Randy Orton, Alberto Del Rio e il campione Sheamus per il titolo. Al PPV, tuttavia, non riesce a conquistare la cintura, venendo schienato proprio dal campione Sheamus. Nell'house show disputato in Brasile il 24 maggio 2012, Chris Jericho \u00e8 stato ufficialmente sospeso dalla WWE dopo che ha preso a calci una bandiera della nazione verdeoro. La compagnia non ha preso bene questo atto e ha deciso di sospendere il wrestler a tempo indeterminato. Dalle prime ipotesi per\u00f2, sembra che tutto questo sia un angle per fare in modo che Jericho parta per il tour con la sua band dei Fozzy senza problemi. Chris ritorna come annunciato nella puntata di Raw del 25 giugno, intervenendo durante un promo di John Cena. Quest'ultimo stava annunciando che parteciper\u00e0 al Money in the Bank Ladder Match al prossimo PPV di luglio, WWE Money in the Bank, e Y2J fa la stessa cosa. Infine, la General Manager della serata Vickie Guerrero annuncia ai due che si affronteranno nel main event della medesima sera. Cena riesce a vincere contro Chris per squalifica dopo che Big Show attacca il leader della Cenation. A Money in the Bank non riesce a vincere la valigetta, che invece viene vinta propria da Cena.\nNella puntata di Raw del 16 luglio Jericho ha un confronto con Dolph Ziggler, che lo insulta dicendo che da quando \u00e8 tornato in WWE, nonostante le tante occasioni avute, non \u00e8 riuscito a concludere nulla. Y2J, dopo alcuni secondi di silenzio, lo aggredisce con la Codebreaker e abbandona il ring. Nella puntata di SmackDown del 27 luglio interviene rispedendo sul ring Dolph Ziggler che se ne stava andando dopo aver rinunciato ad incassare la valigetta e lo fa mettere K.O. da Sheamus. Dopodich\u00e9, appena Ziggler si rialza, Jericho lo rimette al tappeto con la Codebreaker, ricevendo l'ovazione del pubblico e facendo pensare ad un possibile Turn Face. Nella puntata di Raw del 30 luglio viene confermato il suo Turn Face e fa coppia con Christian per affrontare Dolph Ziggler e The Miz, riuscendo a sconfiggerli. A fine match per\u00f2 Jericho viene messo al tappeto dal rivale Ziggler. Nella puntata di SmackDown del 10 agosto Chris Jericho riporta a SmackDown il suo show, l'Highlight Reel, e come ospite sceglie proprio il suo rivale Dolph Ziggler. Si presenta invece solo Vickie Guerrero, la quale comincia ad avere un segmento molto divertente con lo stesso Jericho, che alla fine annuncia il ritorno di Y2J. A quel punto interviene Dolph Ziggler che lo attacca alle spalle. Nella puntata seguente di Raw, Jericho perde un Triple Threat match in favore di Ziggler, nel quale era incluso anche The Miz. Nella puntata di SmackDown prima di SummerSlam, viene sconfitto da Alberto Del Rio in un match nel quale era in palio il posto di Del Rio nel match titolato del prossimo PPV contro Sheamus. A SummerSlam Jericho affronta e sconfigge Dolph Ziggler, conquistando la sua prima vittoria in PPV dal suo ritorno in WWE. Nella puntata di Raw post-SummerSlam, affronta nuovamente Dolph Ziggler in un match organizzato dalla GM AJ Lee che vede il contratto di Y2J e la valigetta del Money in the Bank di Ziggler messi in palio. Jericho, indebolito all'addome da un colpo subito nell'incontro del giorno prima, stavolta perde e, dunque, abbandona la WWE. Ci\u00f2 \u00e8 solo un angle per permettere a Chris di dedicarsi al tour e al prossimo album dei Fozzy.\nJericho ritorna a sorpresa nel Royal Rumble match entrando con il numero 2 e venendo eliminato da Dolph Ziggler. Nella puntata di \"Raw\" post Royal Rumble perde in coppia con Ziggler contro il Team Hell No, abbandonando il suo partner. In un sondaggio del \"Raw Active\", viene votato per affrontare CM Punk, ma perde l'incontro. Nella puntata di \"Raw\" dell'11 febbraio, sconfigge Daniel Bryan qualificandosi per l'Elimination Chamber match per decretare il n. 1 contender al World Heavyweight Championship a WrestleMania 29. A Elimination Chamber, partecipa all'Elimination Chamber match partendo per primo e viene eliminato per penultimo da Randy Orton. Il 15 marzo, a \"SmackDown\", viene sconfitto da Jack Swagger. Il 18 marzo, a \"Raw\", non riesce a vincere l'Intercontinental Championship, perdendo contro The Miz e il campione Wade Barrett. La settimana dopo perder\u00e0 ancora contro Swagger per mano di Fandango che interferir\u00e0 nel match colpendo Jericho con un pel\u00e9 kick e permettendo a Swagger di eseguire il suo splash e schienare Jericho, dopo il match viene aggredito da Fandango con un leg drop dalla terza corda. A \"Raw\" batte Dolph Ziggler sottomettendolo con il Liontamer ma verr\u00e0 attaccato da Big E Langston e ancora una volta da Fandango. A WrestleMania 29 perde contro Fandango. A Extreme Rules 2013 batte Fandango dopo una Codebreaker al volo. Nella puntata di \"Raw\" del 27 maggio annuncia a Paul Heyman che ha intenzione di affrontare CM Punk a WWE Payback. Nella puntata di \"Raw\" del 10 giugno sconfigge Big E Langston. A Payback dopo un match molto combattuto, Chris Jericho viene battuto da CM Punk A Raw del giorno successivo batte Heath Slater. A Money in the Bank viene sconfitto da Ryback. Il 15 luglio a \"Raw\" perde contro Rob Van Dam. Nella puntata di \"SmackDown\" del 19 luglio perde un match per l'Intercontinental Championship contro Curtis Axel venendo distratto da Paul Heyman permettendo cos\u00ec ad Axel di andare a segno con l'Hangman's Facebuster effettuando cos\u00ec lo schienamento vincente. Dopo il match viene attaccato da Ryback con la Shell Shocked. Jericho finisce cos\u00ec la sua esperienza, momentaneamente, per ricominciare il tour con i Fozzy fino a ottobre.\nApparizioni sporadiche (2014\u20132016).\nIl 30 giugno a \"Raw\", Jericho ha fatto il suo ritorno confrontandosi con The Miz e atterrandolo con una \"Codebreaker\", per poi essere attaccato dalla Wyatt Family. Il 20 luglio a Battleground, ha sconfitto Bray Wyatt, il quale si \u00e8 per\u00f2 vendicato a SummerSlam. La faida con il leader della Wyatt Family si conclude nella puntata dell'8 settembre a \"Raw\", quando viene sconfitto in uno Steel cage match. Nel corso della puntata, dopo l'incontro, Jericho viene attaccato negli spogliatoi da Randy Orton, che affronta nel pay-per-View Night of Champions, dove a trionfare \u00e8 Orton grazie ad una RKO al volo. Jericho, nella puntata di \"SmackDown\" del 14 novembre, ha presentato l'Highlight Reel con l'Authority come ospiti. Il mese seguente, Jericho \u00e8 stato il General Manager ospite della puntata di \"Raw\" del 15 dicembre, dove ha condotto l'Highlight Reel con Rusev e Lana come ospiti e ha sancito un match tra lui e Paul Heyman; tuttavia, il match non \u00e8 mai ufficialmente iniziato dopo che Brock Lesnar \u00e8 tornato e ha attaccato Jericho.\nJericho ritorna a combattere a Night of Champions, dove viene svelato come il terzo membro del team gi\u00e0 formato da Roman Reigns e Dean Ambrose e avversario della Wyatt Family. Il match si conclude con la vittoria di quest'ultima ed \u00e8 proprio Jericho a poter essere ritenuto il responsabile: questi infatti si \u00e8 preso il tag da solo in sostituzione di Reigns per poi essere messo fuori causa da Braun Strowman. Terminato il match se ne va colpendo con una spallata Ambrose.\nJericho ha fatto il suo ritorno nella puntata di \"Raw\" del 4 gennaio 2016 per confrontarsi con i membri del New Day (Big E, Kofi Kingston e Xavier Woods), annunciando che avrebbe partecipato al Royal Rumble match dell'omonimo pay-per-view. Alla Royal Rumble \u00e8 entrato con il numero 6 ed \u00e8 durato 50 minuti e 46 secondi, eliminando Kofi Kingston, ma venendo poi eliminato da Dean Ambrose. Il 21 febbraio a Fastlane Jericho ha affrontato AJ Styles, con cui rivaleggiava da un po' di tempo, ed \u00e8 stato sconfitto. Dopo aver combattuto insieme a Styles contro il New Day e dopo averli sfidati per i WWE Tag Team Championships nella puntata di \"Raw\" del 7 marzo, in un match in cui Styles e Jericho sono stati sconfitti, Jericho ha attaccato Styles con tre \"Codebreaker\", effettuando di fatto un turn heel.\nA WrestleMania 32 del 3 aprile Jericho ha sconfitto Styles utilizzando la sua \"Codebreaker\", a seguito di un match molto combattuto. Nella puntata di \"Raw\" del 4 aprile 2016 partecipa al Fatal Four-way match per determinare il contendente numero 1 al WWE World Heavyweight Championship di Roman Reigns insieme al rientrante Cesaro, Kevin Owens e AJ Styles ed \u00e8 proprio quest'ultimo ad aggiudicarsi la vittoria. A \"SmackDown\" del 7 aprile in Tag-Team con Kevin Owens viene sconfitto da AJ Styles e Cesaro grazie all'interferenza di Sami Zayn ai danni di Owens. Il 1\u00ba maggio a Payback, Jericho viene sconfitto da Dean Ambrose. Il 22 maggio a Extreme Rules, viene nuovamente sconfitto da Dean Ambrose nel primo Asylum match nella storia della WWE. Nella puntata di \"Raw\" del 23 maggio sconfigge Apollo Crews, qualificandosi per il Money in the Bank Ladder match dell'omonimo pay-per-view. Il 19 giugno a Money in the Bank Jericho ha partecipato all'omonimo Ladder match assieme a Cesaro, Sami Zayn, Kevin Owens, Alberto Del Rio e Dean Ambrose ma la valigetta \u00e8 stata vinta da quest'ultimo.\nStoryline con Kevin Owens (2016\u20132017).\nCon la Draft Lottery avvenuta nella puntata di \"SmackDown\" del 19 luglio, Jericho \u00e8 stato trasferito nel roster di \"Raw\". Nella puntata di \"Raw\" del 25 luglio ha preso parte ad un Fatal 4-Way match assieme a Roman Reigns, Sami Zayn e Sheamus per determinare lo sfidante di Finn B\u00e1lor per quella stessa sera (il vincitore avrebbe affrontato Seth Rollins per l'assegnazione del nuovo WWE Universal Championship a SummerSlam) ma \u00e8 stato Reigns ad aggiudicarsi la vittoria. A SummerSlam sconfigge, in coppia con Kevin Owens, Enzo Amore e Big Cass. La sera successiva, a \"Raw\", Finn B\u00e1lor ha reso vacante il WWE Universal Championship vinto la sera prima a SummerSlam e cos\u00ec \u00e8 stato indetto un Fatal 4-Way match per la successiva puntata di \"Raw\" del 28 agosto; Jericho ha affrontato Roman Reigns in un match di qualificazione a questo Fatal 4-Way ma \u00e8 stato sconfitto. Il 25 settembre a Clash of Champions Jericho ha sconfitto Sami Zayn. Nella puntata di \"Raw\" del 10 ottobre ha affrontato Seth Rollins con la possibilit\u00e0 di prendere parte all'Hell in a Cell match per il WWE Universal Championship di Kevin Owens per Hell in a Cell ma \u00e8 stato sconfitto. Nella puntata di \"Raw\" del 31 ottobre ha affrontato Roman Reigns per lo United States Championship ma \u00e8 stato sconfitto per squalifica a causa dell'intervento di Owens ai danni di Reigns nel finale.\nIl 20 novembre a Survivor Series Jericho ha preso parte al 5-on-5 Traditional Survivor Series Elimination match come parte del \"Team Raw\" contro il \"Team SmackDown\" ma \u00e8 stato eliminato da Randy Orton con un \"RKO\", dopo che il suo migliore amico Kevin Owens ha usato la lista di Jericho per salvarlo dalla \"Styles Clash\" di AJ Styles. I fogli si sono sparpagliati per tutto il ring e mentre Jericho li stava raccogliendo la vipera ha utilizzato la sua \"RKO\", eliminandolo. Alla fine, il \"Team SmackDown\" ha vinto l'incontro. Nella puntata di \"Raw\" del 21 novembre ha un diverbio con il suo migliore amico Kevin Owens ricordando quanto accaduto a Survivor Series. Quando l'amicizia sembrava finire i due si sono riuniti dando la colpa della sconfitta a Roman Reigns e Seth Rollins. Nella puntata di \"Raw\" del 28 novembre Jericho ha concluso la sua alleanza con Kevin Owens. Nella puntata di \"Raw\" del 5 dicembre Jericho ha affrontato Reigns per lo United States Championship ma \u00e8 stato sconfitto a causa dell'interferenza involontaria del suo ex-amico Kevin Owens. Nella puntata di \"Raw\" del 12 dicembre Jericho e Owens hanno avuto l'opportunit\u00e0 di conquistare il WWE Raw Tag Team Championship in un Triple Threat Tag Team match che comprendeva anche i campioni Big E e Xavier Woods del New Day e Roman Reigns e Seth Rollins ma non sono riusciti nell'impresa; Woods, infatti, ha schienato Jericho dopo che era stato colpito dal \"Pedigree\" di Rollins, mentre Big E ha tenuto fermo lo stesso Rollins, permettendo al New Day di vincere l'incontro e mantenere i titoli. Il 18 dicembre a Jericho \u00e8 stato sconfitto da Seth Rollins a causa dell'intervento di Kevin Owens. Pi\u00f9 tardi, per\u00f2, Jericho \u00e8 intervenuto attaccando Owens nel suo match contro Roman Reigns valevole per il WWE Universal Championship, permettendogli di sconfiggere l'avversario per squalifica e mantenere il titolo.\nNella puntata di \"Raw\" del 2 gennaio 2017 Jericho ha affrontato Roman Reigns per lo United States Championship ma \u00e8 stato sconfitto per la terza volta. Nella puntata di \"Raw\" del 9 gennaio Chris Jericho \u00e8 diventato per la prima volta United States Champion, sconfiggendo Roman Reigns in un 2-on-1 Handicap match dove Kevin Owens faceva coppia con Jericho; con questa vittoria Jericho ha completato anche il WWE Grand Slam, diventando uno dei quattro wrestler a completarlo sia con il vecchio che con il nuovo formato; inoltre si tratta del venticinquesimo titolo di Jericho in WWE. Nella puntata di \"Raw\" del 23 gennaio Jericho \u00e8 stato sconfitto da Roman Reigns per squalifica a causa dell'intervento di Kevin Owens ma ha comunque mantenuto il titolo. Il 29 gennaio Jericho ha partecipato al Royal Rumble match dell'omonimo pay-per-view entrando col numero 2 ed eliminando Cesaro e Sheamus ma \u00e8 stato eliminato da Roman Reigns dopo pi\u00f9 di un'ora di permanenza sul ring. Nella puntata di \"Raw\" del 6 febbraio Jericho dapprima tiene un promo insieme a Owens, che viene tuttavia interrotto da Goldberg che dapprima accetta la sfida lanciatagli da Paul Heyman e Brock Lesnar per un match a Wrestlemania 33, poi lancia una sfida a Owens per il WWE Universal Championship a Fastlane, sfida che viene accettata dallo stesso Jericho per conto di Owens con quest'ultimo che non gradisce, e pi\u00f9 tardi difende con successo il titolo contro Sami Zayn grazie anche all'intervento dello stesso Owens. Nella puntata di \"Raw\" del 13 febbraio Jericho ha organizzato per Kevin Owens il \"Festival dell'Amicizia\", facendo dei regali al suo amico come simbolo della loro amicizia ma il \"PrizeFighter\", irritato, ha brutalmente attaccato Y2J, segnando la fine della loro collaborazione.\nDopo un breve periodo di assenza per infortunio (\"kayfabe\"), Jericho ha fatto il suo ritorno a sorpresa il 5 marzo a Fastlane, dove ha causato la sconfitta del suo ex-amico Kevin Owens per opera di Goldberg, il quale ha strappato il WWE Universal Championship dalle mani del \"PrizeFighter\". Jericho ha dunque effettuato un turn face e nella puntata di \"Raw\" del 6 marzo ha affrontato Samoa Joe, venendo tuttavia sconfitto per count-out. Nella puntata di \"Raw\" del 13 marzo Jericho e Sami Zayn hanno sconfitto Kevin Owens e Samoa Joe per squalifica. Il 2 aprile, a WrestleMania 33, Jericho ha perso lo United States Championship a favore di Kevin Owens dopo 83 giorni di regno. Nella puntata di \"Raw\" del 17 aprile Jericho \u00e8 stato sconfitto da Samoa Joe. Il 30 aprile, a Payback, Jericho ha sconfitto Kevin Owens (che nel frattempo con lo \"Shake-up\" era stato trasferito nel roster di \"SmackDown\" assieme allo United States Championship) conquistando lo United States Championship per la seconda volta; con questa vittoria, inoltre, Jericho \u00e8 stato trasferito nel roster di \"SmackDown\". Tuttavia, nella puntata di \"SmackDown\" del 2 maggio, Jericho ha perso lo United States Championship contro Kevin Owens dopo soli due giorni di regno; in seguito a questa sconfitta, Jericho ha deciso di prendersi un periodo di pausa.\nJericho \u00e8 tornato nella puntata di \"SmackDown\" del 25 luglio chiedendo un match per lo United States Championship al campione Kevin Owens; poich\u00e9 anche AJ Styles, il precedente campione, voleva un rematch, il General Manager Shane McMahon ha sancito un Triple Threat match titolato, che \u00e8 stato tuttavia vinto da AJ Styles.\nApparizioni sporadiche e abbandono (2018).\nChris Jericho fece il suo ritorno a sorpresa nella puntata di \"Raw\" del 22 gennaio 2018 eseguendo una canzone ad Elias per poi inserirlo nella sua lista; successivamente torn\u00f2 il 9 aprile seguente a Greatest Royal Rumble entrando con il numero 50, venendo eliminato da Braun Strowman dopo tre minuti di permanenza sul ring, in quella che \u00e8 stata la sua ultima apparizione in WWE.\nNel settembre 2019, in un'intervista per il Mature Audiences Mayhem Podcast, Jericho ha rivelato il momento esatto in cui ha deciso che avrebbe lasciato la WWE affermando che nonostante sia sotto contratto con essa per quasi vent'anni l'ultima goccia \u00e8 arrivata a WrestleMania 33: in questa occasione, infatti, nonostante lui e Kevin Owens avessero avuto la miglior faida dell'anno il loro match fu soltanto il secondo della card. La decisione, presa da Vince McMahon, \u00e8 stata definita \"un grande insulto\" da parte di Jericho e questo lo spinse ad andare altrove; nel corso della stessa intervista Jericho ha dichiarato:\nNew Japan Pro-Wrestling (2017\u20132019).\nIl 5 novembre 2017 Jericho compare a sorpresa in un promo in cui sfida Kenny Omega ad un match con in palio l'IWGP United States Championship per il successivo 4 gennaio a Wrestle Kingdom 12. In seguito, in un'intervista con Dave Meltzer, Jericho ha affermato che il suo contratto con la WWE \u00e8 scaduto e di essere diventato un free agent.\nNel mese di dicembre \u00e8 apparso in un promo in cui si complimentava con Omega per la vittoria appena ottenuta assieme agli Young Bucks; non appena si sono riaccese le luci, Jericho \u00e8 apparso alle spalle dello stesso Omega aggredendolo con due \"Codebreaker\" e con la cintura, causando al campione una ferita alla testa. Il giorno dopo, durante una conferenza stampa, Omega si \u00e8 vendicato.\nIl 4 gennaio 2018, a Wrestle Kingdom 12, Jericho ha affrontato Omega in un no disqualification match per l'IWGP United States Championship ma \u00e8 stato sconfitto; il giorno dopo, a New Year Dash, ha attaccato l'IWGP Intercontinental Champion Tetsuya Naito dando vita alla sua seconda rivalit\u00e0 in Giappone. Il 9 giugno, a Dominion 6.9, Jericho ha conquistato per la prima volta in carriera l'IWGP Intercontinental Championship battendo proprio Naito.\nIl 1\u00ba settembre attacca nuovamente Kenny Omega al termine del match vinto da quest'ultimo contro Pentagon Jr. ad \"All In\", mentre il 4 gennaio 2019, a Wrestle Kingdom 13, ha perso il titolo contro Naito in un No Disqualification match dopo 209 giorni di regno.\nIl 4 maggio 2019, a WrestleDontaku 2019, annuncia il suo ritorno a Dominion 6.9 e di essere il primo sfidante al titolo massimo detenuto da Kazuchika Okada; il 9 giugno seguente fallisce l'assalto all'IWGP Heavyweight Championship.\nAll Elite Wrestling (2019\u2013presente).\nAEW World Champion (2019\u20132020).\nDurante la presentazione di \"Double or Nothing\", primo pay-per-view della neonata All Elite Wrestling tenutosi l'8 gennaio 2019, Jericho appare confermando di far parte della nuova compagnia e attaccando nel contempo Kenny Omega, che aveva affrontato pochi mesi prima in Giappone.\nAll'evento Jericho riesce a sconfiggere Omega guadagnando l'opportunit\u00e0 di affrontare \"Hangman\" Adam Page per l'assegnazione dell'AEW World Championship; al termine del loro incontro vengono attaccati entrambi da Jon Moxley. Il 31 agosto, ad All Out, sconfigge Hangman Page e diventa il primo AEW World Champion.\nIl 2 ottobre, durante la puntata inaugurale dello show settimanale \"AEW Dynamite\", Jericho annuncia la nascita della stable The Inner Circle, capitanata da lui stesso e formata da Jake Hager, Sammy Guevara e il tag team Santana &amp; Ortiz.\nIl 16 ottobre a \"Dynamite\", Jericho difende per la prima volta in assoluto l'AEW World Championship contro Darby Allin, uscendone vincitore grazie al l'intromissione di Hager.\nIl 9 novembre, sconfigge Cody in un match valevole per il titolo del mondo a \"Full Gear\", dove se avesse perso lo sfidante, non avrebbe pi\u00f9 potuto avare in futuro una title shot per il titolo mondiale di Jericho. Chris riesce a battere Cody e a difendere il titolo.\nIl 29 febbraio, a \"Revolution\", Jericho ha perso il titolo contro Jon Moxley dopo 182 giorni di regno.\nVarie faide (2020\u2013presente).\nDopo vari confronti, Jericho e Orange Cassidy si affrontano nel main event della puntata di \"Dynamite\" dell'11 luglio dove a prevalere \u00e8 proprio Jericho. I due si riaffrontano nella seconda serata di \"Fyter Fest\" ma la vittoria va ancora una volta al leader dell'Inner Circle. A \"Fight for the Fallen\", Cassidy si prende la sua vendetta per la sconfitta e i precedenti pestaggi subiti, facendo cadere del succo d'arancia sopra l'Inner Circle e Jericho, rovinando la giacca di quest'ultimo. Allora Jericho lo sfida a un match dove, in caso di vittoria, avrebbe ottenuto un risarcimento di 7 milioni di dollari per la giacca. Nella puntata di \"Dynamite\" del 18 agosto, Jericho viene sconfitto da Cassidy dopo aver tentato di corrompere l'arbitro e, di conseguenza, non ottiene il risarcimento per la giacca. Ad \"All Out\", Jericho e Cassidy si affrontano in un Mimosa Mahyem Match dove a prevalere \u00e8 il \"Freshly Squeezed\".\nDopo la fine della faida con Cassidy, nella puntata di \"Dynamite\" successiva a \"All Out\", dichiara che si concentrer\u00e0 nella categoria tag team insieme a Jake Hager. \nLa puntata di AEW Dynamite del 7 ottobre 2020 \u00e8 stata interamente dedicata a lui per i suoi 30 anni di carriera. Il main event della serata \u00e8 stato un tag team match tra Jericho e Jake Hager Vs Chaos Project, match vinto dai primi.\nVita privata.\nDurante i suoi trascorsi nel \"Dungeon\" della famiglia Hart era solito allenarsi con Keith Hart, con il quale ha perfezionato la \"Walls Of Jericho\", sua famosa finisher. Da adolescente era un giocatore accanito di Dungeons &amp; Dragons.\nJericho \u00e8 sposato e ha tre figli; come molti suoi colleghi \u00e8 un cristiano rinato e il 5 luglio 2004 gli \u00e8 stato consegnato un premio chiamato \"The Order Of The Buffalo Hunt\" in una cerimonia tenutasi nel Manitoba, in Canada, per i suoi successi nella carriera di wrestler e per il suo impegno nell'aiutare i bambini meno fortunati. Il premio \u00e8 stato consegnato, tra gli altri, a Papa Giovanni Paolo II, Richard Daley, Desmond Tutu e Madre Teresa.\nIl 27 gennaio 2010 Jericho e Gregory Helms sono stati arrestati a Fort Mitchell, nel Kentucky, dopo essere usciti da un bar. La polizia afferm\u00f2 che fu Helms a causare il tutto, sferrando un pugno al canadese.\nNel gennaio 2012 Jericho, insieme a Tim Tebow e Chipper Jones, \u00e8 divenuto co-proprietario di un centro per allenamenti sportivi che ha sede a Tampa, in Florida.\nNella primavera del 2011 ha gareggiato nella dodicesima stagione di \"Dancing with the Stars\" insieme alla ballerina Cheryl Burke, venendo eliminato alla sesta settimana. A proposito di questa esperienza, ha dichiarato di aver partecipato al programma sia per provare una nuova esperienza che per omaggiare la madre, amante del ballo, morta prematuramente nel 2005 a causa dei postumi di un incidente stradale.\nBibliografia.\nJericho pubblica il suo primo libro, \"A Lion's Tale: Around the World in Spandex\", nel 2007. L'autobiografia racconta della sua vita sul ring sino al suo debutto in WWE. La sua seconda autobiografica, \"Undisputed: How to Become the World Champion in 1,372 Easy Steps\", viene invece pubblicata nel febbraio 2011, e racconta delle sue esperienze dal debutto in WWE in poi. Mick Foley ha avuto un ruolo chiave nei suoi due libri, sia come influenza che come scrittore di prefazioni.\nNel 2011 Chris ha annunciato che \u00e8 al lavoro su un terzo libro, che dovrebbe essere pubblicato nel corso del 2013.\nPodcast.\nDal 2013 conduce il suo podcast radiofonico personale di buon successo, il \"Talk Is Jericho\". Durante il podcast Jericho intervista i suoi ospiti parlando di vari argomenti come le esperienze nel mondo del wrestling, ma anche di musica, televisione, cinema e della vita in generale.\nLucha de Apuestas.\nRecord: 3-3\nDoppiatori italiani.\nIn italiano Chris Jericho \u00e8 stato doppiato da:"}
{"id": "262620", "revid": "964", "url": "https://it.wikipedia.org/wiki?curid=262620", "title": "Mesutira", "text": ""}
{"id": "262622", "revid": "1371684", "url": "https://it.wikipedia.org/wiki?curid=262622", "title": "Campionati mondiali di sci nordico 1950", "text": "I Campionati mondiali di sci nordico 1950, diciottesima edizione della manifestazione, si svolsero dal 1\u00ba al 6 febbraio a Lake Placid, negli Stati Uniti d'America. Vennero assegnati cinque titoli.\nPer la prima volta i Mondiali assunsero cadenza biennale, anzich\u00e9 annuale com'era stato fino ad allora.\nRisultati.\nCombinata nordica.\n1 e 3\u00ba febbraio&lt;br&gt;\nTrampolino: MacKenzie Intervale Ski Jumping Complex NH&lt;br&gt;\nFondo: 18 km (3\u00b0 feb, Rumford)\nSalto con gli sci.\n5\u00ba febbraio&lt;br&gt;\nTrampolino: MacKenzie Intervale Ski Jumping Complex NH\nSci di fondo.\n18 km.\n3 febbraio - Rumford (Maine)\n50 km.\n6 febbraio - Rumford (Maine)\nStaffetta 4x10 km.\n5 febbraio - Rumford (Maine)"}
{"id": "262624", "revid": "2091899", "url": "https://it.wikipedia.org/wiki?curid=262624", "title": "Uria l'Ittita", "text": "Uria l'Ittita (ebraico: \u05d0\u05d5\u05e8\u05d9\u05d4 \u05d4\u05d7\u05ea\u05d9, \"Uria ha-Chiti\") \u00e8 un personaggio biblico menzionato pi\u00f9 volte nel Secondo libro di Samuele; secondo l'esegesi ebraica era ebreo e chiamato \"ittita\" per aver risieduto in territorio omonimo.\nI dati storici.\nUria, guerriero ittita al servizio di re Davide, faceva parte della lista dei \"Gibb\u00f5r\u012bm\", i \"Trenta\", in realt\u00e0 37 membri di particolare prestigio della guardia del corpo del Re, citata in 2 Sam. 23 - Gli Ittiti erano tra i migliori soldati del Medio Oriente. Il suo nome \u00e8 probabile contaminazione \"ebraicizzata\" di un nome Ittita, prob. Jerahme'eli o Ar\u00e3bi.\nL'episodio biblico.\nUria deve l'immortalit\u00e0 al fatto di essere il marito di Bath-Sheba (Betsabea), donna bellissima che fu notata da Re Davide mentre faceva il bagno. Dopo avere sedotta e messa incinta Betsabea (2 Sam. 11), re Davide richiam\u00f2 Uria dall'assedio di Rabbat-Ammon, oggi Amman (Giordania) con una scusa, perch\u00e9 questi passasse la notte con la moglie e potesse riconoscere il figlio come suo. Uria, per\u00f2, non usc\u00ec dal palazzo poich\u00e9 riteneva indegno godere degli agi della sua casa e di sua moglie. Cfr 2 Sam. 11,\"11\"\nUna spiegazione di questo comportamento potrebbe essere legata al rispetto del tradizionale tab\u00f9 ebraico della separazione fra sessualit\u00e0 e guerra. Comunque questa militaresca lealt\u00e0, mantenuta anche la notte successiva, nonostante Davide tentasse di ubriacarlo, doveva costare cara al povero Uria.\nInfatti il giorno successivo Uria ritornava all'esercito portando un messaggio sigillato per Ioab, comandante in capo dell'esercito all'assedio di Rabbat-Ammon, che gli ordinava di mettere Uria in prima fila in una ricognizione sotto le mura, e di fare in modo che questi cadesse vittima della prevedibile sortita degli assediati. Il piano funzion\u00f2 a perfezione, Uria cadde e Davide pot\u00e9 sposare Betsabea. \nL'episodio spinse Jahv\u00e9 o Geova a inviare al re il profeta Natan (2 Sam. 12, \"1 e segg.\") per metterlo di fronte alle sue responsabilit\u00e0, giacche Davide era un uomo dal cuore rivolto a Dio, ma che necessitava della correzione per potersi presentare puro al cospetto di Colui il quale lo aveva unto quale re su Israele. Inoltre il figlio di Davide e Betsabea si ammal\u00f2 e mor\u00ec nonostante le preghiere di Davide. Questi, profondamente pentito tenne con s\u00e9 Betsabea, da cui ebbe in seguito Salomone, che fu unto da Dio quale re come successore di Davide\nFortuna.\nNumerosi artisti, come Altdorfer, Rembrandt, Artemisia Gentileschi e Hayez si cimentarono nel tema di Betsabea al bagno, ottima occasione di rappresentare una bagnante, ovvero un nudo femminile in un'opera a sfondo sacro. Inoltre l'episodio forn\u00ec argomento a numerosissimi scrittori religiosi, tra cui San Giovanni Crisostomo \"(I e XLII omelia sul Vangelo di Matteo)\" Sant'Ireneo \"(Contro gli eretici, IV, 27)\", San Basilio \"(Lettere, XLII)\" e tanti altri.\nIl noto cantante britannico Sting dedic\u00f2 una canzone alla vicenda biblica di Betsabea e di Re Davide dal titolo \"Mad about you\" contenuta nell'album del 1991 \"The soul cages\".\nAnalogamente, il cantante Leonard Cohen si \u00e8 ispirato all'episodio nella canzone Hallelujah, con il verso \"your faith was strong but you needed proof, you saw her bathing on the roof, her beauty and the moonlight overthrew ya\" (\"la tua fede era forte ma ti serviva una prova, tu la vedesti fare il bagno sul tetto, la sua bellezza e il chiarore lunare ti sconvolsero\")."}
{"id": "262625", "revid": "124123", "url": "https://it.wikipedia.org/wiki?curid=262625", "title": "Florentius", "text": "Biografia.\nSappiamo solo che nel 937 si trovava presso il monastero castigliano di Valer\u00e1nica e nel 943 decorava una Bibbia oggi perduta. Successivamente copia uno Smaragdo tuttora conservato alla Cattedrale di Cordova.\nIl \"Commento morale a Giobbe\" di papa Gregorio I, miniato in un monastero a Valer\u00e0nica, nel 945, e ora conservato a Madrid nella Biblioteca Nacional (cod. 80), ha all'inizio del manoscritto un acrostico costituito da un labirinto di lettere, a formare la frase \"Florentius indignum memorare\", al foglio opposto \u00e8 il monogramma di Cristo, nel colophon \u00e8 la scritta, divenuta poi tipica in molti manoscritti miniati: \nNel 960 realizza la Bibbia della collegiata di San Isidoro a Le\u00f3n (cod.2), insieme al suo allievo Sanctius, nel colophon \u00e8 la raffigurazione dei due, riconoscibili dalle iscrizioni, mentre sollevano un calice e si congratulano per avere concluso il lavoro e in cui Sanctius riconosce a Florencio l'ufficio di maestro.\nFlorentius visse almeno fino al 978."}
{"id": "262626", "revid": "46291", "url": "https://it.wikipedia.org/wiki?curid=262626", "title": "Kniphofia", "text": "Kniphofia \u00e8 un genere di piante della famiglia Asphodelaceae che comprende oltre 70 specie, la maggior parte delle quali originarie dell'Africa.\nIl genere prende il nome dal botanico tedesco Johann Hieronymus Kniphof (1704-1763).\nTassonomia.\nIl genere \"Kniphofia\" comprende le seguenti specie:"}
{"id": "262629", "revid": "1185701", "url": "https://it.wikipedia.org/wiki?curid=262629", "title": "Campionati mondiali di sci nordico 1954", "text": "I Campionati mondiali di sci nordico 1954, ventesima edizione della manifestazione, si svolsero dal 13 al 21 febbraio a Falun, in Svezia. Vennero assegnati otto titoli.\nRispetto alle edizioni precedenti vennero introdotte numerose variazioni nel programma dello sci di fondo. La 10\u00a0km femminile, che aveva debuttato a quale prima gara riservata alle donne sia a livello olimpico, sia iridato, fu affiancata da una staffetta, nella formula 3x5 km. In campo maschile venne soppressa la tradizionale 18\u00a0km; furono invece introdotte due nuove distanze, 15\u00a0km e 30\u00a0km.\nCombinata nordica e salto con gli sci rimasero discipline esclusivamente maschili, senza variazioni nei rispettivi programmi. Per quel che concerne la partecipazione, a Falun fece il suo esordio l'Unione Sovietica, che subito s'impose nel medagliere per nazioni.\nRisultati.\nUomini.\nCombinata nordica.\n16/17 febbraio&lt;br&gt;\nTrampolino: K\u00e4llviken NH&lt;br&gt;\nFondo: 15\u00a0km\nSalto con gli sci.\n14 febbraio&lt;br&gt;\nTrampolino: K\u00e4llviken NH\nSci di fondo.\n15 km.\n17 febbraio\n30 km.\n14 febbraio\n50 km.\n21 febbraio\nStaffetta 4x10 km.\n20 febbraio\nDonne.\nSci di fondo.\n10 km.\n21 febbraio\nStaffetta 3x5 km.\n17 febbraio"}
{"id": "262630", "revid": "405275", "url": "https://it.wikipedia.org/wiki?curid=262630", "title": "Bulma", "text": " \u00e8 uno dei personaggi principali del manga \"Dragon Ball\" di Akira Toriyama. Compare anche nelle varie opere derivate, tra cui le serie televisive anime \"Dragon Ball\", \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\n\u00c8 una ragazza bella, intelligente e anche un po' testarda che ha creato il Dragon Radar per localizzare le sfere del drago. Parte, dunque, alla ricerca delle sfere, e il suo incontro accidentale con il protagonista Son Goku d\u00e0 inizio alla storia del manga e dell'anime.\nIspirazione e creazione.\nBulma si basa sia sull'altro personaggio di Toriyama, la \"Principessa\" del manga \"Dragon Boy\", che sul monaco Sanzang, il co-protagonista del celebre racconto \"Il viaggio in Occidente\". Le somiglianze tra Bulma e quest'ultimo personaggio sono molto evidenti:\nNella realizzazione del manga, Toriyama aveva pensato a Pinchi come primo nome da dare a Bulma, ma lo scart\u00f2 in un secondo momento. In giapponese, il suo nome indica i pantaloncini corti che le ragazze usano per fare ginnastica, dall'inglese \"bloomers\".\nBiografia.\n\"Dragon Ball\".\nBulma \u00e8 la figlia del Dr. Brief e di sua moglie, senza nome. \u00c8 sorella minore di Tights, la protagonista femminile del manga prequel di \"Dragon Ball\", \"Jaco the Galactic Patrolman\". All'inizio del manga e dell'anime, Bulma comincia la ricerca delle sfere del drago attraverso l'uso di un precisissimo radar di sua invenzione: il Dragon Radar. Bulma trov\u00f2 la prima sfera del drago nella sua soffitta e, documentandosi, scopr\u00ec che, una volta riunite tutte le sfere del drago, si pu\u00f2 evocare un drago magico di nome Shenron che \u00e8 in grado di esaudire un desiderio. Bulma si mette, dunque, alla ricerca delle sfere per esaudire il suo desiderio: trovare l'uomo dei suoi sogni.\nDurante la ricerca, Bulma incontra uno strano bambino di nome Son Goku e, impressionata dalla forza di quest'ultimo, lo convince a partire con lei. Durante il viaggio, Goku e Bulma incontrano diversi personaggi come il bandito Yamcha, i due mutaforma Olong e Pual; essi, inizialmente ostili, diventano successivamente degli alleati nel corso della ricerca delle sfere e aiutano il duo contro Pilaf e i suoi scagnozzi, intenzionati a recuperare le sette sfere per chiedere al drago il desiderio di diventare i padroni del mondo. Alla fine, Pilaf viene sconfitto, ma le sfere si disperdono sulla Terra. Nel corso del viaggio trascorso alla ricerca delle sfere, Bulma si innamora di Yamcha, con la quale far\u00e0 coppia fissa fino all'arco di Namecc. Nel corso della storia, Bulma assiste a tutti i tornei Tenkaichi, facendo il tifo per i suoi amici, in particolare per Goku con cui pian piano condivide un vero e proprio affetto fraterno, anche nelle situazioni pi\u00f9 difficili.\nDopo gli scontri con Vegeta e Nappa che hanno portato alla morte di Yamcha, Jiaozi, Tenshinhan e Piccolo (e con lui Dio e cos\u00ec le sfere del drago), Bulma parte con Gohan e Crilin alla ricerca delle sette sfere del drago sul pianeta Namecc per resuscitare gli amici. Sul pianeta, per\u00f2, il gruppo \u00e8 costretto a combattere contro i guerrieri comandati dal perfido tiranno Freezer, che intende usare le sfere per diventare immortale. Anche Bulma \u00e8 costretta ad affrontare alcuni guerrieri di Freezer in diversi episodi filler, riuscendoli a vincere con l'astuzia. Successivamente, sempre nell'anime, Bulma incontra per caso il capitano Ginew, appena sconfitto da Goku e compagni e sotto le sembianze di un ranocchio namecciano. Attraverso un dispositivo per parlare costruitogli dalla stessa Bulma, Ginew usa la sua tecnica speciale, Sdoppiamento (in originale Body Change) per scambiare il suo corpo con quello della ragazza. Quando Ginew decide di usare la sua tecnica su Piccolo, Gohan impedisce lo scambio lanciando Bulma nel corpo della rana sulla traiettoria del raggio dello \"Sdoppiamento\" e facendo ritornare la ragazza nel suo corpo e Ginew in quello del ranocchio (tuttavia questo incontro avviene solo nell'anime). Bulma ritorna sulla Terra grazie al terzo desiderio del drago Polunga, prima che il pianeta Namecc esploda a causa dello scontro tra Goku e Freezer. In seguito raccoglie le sfere namecciane per riportare prima in vita le vittime di Nappa e Vegeta, e in seguito per trasferire i namecciani su un altro pianeta (dopo averli ospitati a casa sua per circa un anno).\nDopo un po' di tempo inizier\u00e0 una lunga relazione con Vegeta, con il quale avr\u00e0 un figlio, Trunks, e conoscer\u00e0 la sua versione futura, infatti il Trunks del futuro \u00e8 venuto nella loro epoca con una macchina del tempo costruita dalla Bulma del futuro per avvertire tutti quanti della minaccia dei cyborg. Inoltre, con l'aiuto di suo padre, Bulma ripara Numero 16, danneggiato gravemente da Cell. Successivamente, Bulma viene uccisa da Majin Bu quando il demone rosa elimina quasi tutti i presenti nel palazzo del Dio, per poi essere riportata in vita assieme al resto dell'umanit\u00e0 tramite un desiderio espresso con le sfere del drago di Namecc. In seguito all'arco di Bu, avr\u00e0 con Vegeta una figlia, Bra, che apparir\u00e0 brevemente al termine dell'arco.\n\"Dragon Ball Super\".\nIn \"Dragon Ball Super\" vengono raccontati gli eventi accaduti sei mesi dopo la sconfitta di Majin Bu. Bulma, dopo aver fatto una breve vacanza con Trunks e Vegeta in un resort, organizza il suo compleanno. Invita tutti i suoi amici nella sua nave per festeggiare l'evento, festeggiamenti che precipiteranno con l'arrivo sulla terra del dio della distruzione Beerus. In seguito assiste allo scontro tra Goku, trasformato in Super Saiyan God, contro il Dio della distruzione Beerus. Lo scontro termina con la vittoria del Dio ma decide di risparmiare la Terra se ogni volta che giunge sul pianeta Bulma gli prepara pietanze gustose.\nBulma decide di accontentare la richiesta e insieme a Whis frequenta i migliori ristoranti del paese. In seguito riceve la visita di Jaco, agente della Pattuglia Galattica e amico di sua sorella Tights che l'avverte dell'arrivo di Freezer sulla Terra. Bulma contatta gli altri per prepararsi allo scontro e si reca sul campo di battaglia per assistere e incita Jaco a partecipare alla lotta.\nDopo la sconfitta di Freezer, Bulma viene invitata ad assistere al torneo indetto da Beerus e Champa, che ha in palio le super sfere del drago. Bulma con l'aiuto di Jaco si reca dal Sommo Zuno per scoprire ogni informazione utile riguardo alle super sfere del drago. Dopodich\u00e9 crea un Super Dragon Radar per localizzare le sfere, che a quanto pare sono grandi come pianeti. Quando la squadra di Beerus vince il torneo, Bulma localizza la sfera e permette a Beerus di esprimere il desiderio, ovvero, creare una Terra anche nell'universo di Champa.\nTempo dopo avverte Goku e Vegeta del ritorno di Trunks del futuro. Questi spiega il motivo del suo viaggio e del nemico da cui \u00e8 fuggito di nome Black Goku, che \u00e8 uguale a Goku. Nel manga Bulma ricarica la macchina del tempo con un carburante speciale che aveva recentemente sviluppato, mentre nell'anime la macchina del tempo viene distrutta da Black che era giunto momentaneamente nel loro presente dal futuro, quindi Bulma ripara la macchina del tempo che in principio apparteneva a Cell. Solo nella serie animata, Bulma viaggia nel futuro assistendo alla battaglia di Goku, Vegeta e Trunks contro Zamasu, che verr\u00e0 eliminato da Zeno insieme a tutto il multiverso del futuro, mentre Bulma e gli altri si porteranno in salvo con la macchina del tempo tornando al suo presente, infine saluta Trunks che decide di fare un altro viaggio nel futuro con la macchina del tempo.\nTempo dopo, Bulma rimane incinta per la seconda volta. Quando ormai manca poco per partorire, Whis con i suoi poteri fa nascere la bambina senza causare dolore a Bulma. Ella chiama sua figlia Bra. Cos\u00ec facendo Vegeta pu\u00f2 partecipare al Torneo del Potere senza preoccupazioni.\n\"Dragon Ball GT\".\nIn \"Dragon Ball GT\", Bulma costruisce la nuova astronave per Goku, Trunks e Pan diretti nello spazio. Il suo intervento sar\u00e0 importante per Baby (che la possiede, inducendola ad aiutarlo nel realizzare i suoi piani malvagi). Infatti, grazie a Bulma, Baby si trasformer\u00e0 in uno scimmione mettendo in difficolt\u00e0 Goku trasformato in un Super Sayan 4. Sar\u00e0 di utilit\u00e0 anche per Vegeta, che grazie a un macchinario da lei costruito riuscir\u00e0 a trasformarsi in Super Saiyan 4 anche senza il bisogno di farsi ricrescere la coda. Alla fine della storia (dopo la sconfitta di Li Shenron e la partenza di Goku), sono passati esattamente 40 anni dal primissimo incontro con Goku, e Bulma ha 56 anni.\nBulma del futuro.\nNel futuro alternativo del Trunks del futuro, Bulma \u00e8 l'unica superstite della strage dei cyborg 17 e 18 insieme a suo figlio e a Gohan. In questa versione indossa sempre un camice bianco e i capelli sono leggermente pi\u00f9 lunghi. \u00c8 molto seria e sembra aver perso il suo lato da ragazzina immatura. Dopo la morte di Gohan, Bulma decide di costruire una macchina del tempo per permettere a suo figlio Trunks di tornare nel passato per avvertire i Guerrieri Z della minaccia dei cyborg. Quando Trunks ritorna nel suo tempo sconfigge i cyborg e Cell ristabilendo la pace nel futuro, almeno fino all'arrivo di Black Goku che fa strage dei terrestri, compresa Bulma, cosa che procurer\u00e0 un incommensurabile dolore in Trunks. Quest'ultimo afferma che non aveva mai smesso di amare Vegeta, anche dopo la sua dipartita, infatti prima che Black Goku la uccidesse desiderava usare la macchina del tempo per viaggiare nel passato e rivedere suo marito un'ultima volta.\nDescrizione.\nAspetto fisico.\nL'aspetto di Bulma nell'anime \u00e8 leggermente diverso da quello del manga. Nella versione cartacea, i suoi capelli hanno una colorazione fucsia (un po' pi\u00f9 scuri di quelli di suo figlio Trunks) mentre nell'anime sono turchesi. La sua lunga acconciatura rimane lunga fino alle spalle da adolescente. Cambia pettinatura e taglio molto spesso, e non indossa mai lo stesso vestito per lunghi periodi. Molti dei vestiti che indossa portano il suo nome o il logo della Capsule Corporation. Da adolescente Bulma \u00e8 gi\u00e0 estremamente bella, dalla pelle chiara, di statura media, con un fisico snello e ha il seno e i fianchi di forme generose.\nPersonalit\u00e0.\nBulma \u00e8 molto intelligente e analitica, oltre che testarda, facilmente irascibile e fifona, viziata, vanitosa e molto egoista. \u00c8 proprio l'egoismo che non le permette di cavalcare la nuvola d'oro. Non di meno sa spesso essere gentile, cordiale e disponibile verso gli altri. Inoltre, Bulma \u00e8 molto maschiaccio e femminile allo stesso tempo. Sebbene conosciuta per il suo intelletto estremo, Bulma, essendo viziata e vanitosa, usa la sua grande bellezza come scusa per il suo comportamento egoista. Dimostra di essere molto spiritosa, di solito prende in giro i suoi amici, oltre ad essere felice e accomodante. Un'altra caratteristica di Bulma \u00e8 il suo essere estremamente ingenua. In un'occasione si infatua di Zarbon, pur sapendo che quest'ultimo \u00e8 un subordinato di Freezer. Nel corso della serie, Bulma cambia radicalmente, arrivando a preoccuparsi non solo per s\u00e9 stessa ma anche per gli altri e diventando molto pi\u00f9 coraggiosa. In un'occasione, ad esempio, decide di raggiungere il luogo di atterraggio di Freezer e di suo padre quando questi giungono sulla Terra per vendicarsi di Goku. Dopo la sconfitta di Freezer, fino al suo ritorno, Bulma ospita Vegeta alla Capsule Corp, anche se all'inizio non sono in buoni rapporti. Bulma, tuttavia, riesce a farsi rispettare dal Saiyan, al punto tale che quest'ultimo diviene completamente docile in sua presenza come fa osservare Yamcha. Proprio con quest'ultimo comincia una lunga relazione a partire dalla prima serie, poi conclusasi a causa dei continui litigi dei due, ma soprattutto anche a causa dell'immaturit\u00e0 di Yamcha. In Super si dimostra essere anche una maestra del ricatto, soprattutto con Jaco, riprendendo dai tempi di Olong.\nAbilit\u00e0 tecnologiche.\nBulma \u00e8 nota per la sua intelligenza fuori dal comune, essendo in grado di creare una tecnologia capace di prodezze oltre la scienza contemporanea. Di solito mostra spiccate capacit\u00e0 analitiche e capacit\u00e0 di riconoscere il design e gli stili ingegneristici. Dato che suo padre \u00e8 l'inventore della tecnologia Dynocap che viene spesso utilizzata in tutta la serie, \u00e8 logico che Bulma sia esperta nella micro-tecnologia comprimibile. Le sue invenzioni sono spesso usate per la sua ricerca delle Sfere del Drago o per la compagnia di suo padre, cos\u00ec come per aiutare i suoi amici a vincere battaglie importanti. Molte di queste creazioni, come Dragon Radar, sono cos\u00ec complesse che esperti e scienziati non sono stati in grado di capirle. Con il tempo, ha ottenuto una grande comprensione della tecnologia aliena e della biologia.\nNel corso della serie Bulma si rende artefice di alcune invenzioni:\nOltre a ci\u00f2, ha dimostrato le sue abilit\u00e0 in altri modi:\nAltre abilit\u00e0.\nPur non essendo un'artista marziale, Bulma dimostra notevoli capacit\u00e0 fisiche: sopravvive senza subire alcun danno all'impatto di una torre del Palazzo di Pilaf che le \u00e8 stata scagliata sulla schiena da Goku trasformatosi in scimmione e dimostra di essere un'ottima nuotatrice, capace di percorrere in apnea una lunga grotta sottomarina.\nOltre a ci\u00f2 Bulma \u00e8 capace di utilizzare sia pistole che mitragliatrici con un'ottima precisione, come dimostra quando tenta di assassinare Goku. Inizialmente, per avere un vantaggio sui maschi, usa uno sguardo amoroso come tecnica quando cerca di sedurre il generale Blue; Bulma pu\u00f2 utilizzare questa tecnica di seduzione anche nella serie \"Origins\".\nBulma e Muten.\nIl Maestro Muten le fa pi\u00f9 volte proposte indecenti, sperando proprio che la frivolezza della giovane aiuti. La prima avviene quando, in cambio di una sfera del drago, Muten chiede di vedere le sue mutandine e lei acconsente alzandosi la vestaglia. Bulma, per\u00f2, non sa che Goku gliele aveva sfilate durante il sonno e per sbaglio si mostra nuda (nel manga, la vignetta rappresenta Bulma vista da dietro e Muten con lo sguardo stupito verso il lettore). La seconda accade quando bisogna spegnere l'incendio del castello dello Stregone del toro, ex-allievo di Muten e possessore di una sfera del drago. Muten richiede a Bulma per lo spegnimento dell'incendio di poter toccare il suo seno. La ragazza accetta ma a insaputa del vecchietto costringe Olong a trasformarsi in s\u00e9 stessa e sar\u00e0 lui a rispettare il patto, facendo anche qualcosa in pi\u00f9.\nCensure.\nLa serie televisiva italiana \u00e8 stata censurata molte volte da Mediaset in parti che potevano sembrare erotiche. Bulma \u00e8 presente in molte di queste parti censurate:\nQuando Yamcha deve combattere contro il guerriero invisibile di Uranai Baba, Crilin escogita un modo per sconfiggere l'avversario. Posiziona Bulma davanti al Maestro Muten e il volto di questo rivolto verso l'area di combattimento, Crilin all'improvviso abbassa il top di Bulma scoprendo, cos\u00ec, il suo seno e creando una forte epistassi al vecchietto. Il sangue va tutto sull'uomo invisibile che diventa cos\u00ec visibile e Yamcha lo colpisce vincendo l'incontro. Questo taglio di censura nella serie italiana quindi non fa capire perch\u00e9 Muten perda sangue dal naso.\nAll'inizio della serie Dragon Ball, Bulma fa la doccia e viene spiata per sbaglio da Yamcha o quando Bulma \u00e8 nella vasca da bagno e le si vede buona parte del seno mentre parla con Goku. Ancora, quando Goku tasta le mutandine di Bulma mentre lei dorme e togliendole scopre che le donne sono diverse dagli uomini.\n\u00c8 stata eliminata anche la scena in cui il Maestro Muten le chiede in cambio di una sfera di poter vedere le sue mutandine e l'uomo vede anche le parti intime della ragazza. Nel manga e nella versione integrale dell'anime si vede Bulma da dietro che alza la vestaglia mostrando, quindi, il posteriore al lettore. Questa \u00e8 una delle poche volte che una censura \u00e8 stata applicata anche sul manga e non solo sull'anime. Nell'anime inizialmente si era deciso di modificare la richiesta di Muten facendogli dire di voler vedere le gambe della ragazza, ma nonostante tutto la scena rimaneva comunque erotica e Mediaset ha deciso pertanto di eliminarla.\nUn'altra scena censurata \u00e8 quella in cui il Maestro Muten chiede a Bulma di regalargli l'orologio che rimpicciolisce in cambio di una capsula-sottomarino che serve a Goku e Bulma e per trovare una sfera del drago sott'acqua. Bulma glielo consegna, poi dice che di dover andare in bagno. Quando il Maestro Muten poco dopo rientra in casa, si rimpicciolisce ed entra di nascosto, passando dalla fessura della porta, in bagno dove Bulma sta facendo i suoi bisogni. In questo modo, il Maestro Muten pu\u00f2 vedere le sue parti proibite, ma la ragazza aveva gi\u00e0 finito e si riveste. Come se non bastasse il Maestro cade nel WC ed esce dal tombino sulla spiaggia tutto bagnato.\nUn'altra puntata censurata di Dragon Ball \u00e8 quando Goku e Bulma incontrano per la prima volta il maialino Olong trasformato in un mostro gigantesco che rapisce le fanciulle per prenderle in sposa, quest'ultimo per piacere a Goku travestito da donna si trasforma in un bell'uomo e Bulma vedendolo perde completamente la testa sporgendo in fuori il busto e dicendogli la circonferenza del suo seno (85\u00a0cm), subito dopo Olong immagina di palpare i seni di Bulma, anche se lui li immagina pi\u00f9 grandi delle dimensioni reali e per l'appunto mentre dice che potrebbe affondare in 85\u00a0cm.\nDiverse altre scene minori in cui Muten esterna i suoi pensieri libidinosi verso Bulma sono state riscritte modificando e riadattando i testi.\nNell'anime italiano, tuttavia, Bulma \u00e8 comunque protagonista di alcuni filler dallo sfondo sexy, per esempio, a bordo della navicella sulla quale Bulma, Crilin e Gohan si dirigono verso il pianeta Namecc, Bulma appare vestita per una lunga serie di episodi solamente in canottiera e slip. In uno di questi episodi a causa di una turbolenza della navicella Crilin cadr\u00e0 di faccia in mezzo alle gambe scoperte di Bulma suscitando l'ira di quest'ultima che affermer\u00e0 (erroneamente) di perdonarlo solo perch\u00e9 \u00e8 un bambino. Durante la sua permanenza sul pianeta alieno, inoltre si crea una casa e mentre si sta facendo un bagno in questa casa chiama suo padre che gli annuncia l'arrivo di Goku, rendendola tanto felice da farla alzare in piedi nuda nella vasca dalla gioia, anche se le sue parti intime non si vedono poich\u00e9 ricoperte dalla schiuma.\nLive action.\nBulma compare in tre film live action: \"Dragon Ball\" dove \u00e8 interpretata da Lee Ju Hee, \"Dragon Ball - Il film\" dove \u00e8 interpretata da Jeannie Hsieh e \"Dragonball Evolution\" dove \u00e8 interpretata da Emmy Rossum. Nei tre film Bulma \u00e8 rappresentata con i capelli castani, con una ciocca azzurro-verde nel caso di \"Dragon Ball Evolution\". Nell'omonimo romanzo \"Dragonball Evolution\" il suo cognome \u00e8 diventato \"Enchanto\".\nAccoglienza.\nBulma \u00e8 uno dei personaggi pi\u00f9 popolari e amati della serie Dragon Ball.\nIn una classifica dei 50 personaggi femminili pi\u00f9 amati dai giapponesi, secondo i voti di 14.000 spettatori, Bulma occupa la posizione 23.\nIn una serie di sondaggi compare come personaggio preferito (con il 47,99%) nei quarti di finale (Gruppo B: 18/5/18) e terzo personaggio preferito (11,46%) nei semifinali (Gruppo 1:26/5/18); Bulma \u00e8 il personaggio femminile preferito della serie.\nIn una Top 10 dei migliori personaggi di Dragon Ball, Bulma \u00e8 l'unico personaggio femminile che compare.\nBrian Camp e Julie Davis, gli autori di \"Anime Classics Zettai! : 100 Must-See Japanese Animation Masterpieces\", hanno notato che Bulma \u00e8 il personaggio ad aver subito il maggior numero di cambiamenti nella serie e hanno elogiato l'evoluzione del suo personaggio dai primi episodi di Dragon Ball fino a diventare una delle matriarche del gruppo. Hanno inoltre aggiunto che \"mentre Goku \u00e8 il cuore e l'anima del gruppo, Bulma \u00e8 il suo corpo, colei che gli d\u00e0 struttura e coesione\".\nRivedendo l'arco di Majin Bu, Martin Theron di \"Anime News Network\" ha detto: \"Bulma perde qualcosa, semplicemente se ne sta seduta a comportarsi come una madre / moglie preoccupata\", anche se presto recupera il suo ruolo di supporto principale nelle prossime serie e film.\nI fan giapponesi hanno votato Bulma il diciassettesimo personaggio pi\u00f9 popolare della serie in un sondaggio del 2004. \nLa doppiatrice di Bulma, Hiromi Tsuru, ha detto che le piaceva Bulma, descrivendo il personaggio come \"energico\" e \"sfacciato\". Ha anche scherzato sul fatto che fosse difficile per lei amare Vegeta, avendo pensato che Bulma sarebbe finita con Yamcha.\nNella top ten di IGN, David Smith ha classificato Bulma che ha stretto una relazione con Vegeta come il colpo di scena principale di \"Dragon Ball Z\". D'altra parte, Josh Begley di \"The Fandom Post\" ha sentito Bulma \"intimorire tutti intorno a lei\".\nInterpretando il live-action \"Dragonball Evolution\" per IGN, Christopher Monfette ha detto che la performance di Bulma di Emmy Rossum \u00e8 \"una sorta di deviazione dalla visione dell'anime\" del personaggio, ma \"porta un sacco di carisma da pulcino nel ruolo\"."}
{"id": "262631", "revid": "767487", "url": "https://it.wikipedia.org/wiki?curid=262631", "title": "Dark Water (film 2002)", "text": " \u00e8 un film del 2002 diretto da Hideo Nakata.\nLa pellicola \u00e8 ispirata all'omonimo racconto di K\u014dji Suzuki. Nel 2005 negli Stati Uniti ne \u00e8 stato prodotto un remake dal titolo omonimo diretto da Walter Salles.\nTrama.\nYoshimi Matsubara \u00e8 una giovane donna divorziata e con alle spalle dei problemi psichici, che cerca una casa per s\u00e9 e la propria figlia di sei anni, Ikuko. Decide di prendere una casa che la trasciner\u00e0 nella misteriosa e paurosa realt\u00e0 di una bambina morta due anni prima tra le mura dello stesso condominio: dall'appartamento sopra il loro, difatti, residenza una volta della famiglia della bambina, provengono strani rumori.\nYoshimi frequentemente ritrova un piccolo zainetto rosso di cui, ogni volta, tenta di sbarazzarsi. Le vicende la spaventano a tal punto che tenta di andarsene dall'appartamento ma viene dissuasa dal suo avvocato. Una notte, dopo aver trovato per l'ennesima volta lo zainetto rosso nella borsa di sua figlia, Yoshimi decide di recarsi sul terrazzo del palazzo. Improvvisamente capisce: la bimba che era scomparsa due anni prima era morta affogata nella cisterna dell'acqua sita sulla sommit\u00e0 del palazzo per recuperare il suo piccolo zainetto che vi era caduto dentro. Dopo questa vicenda il film si risolve con il sacrificio della giovane madre con lo scopo di proteggere Ikuko dalla bambina.\nUna volta liceale Ikuko torna nella casa, apparentemente abbandonata, ed incontra la madre. La madre non le permette di tornare a vivere con lei cos\u00ec come Ikuko le aveva chiesto mentre alle sue spalle improvvisamente compare la bimba. Quando Ikuko \"avverte\" la presenza di qualcuno si volta e non vede nessuno: sia la madre che la bambina sono scomparse.\nPersonaggi.\nYoshimi Matsubara madre di ikuko essere madre di Mitsuko\nIkuko figlia minore di Yoshimi Matsubara sorella di Mitsuko\nMitsuko Kawai figlia maggiore di Yoshimi Matsubara sorella di Ikuko"}
{"id": "262636", "revid": "438678", "url": "https://it.wikipedia.org/wiki?curid=262636", "title": "Il mistero di Lovecraft - Road to L.", "text": "Il mistero di Lovecraft - Road to L. \u00e8 un film thriller in stile documentaristico del 2005, diretto da Federico Greco e Roberto Leggio.\nIl film \u00e8 strutturato come il backstage del documentario \"H.P. Lovecraft - Ipotesi di un viaggio in Italia\", 26', presentato al Festival di Venezia nel 2004 e trasmesso da Studio Universal. Alfredo Castelli ha sceneggiato una versione a fumetti di \"Road to L.\", pubblicata come allegato dello Speciale Martin Myst\u00e8re numero 22, uscito nell'estate 2005. E la storia di Lovecraft in viaggio in Italia continua ad affascinare altri artisti: nel dicembre del 2016, Jet Set Roger, musicista bresciano, ispirato anche lui dalla storia ipotizzata nel film, ha pubblicato per Snowdonia dischi un concept album, \"Lovecraft nel Polesine\", progetto letterario discografico composto da un disco e da un fumetto, disegnato da Aleksandar Zograf. Il film che ha dato l'avvio all'ipotesi della vicenda di Lovecraft in Italia, presentato al XXV Fantafestival di Roma, ha ottenuto il \"M\u00e9li\u00e8s d'Argento\", che gli ha permesso di essere candidato al M\u00e9li\u00e8s d'oro al successivo European Fantastic Film Festivals Federation.\nTrama.\n1997: Andrea Roberti, uno studente di tradizioni popolari, ipotizza un possibile legame tra la letteratura horror di Howard Phillips Lovecraft e gli oscuri racconti del Delta del Po, descritta come una remota e misteriosa zona del nord Italia.\n2002: uno dei registi del film scopre a Montecatini un manoscritto attribuibile allo scrittore statunitense. Il diario, datato 1926, descrive un viaggio in Italia attraverso il Delta del Po alla ricerca di ispirazione dai racconti popolari locali: i cosiddetti \"Racconti del Fil\u00f2\".\n2004: una piccola ma agguerrita troupe internazionale di \"filmakers\", con l'aiuto di David - un attore newyorchese - realizza un documentario sul ritrovamento del manoscritto e sui legami tra Lovecraft e il Delta del Po. Se il manoscritto fosse veramente appartenuto a Lovecraft, si tratterebbe di una scoperta straordinaria. Ma subito i filmakers scoprono che sette anni prima Andrea Roberti \u00e8 scomparso in circostanze misteriose, la sua automobile abbandonata sulla riva del fiume.\nLa troupe fa base nel paesino di Loreo \u2013 indicato nel manoscritto solo con una L. \u2013 come aveva fatto prima di loro l'autore del diario.\nDurante le ricerche l'atmosfera si fa pesante e presto i sei scoprono che in quelle zone accadono fatti ambigui e inspiegabili.\nEventi che la gente del posto cerca di tenere nascosti agli occhi degli \"stranieri\".\nIl film \u00e8 il reale resoconto di quanto \u00e8 accaduto dietro le quinte del documentario durante gli undici giorni di riprese, e di come i fallimenti e le improvvise rivelazioni accadute a L. diventino sempre pi\u00f9 un viaggio verso ... l'Inferno.\nLovecraft, il pi\u00f9 grande scrittore horror del XX secolo, \u00e8 venuto in contatto con qualcosa di realmente sinistro?\nAndrea Roberti aveva scoperto pi\u00f9 di quanto avrebbe dovuto?\nI sei filmakers si stanno avventurando verso qualcosa di sconosciuto e pericoloso.\nDistribuzione.\nIl film \u00e8 stato distribuito al cinema in Italia a partire dal 28 ottobre 2005 e l'anno seguente in home video.\nOpere derivate.\nNel 2005 \u00e8 stato pubblicato un albo a fumetti tratto dal film, come allegato al numero 22 di \"Martin Myst\u00e8re special\", adattato da Alfredo Castelli con i disegni degli Esposito Bros."}
{"id": "262638", "revid": "92920", "url": "https://it.wikipedia.org/wiki?curid=262638", "title": "Duff McKagan", "text": "Ha ottenuto fama mondiale come bassista dei Guns N' Roses, in cui ha militato dal 1985 al 1997 e di nuovo dal 2016, ma ha fatto parte anche di molte altre band come Velvet Revolver e Jane's Addiction e come solista.\nBiografia.\nRiceve i primi rudimenti nel basso da suo fratello maggiore Bruce dopo aver gi\u00e0 cominciato a suonare sia la batteria che la chitarra; nonostante questo sia sempre stato il suo strumento principale (in omaggio a Sid Vicious, il suo idolo, inizi\u00f2 anche a portare al collo un lucchetto e una catena), ha suonato la batteria in numerose band. All'et\u00e0 di diciannove anni compra un nuovo basso e un amplificatore e parte per Los Angeles, dove suona in dozzine di band.\nDopo aver risposto a un annuncio dei Road Crew, che cercavano un nuovo bassista, conosce Slash e Steven Adler: nel 1985 i tre si uniscono a Izzy Stradlin e Axl Rose dando vita ai Guns N' Roses, che esordiscono il 6 giugno 1985 al Troubadour di Los Angeles. Di l\u00ec il gruppo conoscer\u00e0 un successo planetario che sopravvive tutt'oggi.\nSi sposa per la prima volta il 28 maggio 1988 con Mandy Brix, cameriera in un ristorante giapponese di L.A. e membro della band The Lame Flames, da cui divorzia nel 1990; si risposa nel settembre del 1992 con Linda Johnson, per poi divorziare tre anni dopo.\nNel 1994 contrae la pancreatite, dovuta all'eccesso di alcool e droghe, e dopo la separazione dai Guns nel 1997 affronta un percorso di disintossicazione; torna quindi a Seattle per stare vicino alla madre, affetta dalla malattia di Parkinson e deceduta nel 2000. Successivamente fonda numerose band di vita breve, partecipa marginalmente al progetto di Slash, gli Slash's Snakepit, e si avvale della collaborazione di Izzy Stradlin nella registrazione del suo disco \"Beautiful Disease\".\nDal 2003 entra a far parte dei Velvet Revolver, un gruppo Hard &amp; Heavy composto da Slash, Matt Sorum, Scott Weiland e Dave Kushner: l'album d'esordio, \"Contraband\", esce l'8 giugno 2004, mentre il secondo, \"Libertad\", nel 2007. Ha poi partecipato all'album \"Slash\" dello stesso disponibile dall'aprile 2010.\nIl 14 ottobre 2010, dopo pi\u00f9 di tredici anni, torna a condividere il palco con Axl Rose nel concerto della band californiana all'O2 di Londra suonando classici del gruppo come \"You Could Be Mine\", \"Nice Boys\", \"Knockin' on Heaven's Door\" e \"Patience\".\nDal 2012 fa parte dei Walking Papers, con i quali ha pubblicato nel 2013 l'album omonimo, e sempre dallo stesso anno \u00e8 membro stabile del supergruppo Kings of Chaos, insieme tra gli altri al suo compagno nei Guns e nei Revolver Matt Sorum.\nDurante il tour sudamericano dei Guns N' Roses del 2014 ha temporaneamente sostituito il bassista Tommy Stinson per cinque date suonando di fatto per la prima volta dal 1993 con i Guns per tutta la durata del concerto; rientra nel gruppo nel 2016 per il Coachella Festival insieme a Slash, cui seguir\u00e0 il gigantesco \"Not in This Lifetime... Tour\"."}
{"id": "262644", "revid": "1305772", "url": "https://it.wikipedia.org/wiki?curid=262644", "title": "Pulitzer", "text": ""}
{"id": "262646", "revid": "834", "url": "https://it.wikipedia.org/wiki?curid=262646", "title": "Tombstone Piledriver", "text": ""}
{"id": "262652", "revid": "219110", "url": "https://it.wikipedia.org/wiki?curid=262652", "title": "Bus mastering", "text": "Il bus mastering \u00e8 una funzionalit\u00e0 supportata da alcune architetture bus che permette ad un controller collegato al bus di comunicare direttamente con altri dispositivi sul bus senza passare attraverso il processore centrale. La maggior parte delle moderne architetture bus supportano il bus mastering, ottenendo in questo modo notevoli miglioramenti prestazionali.\nIl \"bus master\" \u00e8 il dispositivo che gestisce gli indirizzi sul bus ed i segnali di controllo dello stesso bus. In un computer dotato di semplice architettura soltanto il processore centrale (CPU) pu\u00f2 svolgere le funzioni di \"bus master\". Questo significa che tutte le comunicazioni fra i dispositivi di input e quelli di output deve transitare attraverso la CPU. In scheda madre con architetture del bus pi\u00f9 sofisticate possono essere presenti altri dispositivi, oppure pi\u00f9 processori a turno, in grado di prendere il controllo del bus. Ad esempio, una scheda di rete pu\u00f2 accedere direttamente al controller di un disco fisso mentre la CPU esegue altri compiti che non richiedono l'accesso al bus, come, ad esempio, caricare dalla sua cache il codice da eseguire.\nIl DMA (\"Direct Memory Access\"), \u00e8 una semplice forma di bus mastering, in cui il dispositivo di I/O \u00e8 abilitato dalla CPU ad accedere direttamente in lettura e scrittura ad uno o pi\u00f9 blocchi di memoria, e poi a segnalare alla CPU quando ha completato l'operazione. Per poter realizzare un bus mastering completo (ovvero un \"first-party DMA\" oppure \"bus mastering DMA\") \u00e8 necessario che il dispositivo di I/O sia in grado di eseguire complesse sequenze di operazioni senza l'intervento della CPU. Questo di solito significa che tale dispositivo di I/O deve essere dotato di un microprocessore a bordo. Qualsiasi dispositivo pu\u00f2 instradare dati sul bus, quando la CPU legge dal dispositivo, ma solo il bus master pu\u00f2 impostare gli indirizzi del bus e controllarne i relativi segnali di controllo."}
{"id": "262654", "revid": "729019", "url": "https://it.wikipedia.org/wiki?curid=262654", "title": "Coppermine (processore)", "text": "Coppermine \u00e8 il nome in codice della seconda generazione del processore Pentium III, sviluppato da Intel come successore del core Katmai. Arriv\u00f2 sul mercato tra la fine del 1999 e l'inizio del 2000.\nCaratteristiche tecniche.\nProcesso produttivo.\nPur essendo basato sulla stessa architettura di Katmai, Coppermine port\u00f2 con s\u00e9 diverse novit\u00e0, tra le quali il nuovo processo produttivo a 180 nm che consentiva, rispetto al precedente da 250 nm, una notevole riduzione dei consumi e della temperatura d'esercizio oltre a migliorare la resa produttiva per ogni singolo wafer riducendo la superficie di ogni singolo die a soli 106 mm\u00b2.\nSebbene molti modelli avessero il bus tradizionale a 100 MHz, numerosi furono quelli messi in commercio col bus di 133 MHz, che aveva gi\u00e0 esordito in due modelli della generazione precedente. La vera novit\u00e0 era invece costituita dalla cache L2, dimezzata rispetto a quella del predecessore (pari quindi a 256 KB) ma posizionata direttamente all'interno del die della CPU; si trattava di una innovazione originariamente introdotta nel processore di fascia bassa Celeron Mendocino e poi esportata anche al modello di punta Pentium III. Inoltre, tale integrazione consentiva di far funzionare tale cache alla stessa velocit\u00e0 del processore invece che alla met\u00e0 come avveniva in Katmai; la minore dimensione di tale cache quindi veniva compensata abbondantemente dalla maggiore velocit\u00e0 di funzionamento oltre che dalla minore latenza di accesso.\nL'integrazione della cache L2 direttamente all'interno del die del processore rese di fatto inutile la presenza della SECC (acronimo di \"Single Edge Connector Cartdrige\"), ovvero di quella scheda elettronica sul quale veniva montato il core Katmai per essere poi collegato alla cache esterna: la maggior parte dei Pentium III fu messa in commercio sullo stesso Socket 370 lanciato dai Celeron Mendocino. Il vecchio Slot 1 non fu abbandonato del tutto: degli adattatori consentivano di usare i processori su Socket 370 su molte schede madri dotate di Slot 1, inoltre alcuni modelli di Pentium III Coppermine uscirono direttamente su tale slot.\nA queste innovazioni macroscopiche se ne aggiunsero anche altre meno evidenti relative all'ottimizzazione generale dell'architettura del processore; in quel periodo Intel era stata messa decisamente sotto pressione dalla valida concorrenza operata da AMD per mezzo del proprio processore Athlon Classic, e vennero quindi risolti alcuni problemi che avevano limitato le prestazioni del progetto Katmai, tra le quali vi fu l'eliminazione dei noti stalli nella pipeline; il risultato fu un miglioramento generale del 30% nell'esecuzione delle istruzioni.\nTecnologie implementate.\nAl pari di Katmai, anche Coppermine offriva il supporto alle istruzioni MMX e SSE che velocizzavano le applicazioni in virgola mobile, 3D, video e audio.\nCuriosit\u00e0 sul nome.\nIl nome \"Coppermine\" non fu del tutto casuale: a partire dal Pentium II in poi, Intel ha iniziato ad utilizzare nomi di localit\u00e0 vicine ai propri centri di sviluppo per identificare i nomi in codice dei propri progetti; in questo caso il nome venne scelto soprattutto perch\u00e9 conteneva il prefisso \"Copper-\" che in inglese significa \"Rame\". Tale nome, nelle intenzioni del produttore, doveva evidenziare come il nuovo progetto fosse il primo processore Intel in cui le interconnessioni tra i circuiti venivano effettuate appunto in rame invece che in alluminio; la conseguenza di tale scelta realizzativa era che la ridotta resistenza elettrica del rame consentiva di contenere ulteriormente i consumi e le temperature di esercizio.\nLettere identificative nel nome del processore.\nDato che alcuni modelli di Coppermine funzionavano alla stessa frequenza di analoghi modelli basati su Katmai, per differenziare i nuovi modelli da quelli precedenti Intel decise di aggiungere il suffisso \"E\" al numero indicante la frequenza del processore. I modelli con bus a 133 MHz erano contrassegnati dal suffisso \"EB\", con la seconda lettera ad indicare il bus a 133 MHz anzich\u00e9 a 100 (la lettera \"B\" era gi\u00e0 stata usata per distinguere il Pentium III Katmai 600 MHz con bus a 133, dal modello di pari frequenza interna ma col bus a 100 MHz).\nModelli arrivati sul mercato.\nLa tabella seguente mostra i modelli di Pentium III, basati su core Coppermine, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina del Pentium III.\nIl successore.\nCoppermine venne sostituito alla fine del 2000 dal core Tualatin che, oltre a introdurre il nuovo processo produttivo a 130 nm, consent\u00ec di portare gradualmente il clock fino ai 1400 MHz. Tualatin fu inoltre l'ultima evoluzione del Pentium III, ed era presente sul mercato parallelamente al primo Pentium 4 Willamette."}
{"id": "262655", "revid": "339392", "url": "https://it.wikipedia.org/wiki?curid=262655", "title": "Royal rumble", "text": ""}
{"id": "262656", "revid": "1106276", "url": "https://it.wikipedia.org/wiki?curid=262656", "title": "Cletus e Brandine Spuckler", "text": "Cletus Delroy Spuckler e Brandine Spuckler sono due personaggi della serie a cartoni animati \"I Simpson\".\nCletus si \u00e8 classificato 7\u00ba in una classifica di \"IGN\" dei migliori personaggi \"periferici\" dei Simpson.\nBiografia.\nSono due campagnoli che vivono nella campagna circostante Springfield, in una capanna di legno. I due hanno 26 figli e si sono sposati fra loro nonostante siano fratello e sorella. Rappresentano lo stereotipo del redneck.\nCletus, apparso per la prima volta nella quinta stagione, ha una parlata molto monotona e dei denti sporgenti, indice del pessimo stile di vita contadina in cui vive. Solo in pochi episodi fa una comparsata per pochi secondi, come \"22 cortometraggi di Springfield\", in cui gli \u00e8 dedicato un stacchetto, e \"La guerra dei pretzel\", nel quale compra da Marge Simpson trecento pretzel con altrettanti buoni per sfamare ciascuno dei suoi figli. \u00c8 noto anche come \"Cletus l'allocco bifolco\" (\"Cletus The Slack-Jawed Yokel\"). Cletus infatti \u00e8 molto stupido: nel film dei Simpson dice di essere stato battuto da una gallina a tris e nell'episodio I Due Fuggitivi disse di avere una pessima memoria per aver bevuto un termometro di mercurio. Nell'episodio della XXI stagione \"To Surveil, With Love\", dichiara di avere rapporti sessuali con animali. Cletus si dedica inoltre alla distilleria clandestina di liquori. Nell'episodio dove Marge fa una raccolta firme per bandire lo zucchero da Springfield si pu\u00f2 notare che la firma di Cletus \u00e8 molto elaborata; nonostante ci\u00f2 nell'episodio dove i figli vengono arruolati da Krusty, lo stesso pagliaccio mostra un contratto da lui firmato solo con una X, tipico degli analfabeti.\nAnche la moglie, Brandine, ha caratteristiche simili. Al contrario di Cletus, apparentemente disoccupato, lei \u00e8 costantemente in cerca di un lavoro, anche se in alcuni episodi sembrerebbe assunta in un fast food chiamato \"Burger Queen\". Brandine perci\u00f2 non riesce a badare alla famiglia, lasciandola completamente allo sbando. Molto spesso \u00e8 incinta. \u00c8 stata una soldatessa in Iraq e ha riportato a casa bombe a mano come giochi per i figli. Come dice Cletus a Homer nell'episodio \"Soldato D'Oh\", Brandine ha scattato come souvenir alcune foto di prigionieri nudi simili a quelle delle torture nella prigione di Abu Ghraib, che Cletus ha usato come foto per i biglietti di auguri natalizi.\nDietro le quinte.\nI personaggi sono degli stereotipi della gente contadina che vive nelle aree rurali e montuose americane, i cosiddetti Hillbilly o Redneck. L'ignoranza, la scarsa igiene e il riferimento all'incesto ne sono chiari esempi.\nGli autori hanno sempre scherzato sulla vera relazione tra i due: molte volte sono semplicemente fidanzati, altre sono sposati, mentre in alcune occasioni sarebbero cugini, fratello e sorella o, addirittura, uno genitore dell'altro."}
{"id": "262658", "revid": "1762097", "url": "https://it.wikipedia.org/wiki?curid=262658", "title": "Louis Vuitton", "text": "Louis Vuitton \u00e8 un'azienda francese specializzata in accessori moda, pelletteria e orologi da taschino. Appartiene alla multinazionale di beni di lusso francese Mo\u00ebt Hennessy Louis Vuitton SA (LVMH) e ne \u00e8 il marchio principale. Louis Vuitton \u00e8 una delle principali case di moda internazionali al mondo; vende i suoi prodotti attraverso boutique indipendenti, reparti di locazione di fascia altagrandi magazzini e tramite la sezione e-commerce del proprio sito web.\nPer sei anni consecutivi (2006\u20132012), Louis Vuitton \u00e8 stato nominato il marchio di lusso pi\u00f9 prezioso al mondo. La sua valutazione nel 2012 \u00e8 stata di 25,9 miliardi di dollari. La valutazione 2013 del marchio \u00e8 stata di 28,4 miliardi di dollari, con un fatturato di 9,4 miliardi di dollari. L'azienda opera in 50 paesi con pi\u00f9 di 460 negozi in tutto il mondo.\nStoria dell'azienda.\nDalla fondazione alla seconda guerra mondiale.\nLouis Vuitton (Lavans-sur-Valouse, 4 agosto 1821 - Parigi, 27 febbraio 1892), nel 1835 lasci\u00f2 la sua citt\u00e0 d'origine nel dipartimento francese del Giura. Due anni dopo giunse a Parigi e cominci\u00f2 a lavorare come apprendista per il fabbricante di valigie Monsieur Marechal. Fond\u00f2 il marchio omonimo nel 1854 e fu ben presto imitatissimo.\nNel 1867 il marchio partecip\u00f2 all'esposizione universale di Parigi.\nNel 1885 Vuitton apr\u00ec il suo primo punto vendita estero, a Londra nella Oxford Street.\nAl 1888 risale l'invenzione del pattern \"Damier Canvas\", nel cui logo c'era scritto \"marque L. Vuitton d\u00e9pos\u00e9e\", ossia \"marchio registrato L. Vuitton\". Nel 1892 Vuitton mor\u00ec e l'amministrazione del gruppo pass\u00f2 a suo figlio Georges.\nPer promuovere a livello internazionale la compagnia Georges Vuitton esib\u00ec i prodotti al Chicago's World Fair del 1893. Nel 1896 Vuitton lanci\u00f2 il celebre marchio \"Monogram\" che, ispirandosi al design orientale della tarda Et\u00e0 vittoriana, affiancava le iniziali del fondatore (LV) ai simboli di fiori e quadrifogli. Nello stesso anno Georges visit\u00f2 varie citt\u00e0 degli Stati Uniti (New York, Filadelfia e Chicago) vendendo i prodotti Vuitton. Nel 1901 il gruppo lanci\u00f2 la prima \"Steamer Bag\".\nNel 1913 venne aperta la storica boutique negli Avenue des Champs-\u00c9lys\u00e9es di Parigi. All'inizio della prima guerra mondiale Louis Vuitton aveva negozi a New York, Bombay, Washington, Londra, Alessandria d'Egitto e Buenos Aires. Negli anni successivi furono introdotte la \"Keepall Bag\" (1930) e la \"No\u00e8\" (1932), creata originariamente con lo scopo di trasportare bottiglie di champagne, ma soprattutto uno dei modelli pi\u00f9 venduti dalla griffe francese, la \"Speedy\". Nel 1936 Georges Vuitton mor\u00ec e suo figlio, Gaston-Louis Vuitton, assunse il controllo dell'azienda di famiglia. Durante la seconda guerra mondiale, la LV collabor\u00f2 coi nazisti durante l'occupazione tedesca della Francia.\nLouis Vuitton \u00e8 una delle case leader nel mondo della moda internazionale e i suoi prodotti comprendono, oltre alle valigie di lusso, scarpe, orologi, gioielli, accessori, occhiali da sole e libri. La sua valutazione nel 2012 \u00e8 di 25.9 miliardi di dollari.\nStoria recente e l'arrivo di Marc Jacobs.\nA partire dal 2000 l'azienda, sotto la guida di Odile Vuitton (figlia di Gaston-Louis) e del di lei marito Henri Ricamier, divent\u00f2 una multinazionale. Nel 1987 la holding Louis Vuitton SA si quota alla Borsa di Parigi ed \u00e8 proprietaria, oltre che dello storico marchio, anche del blasonato champagne Veuve Clicquot Ponsardin. La joint venture con Mo\u00ebt Hennessy prese il nome di Mo\u00ebt Hennessy Louis Vuitton SA, nota anche con l'abbreviazione LVMH.\nDal 1983 al 1997 l'azienda divenne sponsor principale dell'America's Cup: in questo periodo le regate di selezione dello sfidante si svolsero col nome di Louis Vuitton Cup. Nel 1989 Bernard Arnault ottenne il 42% delle azioni del gruppo LVMH, divenendone il maggior azionista. Nel 1997 Marc Jacobs divenne il direttore artistico della azienda; nel marzo dell'anno successivo ha progettato e introdotto la societ\u00e0 prima linea di \"pr\u00eat-\u00e0-porter\" di abbigliamento per uomo e donna. Sotto la guida Jacobs l'azienda ha stretto collaborazioni importanti con artisti come Kanye West, Stephen Sprouse, Takashi Murakami e Yayoi Kusama.\nL'azienda Louis Vuitton coltiva con cura un seguito di celebrit\u00e0 e ha utilizzato modelli famosi, musicisti e attori come Kate Moss, Keith Richards, Madonna, Eva Herzigov\u00e1, Jennifer Lopez, Naomi Campbell, Sean Connery, Hayden Christensen, Steffi Graf, Andre Agassi, Gisele B\u00fcndchen, Uma Thurman, Catherine Deneuve, Michael Phelps, Angelina Jolie e pi\u00f9 di recente David Bowie, Michelle Williams, L\u00e9a Seydoux e Alicia Vikander nelle sue campagne di marketing.\nL'azienda si \u00e8 costruita un nome prestigioso nel mercato dei beni di lusso e viene ricordata accanto a marchi come Fendi, Burberry, Herm\u00e8s, Emilio Pucci o Givenchy. \u00c8 possibile acquistare un prodotto LV originale soltanto nelle circa 300 filiali monomarca in tutto il mondo e su internet esclusivamente sul sito ufficiale \"www.louisvuitton.com\".\nNel 2003 il volume d'affari \u00e8 stato di 14,3 miliardi di dollari, di cui circa la met\u00e0 solo in Giappone. Altri Paesi notevoli in termini di fatturato sono stati la Russia, l'Italia e gli Emirati Arabi Uniti.\nIl 2 ottobre 2013, dopo 16 anni, finisce la collaborazione tra Louis Vuitton e Marc Jacobs.. Al suo posto, il 4 novembre 2013, viene nominato Nicolas Ghesqui\u00e8re, Stilista conosciuto per il suo lavoro nel marchio Balenciaga.\nIl 7 aprile 2014, Edouard Schneider \u00e8 diventato il capo della stampa e delle pubbliche relazioni di Louis Vuitton sotto Fr\u00e9d\u00e9ric Winckler, che \u00e8 il direttore delle comunicazioni e degli eventi di Vuitton.\nIl 18 gennaio 2017 l\u2019azienda ha tenuto una sfilata di moda dove \u00e8 stata confermata una collaborazione con Supreme NYC.\nIl 26 marzo 2018, Virgil Abloh \u00e8 stato nominato direttore artistico dell'abbigliamento maschile, in sostituzione di Kim Jones che ha iniziato a lavorare per Dior, Virgil \u00e8 il primo direttore artistico afroamericano dell'etichetta e uno dei pochi designer di una grande casa di moda europea. La sua sfilata di debutto si \u00e8 tenuta alla settimana della moda maschile di Parigi 2018 ed \u00e8 stata allestita nello storico cortile dei giardini del Palais-Royal. LV era al primo posto nella top 10 dei marchi di lusso pi\u00f9 preziosi di BrandZ nel 2019, con un valore di $47,2 miliardi.\nIl 15 gennaio 2020, l'azienda ha acquisito il diamante Sewel\u00f4, il secondo diamante grezzo pi\u00f9 grande mai trovato nella storia, da Lucara Diamond che l'hanno estratto dalla loro miniera in Botswana.\nBrand.\nIl marchio Louis Vuitton e il monogramma LV sono tra i marchi pi\u00f9 preziosi al mondo. Secondo uno studio di Millward Brown del 2010, Louis Vuitton era il diciannovesimo marchio pi\u00f9 prezioso al mondo e si stima che valesse oltre 19 miliardi di dollari. Per sei anni consecutivi, Louis Vuitton \u00e8 stata la numero uno della lista dei 10 marchi pi\u00f9 potenti pubblicata dallo studio BrandZ del 2011 di Millward Brown Optimor con un valore di 24,3 miliardi di dollari. Era pi\u00f9 del doppio del valore del secondo marchio in classifica.\nLouis Vuitton \u00e8 uno dei marchi pi\u00f9 contraffatti nel mondo della moda grazie alla sua immagine di status symbol. Ironia della sorte, la firma Monogram Canvas \u00e8 stata creata per prevenire la contraffazione. Nel 2004, i falsi Louis Vuitton rappresentavano il 18% degli accessori contraffatti sequestrati nell'Unione europea.\nL'azienda cerca attivamente di sradicare la contraffazione e impiega un team di avvocati e agenzie investigative speciali per perseguire i trasgressori attraverso i tribunali di tutto il mondo. L'azienda destina circa la met\u00e0 del suo budget per le comunicazioni alla contraffazione delle sue merci. LVMH, la societ\u00e0 madre di Vuitton, ha descritto \"circa 60 persone a vari livelli di responsabilit\u00e0 che lavorano a tempo pieno sulla lotta alla contraffazione in collaborazione con un'ampia rete di investigatori esterni e un team di avvocati\". L'azienda controlla da vicino la distribuzione dei suoi prodotti. Fino agli anni '80, i prodotti Vuitton erano ampiamente venduti nei grandi magazzini, come Neiman Marcuse a Fifth Avenue. Oggi, i prodotti Vuitton sono principalmente disponibili nelle boutique Louis Vuitton di propriet\u00e0 dell'azienda, con un piccolo numero di eccezioni notate nei quartieri dello shopping di lusso o all'interno dei grandi magazzini di lusso. Le boutique aziendali all'interno dei grandi magazzini operano in modo indipendente e sono gestite da dirigenti e dipendenti dell'azienda. LV ha un negozio online ufficiale, attraverso il suo sito web principale.\nNel 2006, la societ\u00e0 ha intentato una causa contro Manifest Information Services Ltd. con sede in Colorado (alias Manifest Hostmaster e Manifest.com), tramite l'OMPI, al fine di obbligare Manifest a trasferire il nome di dominio LV.com a Louis Vuitton; l'azione legale fall\u00ec e il dominio fu successivamente acquisito da Liverpool Victoria (LV =), la pi\u00f9 grande compagnia di assicurazioni fraterna d'Inghilterra.\nDiversi artisti di musica rap di alto profilo hanno menzionato la compagnia nei testi delle canzoni, in particolare: Kanye West, Juicy J e Wiz Khalifa.\nProdotti.\nDal XIX secolo, i bauli Louis Vuitton sono stati realizzati a mano. Le borse iconiche di Louis Vuitton includono la borsa Speedy e le borse Neverfull. Ogni stagione Louis Vuitton produce borse rare e in edizione limitata che sono generalmente disponibili solo su prenotazione nei negozi Louis Vuitton pi\u00f9 grandi.\nMolti dei prodotti dell'azienda utilizzano i materiali marrone Damier e Monogram Canvas, entrambi utilizzati per la prima volta alla fine del XIX secolo. Tutti i prodotti dell'azienda presentano le iniziali omonime LV. L'azienda commercializza il suo prodotto attraverso i propri negozi dislocati in tutto il mondo, il che le consente di controllare la qualit\u00e0 e il prezzo del prodotto. Consente inoltre a LV di impedire che prodotti contraffatti entrino nei suoi canali di distribuzione. Inoltre, l'azienda distribuisce i propri prodotti tramite il sito Web dell'azienda, LouisVuitton.com.\nCampagne pubblicitarie.\nL'azienda Louis Vuitton coltiva un seguito di celebrit\u00e0 e ha caratterizzato modelli, musicisti e attori famosi, come Jennifer Lopez, Keith Richards, Madonna, Sean Connery, Matthias Schoenaerts, Angelina Jolie, Gisele B\u00fcndchen, Mikhail Gorbachev, Oh Sehun e David Bowie nelle sue campagne di marketing.\nL'azienda utilizza comunemente annunci stampati su riviste e cartelloni pubblicitari nelle citt\u00e0 cosmopolite. I poster Louis Vuitton di Razzia erano popolari negli anni '80. In precedenza faceva affidamento su una stampa selezionata per le sue campagne pubblicitarie (spesso coinvolgendo star prestigiose come Steffi Graf, Andre Agassi e Catherine Deneuve) scattate da Annie Leibovitz. Tuttavia, Antoine Arnault, direttore del dipartimento comunicazione, ha da poco deciso di entrare nel mondo della televisione e del cinema: lo spot (90 secondi) esplora il tema \"Dove ti porter\u00e0 la vita?\" ed \u00e8 tradotto in 13 lingue diverse. Questo \u00e8 il primo spot pubblicitario di Vuitton in assoluto ed \u00e8 stato diretto dal famoso regista francese Bruno Aveillan.\nNel 2002, il presidente e CEO di LVMH Watches Daniel Lalonde (in seguito, CEO globale dei marchi LVMH Mo\u00ebt e Dom P\u00e9rignon) ha reclutato celebrit\u00e0 come Maria Sharapova, Brad Pitt, Tiger Woods e Uma Thurman, per le campagne pubblicitarie fotografate da Patrick Demarchelier. Secondo quanto riferito, gli annunci con Woods hanno portato a un aumento delle vendite del 30%, con il risultato che TAG Heuer \u00e8 stato classificato come il marchio di orologi di lusso n. 2 in America entro il 2005.\nCollaborazioni speciali.\nLouis Vuitton ha avuto molte collaborazioni con artisti e designer di spicco."}
{"id": "262660", "revid": "2198552", "url": "https://it.wikipedia.org/wiki?curid=262660", "title": "Sultano", "text": "Sultano (, dal vocabolo \"sul\u1e6da\", \"forza\", \"autorit\u00e0\") \u00e8 il titolo sovrano impiegato da numerose dinastie arabe (per esempio nel Maghreb e in Arabia, e pi\u00f9 esattamente nel Najd) e non arabe che ressero territori pi\u00f9 o meno ampi del Vicino e Medio Oriente islamico.\nEsisteva anche la forma femminile del titolo: Sultane, riservato alle mogli legittime e alle figlie dei Sultani. Nella forma originale, Sultan, \u00e8 anche un nome proprio di persona maschile diffuso nella cultura araba, mentre Zolt\u00e1n lo \u00e8 in ambito ungherese.\nStoria.\nSi discute molto su chi abbia per la prima volta usato questo vocabolo, preferendolo ai termini arabi \"Malik\" (re), \"Am\u012br\" (comandante) o \"Q\u0101\u02beid\" (capo). Di certo furono chiamati sultani gli Ayyubidi di Siria, Egitto, Arabia e Yemen, di etnia curda, quindi iranici e linguisticamente indoeuropei. \nSultani furono anche i loro successori Mamelucchi (Turchi e Circassi), i Turchi selgiuchidi e, pi\u00f9 noti forse fra tutti nell'Europa cristiana, gli Ottomani. Nel Marocco, il sultano ha cambiato il suo titolo in quello di Re nell'anno 1957. Il titolo \u00e8, a tutto il XXI secolo, preferito da una sequela abbastanza ampia di governanti minori musulmani che mostrano di seguitare a preferire questa titolatura di carattere puramente temporale, che non implica quindi alcuna valenza spirituale o religiosa.\nNel caso dei sultanati del Brunei, di Johor, di Aceh e di Sambas, il sultano era rappresentato in ogni regione da un raja (o \"ragi\u00e0\"), cio\u00e8, letteralmente, \"re\". Di fatto, questi alti magistrati avevano le competenze di un vicer\u00e9 o governatore, a dispetto del loro titolo. "}
{"id": "262661", "revid": "1543377", "url": "https://it.wikipedia.org/wiki?curid=262661", "title": "Costa Atlantica", "text": "Costa Atlantica, capoclasse della omonima classe di navi, \u00e8 una nave da crociera della CSSC Carnival Cruise Shipping. Precedentemente parte della flotta della compagnia genovese Costa Crociere.\nStoria.\nCostruita nel 2000 in Finlandia, \u00e8 la prima nave costruita secondo il progetto avviato dai cantieri \"Kv\u00e6rner Masa Yard\" di Helsinki che prevedeva la costruzione di altre 5 navi oltre alla presente: \"Costa Mediterranea\" (la gemella), \"Carnival Pride\", \"Carnival Spirit\", \"Carnival Legend\" e \"Carnival Miracle\", queste ultime 4 per la statunitense Carnival Cruise Lines.\nIl battesimo di Costa Atlantica si \u00e8 tenuto il 16 luglio 2000 in piazza San Marco a Venezia. Attualmente effettua crociere in Oriente.\nNel 2011 la nave ha fatto da set per il film \"Benvenuto a bordo\", del francese \u00c9ric Lavaine. Consulente per quel film fu Francesco Schettino, allora comandante su quella nave, tristemente noto per le vicende occorse un anno dopo a \"Costa Concordia\". Il film infatti, inizialmente programmato per i primi mesi del 2012, \u00e8 uscito nelle sale a giugno dello stesso anno. La pellicola \u00e8 stata girata mentre la nave effettuava regolare servizio effettuando crociere nel centro e nord America.\nNel gennaio 2015 la nave \u00e8 entrata in bacino di carenaggio, a Shanghai, per essere adattata al mercato cinese. Durante i lavori di rinnovamento fu demolito il centro benessere (denominato \"Ischia spa\") per far posto a 47 nuove cabine.\nNel 2020 viene venduta a CSSC per operare nel mercato asiatico.\nCaratteristiche.\n\"Costa Atlantica\" ha una lunghezza di 292 metri, una larghezza di 32 metri, stazza tonnellate e pu\u00f2 accogliere un massimo di passeggeri, ospitati nelle cabine, di cui 620 e 54 \"suite\" con balcone privato affacciato sul mare. Fu la prima nave di Costa Crociere ad essere dotata di cabine con balcone e ad avere gli interni progettati dall'architetto americano Joseph Farcus.\nPu\u00f2 raggiungere una velocit\u00e0 di 24 nodi. Per le sue dimensioni pu\u00f2 transitare attraverso il canale di Panama (si tratta infatti di una nave panamax come \"Costa Luminosa,\" \"Costa Deliziosa e Costa Mediterranea\"), transito compiuto per la prima volta nel suo giro del mondo per la clientela cinese.\nI 12 ponti passeggeri hanno ciascuno il nome di un famoso film del rinomato regista italiano Federico Fellini e le insegne dei ponti sono illustrate da disegni di Milo Manara:\n\u00c8 decorata con marmo di Carrara e con un preziosissimo lampadario in vetro di Murano. A bordo \u00e8 stato ricostruito fedelmente il settecentesco Caff\u00e8 Florian di Venezia.\nIl suo salone d'ingresso \"La dolce vita\" \u00e8 percorso da tre ascensori panoramici che dal cuore della nave salgono verso un'ampia vetrata.\nDispone di 12 bar, 4 piscine di cui una con copertura semovente in vetro e toboga, 4 vasche idromassaggio, un campo polisportivo, un percorso jogging esterno, fino al 2015 un centro benessere denominato \"Ischia Spa\", un teatro, un casin\u00f2, una discoteca, un'internet point, una biblioteca, uno shopping center e lo \"Squok Club\" con piscina per bambini.\nItinerari.\nNella stagione invernale 2012/2013 ha effettuato crociere negli Emirati Arabi e nell'estate del 2013 ha iniziato a fare crociere in Cina, Corea del Sud e Giappone insieme alla Costa Victoria. Il 1\u00ba marzo 2015 \u00e8 partita per un giro del mondo di 86 giorni da Shanghai. Ha operato per Costa Asia prima di passare a CSSC."}
{"id": "262666", "revid": "22995", "url": "https://it.wikipedia.org/wiki?curid=262666", "title": "Il padre volante", "text": ""}
{"id": "262669", "revid": "1442080", "url": "https://it.wikipedia.org/wiki?curid=262669", "title": "First Coast", "text": "La First Coast \u00e8 una regione dello stato USA della Florida. Si estende lungo la costa est dello stato dal confine con la Georgia verso sud, passato il confine meridionale di Anastasia Island fino a Palm Coast. La First Coast si chiama cos\u00ec per via di St. Augustine, la citt\u00e0 pi\u00f9 vecchia degli Stati Uniti.\nComprendendo le contee di Nassau, Duval, St. Johns e Flagler, le cui principali citt\u00e0 includono Jacksonville, Fernandina Beach, Orange Park, St. Augustine e Palm Coast. La geografia consiste in una pianura costiera con basse colline lungo i ripidi profili del fiume St. Johns. Trail Ridge, un'antica spiaggia, confina con il limite occidentale della First Coast e separa la regione dall'Okefenokee Swamp.\nStoria.\nLa storia della First Coast pu\u00f2 essere tracciata da oltre 12.000 anni fa dagli Indiani Timucua, che originariamente insediarono la zona. Insediamenti moderni possono essere datati al 1564 quando Ren\u00e9 Goulaine de Laudonni\u00e8re fond\u00f2 la colonia francese di Fort Caroline vicino alla bocca del fiume Saint Johns, vicina alla moderna Jacksonville. Il 28 agosto 1565, Pedro Men\u00e9ndez de Avil\u00e9s, fond\u00f2 la citt\u00e0 di St. Augustine. Dopo aver sconfitto i francesi con delle schermaglie attorno alla zona, la Spagna stabil\u00ec fermamente la zona come territorio spagnolo.\nL'epoca spagnola sarebbe continuata fino al 1763, quando la Spagna diede il controllo della Florida all'Inghilterra. Durante il dominio inglese, la maggior parte della popolazione spagnola lasci\u00f2 la zona cos\u00ec come la rimanente popolazione nativa. Dopo la fine della Guerra d'indipendenza americana nel 1783, l'Inghilterra cedette ancora la Florida alla Spagna, iniziando il secondo periodo della dominazione spagnola. Durante questo periodo, molti coloni si spostarono nella First Coast dagli Stati Uniti. La citt\u00e0 di Cowford, ora Jacksonville fu fondata nel 1791.\nNel 1819, gli Stati Uniti firmarono il Trattato Adams-On\u00eds con la Spagna. Questo trattato diede tutta la Florida spagnola agli Stati Uniti per $5 milioni.\nL'insediamento americano della First Coast si espanse rapidamente subito dopo l'acquisizione. La citt\u00e0 di Jacksonville fu formalmente costituita nel 1832, con molte altre citt\u00e0 lungo la First Coast tracciando le loro fondamenta in questo periodo. La Guerra di secessione porta azioni minori nella First Coast. Dopo la secessione della Florida, il 10 gennaio 1861, la maggior parte delle regioni furono riconquistate dalle forze dell'Unione all'inizio della guerra. Verso la met\u00e0 del 1862, la maggior parte della First Coast fu nelle mani dell'Unione e ci sarebbe rimasta fino alla fine della guerra.\nDopo la guerra, pi\u00f9 persone iniziarono ad insediarsi lungo la costa. Portati nella zona dalle spiagge e dal clima caldo, la costa rimase una destinazione turistica fino alla fine del XIX secolo. La costruzione della ferrovia da parte di Henry Flagler fino a Miami vide un declino dell'industria turistica, comunque, alcune citt\u00e0 rimasero destinazioni popolari e lo so tuttora. Amelia Island e St. Augustine continuano ad attrarre visitatori nella First Coast per le loro spiagge e insediamenti storici."}
{"id": "262674", "revid": "446353", "url": "https://it.wikipedia.org/wiki?curid=262674", "title": "Emiro", "text": "Emiro () significa letteralmente \"comandante\", persona cio\u00e8 che detiene l'autorit\u00e0 per emettere un ordine (\"amr\") e per vederlo eseguito.\nIn tutta la storia araba, con il termine \"emiro\" si \u00e8 indicato il titolo nobiliare di \"principe\". Attualmente, esso \u00e8 utilizzato come titolo reale per i monarchi arabi in alcuni paesi islamici.\nStoria.\nIl termine, che di per s\u00e9 non avrebbe alcuna valenza spirituale, acquista un significato del tutto particolare quando si fa riferimento all'espressione araba \"Am\u012br al-mu\u02bemin\u012bn\", cio\u00e8 \"Comandante dei credenti\" che, dall'epoca del secondo Califfo, \u02bfUmar ibn al-Kha\u1e6d\u1e6d\u0101b, divenne il perfetto sinonimo di \"Califfo\".\nIl termine ha poi acquisito un significato caratterizzato dalle sole valenze militari o politiche e quindi serv\u00ec a indicare regnanti anche di grandi entit\u00e0 statali, ma teoricamente posti su un gradino inferiore comunque al Califfo\no al Sultano ottomano.\nTale sostantivo viene anche adoperato dal XXI secolo da varie organizzazioni terroristiche jih\u0101diste per indicare un militante posto a capo di un'area sotto il controllo dell'organizzazione.\nEmirati esistenti.\nIl movimento dei talebani afghani defin\u00ec come \"emirato islamico\" il regime da loro imposto sull'Afghanistan nel 1996 (Emirato Islamico dell'Afghanistan), regime in seguito dissoltosi come conseguenza dell'invasione statunitense del 2001; il termine \u00e8 stato poi ripreso dagli stessi talebani nel 2021 dopo il loro ritorno al potere a Kabul.\nFino al 2002 il titolo era utilizzato anche per il sovrano del Bahrein, che in quell'anno si autoproclam\u00f2 re."}
{"id": "262675", "revid": "367445", "url": "https://it.wikipedia.org/wiki?curid=262675", "title": "Stereofonia", "text": "La stereofonia \u00e8 una tecnica di registrazione/riproduzione del suono che prevede due flussi informativi sonori, ognuno dei quali destinato a essere riprodotto da un diverso diffusore acustico posizionato nell'ambiente d'ascolto, diversamente rispetto all'altro, secondo regole prestabilite. Si basa sull'attitudine dell'udito umano a distinguere la provenienza dei suoni.\nLa stereofonia si contrappone alla monofonia che prevede invece un unico flusso informativo sonoro.\nIl corrispondente aggettivo stereof\u00f2nico viene spesso abbreviato in st\u00e8reo, abbreviazione usata anche per la stessa parola stereofonia nella forma \"in stereo\".\nLe basi della stereofonia furono poste pionieristicamente e sul piano teorico dalla teoria di Rayleigh (1896), che prende nome dall'ideatore, il fisico John William Strutt Rayleigh, e pubblicata anche in due noti libri dello stesso autore, in particolare nel secondo volume furono poste le basi. Tuttavia la data ufficiale della nascita della stereofonia viene fatta risalire al 1931 con l'ingegnere Alan Dower Blumlein (v. pi\u00f9 avanti alla voce \"Storia\").\nCaratteristiche dell'udito.\nDal punto di vista anatomico-funzionale la stereofonia \u00e8 la facolt\u00e0 dell'udito di individuare la collocazione spaziale delle sorgenti degli stimoli acustici mediante ascolto biauricolare.\nGrazie alla presenza di due sistemi auditivi paralleli (due padiglioni auricolari, due timpani e due emisferi cerebrali) possiamo capire quale \u00e8 la provenienza di un suono o di un rumore, attitudine molto importante sul piano dell'adattamento all'ambiente. Questa \u00e8 una delle motivazioni per cui l'ascolto della musica dal vivo non di rado comporta un senso di pienezza spaziale, dipesa dalla rivelazione della posizione relativa degli strumenti musicali. Fino agli anni 50 circa del secolo scorso questa sensazione (ascolto binaurale) svaniva allorquando si ascoltava musica riprodotta (ad esempio dalla radio o da un juke box) poich\u00e9 la fonte del suono riprodotto era spesso un sistema monofonico. La spazialit\u00e0 \u00e8 data dalla percezione umana di rilevare in combinazione binauricolare i ritardi di propagazione (\"delay\"), le cadute (\"decay\"), e un insieme di percezioni che dipendono dalla fase dell'onda, dall'istante di arrivo, dal livello acustico, e dalle componenti armoniche differenti.\nTre i parametri fondamentali che permettono la percezione spaziale, e sono detti ITD (Interaural Time Difference), ILD (Interaural Level Difference), DDF (Direction Dependent Filter), che sono rispettivamente il tempo di propagazione con la differenza interaurale, l'intensit\u00e0 sonora percepita (assoluta e a livello differenziale-binauricolare) e il filtro direzionale. \nLa localizzazione spaziale \u00e8 quindi un fenomeno fondamentale nella stereofonia, e alquanto articolato; si sviluppa anche nel senso verticale e non solo nel piano orizzontale e non dipende solo dalla binauricolarit\u00e0 o dalla binauralit\u00e0 o dal doppio canale in s\u00e9, e dai tre parametri succitati, ma dipende anche dal fatto che i due lobi del cervello non lavorano nella medesima modalit\u00e0, in quanto l'area sinistra \u00e8 specializzata nell'elaborazione del suoni complessi e quelli consonantici, mentre l'area destra \u00e8 specializzata per i suoni semplici e le emissioni vocaliche. \nAltri elementi che contribuiscono alla percezione della direzione del suono sono dovute alla diffrazione e alla riflessione delle onde. Per quanto concerne la diffrazione, se la sorgente tende a essere puntiforme la natura dell'irradiazione sar\u00e0 a onde sferiche e di pari efficienza su tutte le direzioni, mentre una sorgente piatta sufficientemente piatta generer\u00e0 onde piane. Nel caso la lunghezza d\u2019onda sia confrontabile con le dimensioni della sorgente, il suono viene irradiato con efficienza diversa a seconda della direzione. In particolar modo, qualora la lunghezza d\u2019onda sia minore della dimensione della sorgente sussiste un angolo al di sopra del quale non vi \u00e8 praticamente irradiamento. Un primo effetto della diffrazione \u00e8 la direzionalit\u00e0 dei suoni acuti rispetto ai suoni bassi, ed \u00e8 per questa ragione che \u00e8 molto pi\u00f9 semplice identificare la posizione di una sorgente se questa emette frequenze acute. Di questo fenomeno tengono conto gli apparecchi hi-fi, nei quali le basse frequenze non necessitano di diffusione stereofonica. Inoltre \u00e8 a causa della diffrazione che le frequenze basse possono essere pi\u00f9 facilmente percepite anche in presenza di ostacoli che non consentono la propagazione diretta del suono, come ad esempio nel caso di stanze comunicanti. L\u2019effetto della diffrazione \u00e8 inoltre responsabile del tipo di propagazione della voce: essendo l\u2019apertura della bocca sufficientemente piccola rispetto alle frequenze di emissione sonora, le onde sonore hanno propagazione sferica.\nGeneralit\u00e0.\nLa stereofonia \u00e8 un sistema con due canali separati di uguali caratteristiche, che, mediante opportune tecniche di ripresa ed elaborazione del segnale, \u00e8 atto alla ricostruzione e riproduzione di un campo sonoro originale mettendo l'udito umano in condizione di espletare l'attributo stereofonico fisiologico e anatomico-funzionale. La stereofonia si basa sul fatto che il suono percepito dall'uomo ha fase, istante di arrivo, livello acustico e componenti armoniche differenti; la fase (la localizzazione \u00e8 dalla parte dove il suono \u00e8 in anticipo di fase) \u00e8 decrescente con la frequenza, mentre l'effetto dell'intensit\u00e0 (la localizzazione \u00e8 dalla parte dove il suono \u00e8 pi\u00f9 intenso) \u00e8 crescente con la frequenza e gioca anche sulla percezione dei riverberi e il tempo di caduta secondo l'RT o T60 di Sabine (v. tempo di riverbero secondo Sabine) oltre che sulla gi\u00e0 citata differenza di fase delle onde di ritorno.\nI due flussi informativi sonori della stereofonia hanno quindi la finalit\u00e0 di restituire spazialit\u00e0 al suono. In natura infatti il suono pu\u00f2 avere origine da infiniti punti spaziali e i diffusori acustici utilizzati in stereofonia permettono di ricostruire la scena sonora e le posizioni relative delle varie fonti.\nAmbiti di impiego.\nLa stereofonia viene utilizzata soprattutto nella discografia ed \u00e8 stata usata anche nel cinema, dove pi\u00f9 diffusamente si \u00e8 passati a sistemi multicanale e di surround a elaborazione artificiale. Altres\u00ec \u00e8 diffusa anche nella televisione, nella radio e nell'home cinema.\nIn alcuni contesti (ad esempio nelle emittenti radiofoniche diffuse tramite modulazione di frequenza) vengono utilizzate speciali apparecchiature basate su princ\u00ecpi psicoacustici, deputate a creare un ampliamento della scena stereofonica bicanale. In tal modo si riesce a ricavare da normale materiale sonoro stereofonico una maggiore enfatizzazione delle armoniche musicali e della percezione della collocazione spaziale delle varie componenti la scena sonora stereo. Esse vengono chiamate comunemente stereo enhancers, anche se i nomi possono essere assai vari.\nStoria.\nTra il X e il XV secolo esisteva gi\u00e0 una ricca sperimentazione e la tecnica dei salmi antifonali di Sant'Ambrogio sul calco del modello siriaco a canti ritardati e alternati per creare un maggiore impatto nella spazialit\u00e0. Nel XVIII secolo la distribuzione spaziale degli strumenti era disposta in modo tale da creare un equilibrio nell'emissione sonora, ed \u00e8 sempre nello stesso periodo che viene introdotto il golfo mistico (o fossa d'orchestra) ideato da Claude-Nicolas Ledoux nel 1784 e poi utilizzato anche da Wagner a causa delle migliorie acustiche. Nel 1895 con la \"Sinfonia No.62\" di Gustav Mahler si fece un ulteriore passo avanti grazie alla realizzazione di pi\u00f9 orchestre e cori in una produzione musicale pi\u00f9 avvolgente.\nLe basi teoriche della stereofonia furono poste dalla teoria di Rayleigh (1896) pubblicata anche in due libri dello stesso autore (v. John William Strutt Rayleigh), in particolare nel secondo volume furono poste le vere basi della stereofonia e l'argomento fu ripreso ed esteso in seguito. Nella pratica viene tradizionalmente assegnata la data del 1931 come nascita della stereofonia con la Tecnica Blumlein grazie alla ricerca intrapresa dall'ingegnere inglese Alan Dower Blumlein (1903 - 1942) nei laboratori EMI del Regno Unito, in seguito registrata come brevetto, mediante il quale si utilizz\u00f2 un sistema (all'epoca proprietario e chiamato Stereosonics) che contemplava l'adozione di due microfoni bidirezionali coincidenti, angolati di 90\u00b0, 45\u00b0 a sinistra e 45\u00b0 a destra per la ripresa della sorgente sonora. \nAppartiene agli anni '50 la nascita della musica acusmatica con la separazione spaziale degli strumentisti, ad opera anche di compositori come Karlheinz Stockhausen, Pierre Boulez, Edgar Var\u00e8se, Iannis Xenakis che sperimentano nuovi sistemi di spazializzazione sonora peraltro miscelando fonti acustiche ed elettroacustiche.\nAlternative.\nProprio perch\u00e9 prevede due flussi informativi sonori, la stereofonia si contrappone alla monofonia che prevede invece un unico flusso informativo sonoro, e ai sistemi multicanale, tipicamente usati per effetti surround (per esempio Dolby Digital, Dolby Surround, Dolby Atmos e quadrifonia), anche se esistono delle tecnologie di simulazione per il surround usando due canali.\nLa stereofonia inoltre non va confusa con sistemi di riproduzione analoga, come quella binaurale (studiata per l'ascolto in cuffia), l'acusmonium, l'olofonia, l'ambisonic, ecc.\nNel caso della tecnica binaurale, essa si differenzia dalla consueta stereofonia pi\u00f9 in fase di registrazione, in quanto i microfoni vengono tipicamente sistemati con orientamento divergente a 180\u00b0 o direttamente nella testa di un manichino, anzich\u00e9 con schema incrociato o altri schemi tipici per la stereofonia, ed in generale per essere ottimizzata per l'ascolto in cuffia. La tecnica binaurale si pu\u00f2 considerare il sistema pi\u00f9 affine alla stereofonia tra le alternative, mentre \u00e8 dibattuto se pu\u00f2 essere considerata essa stessa un caso particolare di stereofonia, considerando i differenti diagrammi polari e le angolazioni di orientamento microfonico e spesso richiede degli adattamenti mediante elaborazioni DSP o equivalenti analogici perch\u00e9 la sorgente registrata possa essere percepita come attendibile o credibile sensorialmente.\nEsistono sottosistemi e derivate di vario tipo della stereofonia, molti dei quali sono tentativi falliti o hanno avuto un periodo di successo che poi \u00e8 scemato: enhanced stereo, DualDisc di Sony, Deep Stereo, etc."}
{"id": "262677", "revid": "1226", "url": "https://it.wikipedia.org/wiki?curid=262677", "title": "Sultanato", "text": ""}
{"id": "262678", "revid": "2225", "url": "https://it.wikipedia.org/wiki?curid=262678", "title": "Pagerank", "text": ""}
{"id": "262681", "revid": "31886", "url": "https://it.wikipedia.org/wiki?curid=262681", "title": "Jan Pieterszoon Sweelinck", "text": "Biografia.\nNato a Deventer nel 1562, egli studia dapprima col padre Pieter Swybbertszoon (c.1535 - 1573), organista nella Oude Kerk di Amsterdam dal 1564, poi col successore di questi, Cornelis Boskoop (1525 - 1573) e, infine, col controtenore Jan Willemszoon Lossy (c. 1545 - 1629) ad Haarlem. Non \u00e8 conosciuta la ragione per la quale il compositore adotta il cognome della madre, Elske Jansdochter Sweeling, figlia di un chirurgo. S. muore il 16 ottobre 1621 e viene sepolto nella Oude Kerk, il figlio Dirck Janszoon (1591 - 1652) gli succede nel ruolo di organista nella Chiesa Vecchia di Amsterdam. S. trascorre la propria vita quasi esclusivamente ad Amsterdam, con qualche breve spostamento occasionale nei vicini centri olandesi per ispezionare strumenti. La biografia dell\u2019autore annovera anche un viaggio di studio in Italia, presso il maestro Gioseffo Zarlino (1517 - 1590). Tale convinzione \u00e8 errata ed \u00e8 frutto di un errore da parte di Johann Mattheson (1681 - 1764) nella stesura della voce \u201cSweelinck\u201d della sua enciclopedia musicale \"Grundlage einer Ehren-Pforte\". Il fratello e pittore Gerrit Sweelinck (1566 - 1612) trascorse effettivamente diversi anni a Roma, mentre il nome di Jan \u00e8 stato a lungo associato alla traduzione delle \"Istitutioni Harmoniche\" di Zarlino [un insieme di manoscritti, appunti, trascrizioni di alunni riguardo alla tecnica compositiva sono stati editi da Hermann Gehrmann (1861 - 1916) come \"Compositions-Regeln\" all\u2019interno della opera omnia di S. curata da Breitkopf &amp; H\u00e4rtel tra il 1894 e il 1901; tale apparato teorico trova molte connessioni con l\u2019opera di Zarlino]: questi due fattori potrebbero aver condotto in errore Mattheson.\nIl poeta-giurista-musicista Cornelis Gijsbertszoon Plemp (1574 - 1638), amico del compositore, scrisse in pi\u00f9 occasioni eleganti elogi del musicista olandese, a testimoniare come la figura di S. fosse ben nota, rispettata e ammirata dai contemporanei tanto da valere al compositore l'appellativo di \"Orfeo di Amsterdam\". Riportiamo alcuni versi a proposito della fama di S. all\u2019interno della raccolta \"\"Tabell\u00e6\"\" , insieme di descrizione poetiche di opere d\u2019arte e in questo caso probabilmente della copia dell\u2019incisione del ritratto di S. realizzata da Jan Muller (1571 - 1628) e posseduta dal Plemp stesso.\nGrazie alla redazioni di dettagliati cataloghi \u00e8 possibile sapere quali libri fossero reperibili all\u2019epoca e, dunque, non solo comporre un elenco dei lavori pubblicati dall\u2019autore, ma anche stabilire la diffusione delle sue composizioni. Attraverso i cataloghi dei libri pubblicati negli ultimi 100 anni e ancora disponibili all\u2019epoca, redatti da Georgius Draudius (1573 - 1635) nel 1610 e nel 1625, su commissione dei librai di Francoforte, veniamo a conoscenza di come le opere di S., principalmente quelle vocali, furono date alle stampe gi\u00e0 durante la vita dell\u2019autore ed ebbero una notevole circolazione. Nel catalogo del 1610 Draudius elenca tre titoli di S., in quello del 1625 ben 14. Attraverso il pi\u00f9 moderno lavoro di catalogazione di Albert G\u00f6hler, che cita alla voce S. quasi tutti i titoli presenti nell\u2019edizione di Draudius, possiamo affermare che gran parte delle composizioni furono date alle stampe dall\u2019autore stesso o per lo meno vivente l\u2019autore. La prima pubblicazione risale al 1584 con il volume di Chanson su testi di Marot, Ronsard e de Magny, contenente anche composizioni di Cornelis Verdonck (1563 - 1625). L\u2019autore diede alle stampe quattro libri di Salmi nel 1604, 1613, 1614 e 1621 (pubblicato postumo e incompiuto), secondo il progetto di musicare l\u2019intero Salterio. Ulteriori lavori pubblicati sono le \"\"Rimes Francoises et Italienes\" (1612) e le \"Cantiones Sacr\u00e6\" (1619). La letteratura tastieristica sopravvive nelle copie degli studenti di S.: il maestro, infatti, non diede personalmente alle stampe queste composizioni. La musica per tastiera era generalmente improvvisata e ritenuta come musica di consumo, certamente di minor pregio rispetto alle composizioni vocali di carattere severo: \u00e8 praticamente certo che quanto pervenutoci dai manoscritti sia solo una minima parte di ci\u00f2 che S. effettivamente esegu\u00ec negli oltre quaranta anni di attivit\u00e0 alle tastiere. La catalogazione di G\u00f6hler riporta, inoltre, un volume di intavolature edito nel 1630 dall\u2019allievo Samuel Scheidt (1587 - 1654); quella di Draudius e di Hendricus Laurentius, libraio di Amsterdam, riportano la pubblicazione dell\u2019opera \"Nieu Chyterboek\" (1602 o 1608): entrambi i lavori sono persi.\nStile.\nLe sue produzioni comprendono sia musica sacra che profana, anche se oggi \u00e8 ricordato soprattutto per i suoi brani tastieristici (fantasie, toccate, variazioni ecc.). L'adozione del credo calvinista influenza evidentemente l'attivit\u00e0 musicale di Sweelinck. Scrisse diverse variazioni tratte dalle musiche del Salterio ginevrino, come pure mottetti per coro basati sulla stessa opera (sebbene abbia scritto anche musiche basate sulla liturgia cattolica e luterana). In questo sar\u00e0 seguito dall'allievo Paul Siefert che compone due volumi di mottetti basati sui Salmi, come pure da Anthonie van Noordt, altro compositore olandese, che scrive opere organistiche in stile simile, basate sulle melodie ginevrine. La dottrina calvinista non vedeva di buon occhio l'utilizzo della musica durante le celebrazioni, le esecuzioni all'organo del maestro erano limitate ai margini della liturgia, ma non furono mai abolite. A Sweelinck \u00e8 dovuta principalmente l'invenzione dell'elaborazione del corale popolare tedesco che, trasportato in nuova forma, d\u00e0 origine ad una nuova composizione fortemente emotiva. Questo tipo di modifica del corale sar\u00e0 alla base anche dello stile di Johann Sebastian Bach.\nIl suo stile \u00e8 strettamente collegato a quello inglese, essendosi entrambe le nazioni influenzate a vicenda, come dimostrano gli stretti rapporti musicali e affettivi che collegarono lui e musicisti come John Bull, John Dowland e William Byrd. Ricordiamo a titolo esemplificativo che il virginalista Peter Philips fu esule nelle Fiandre. Inoltre, Sweelinck compose delle variazioni su \"Lachrymae Pavane\"\" di Dowland, mentre Bull, poco dopo la morte dell'olandese, elabor\u00f2 suoi diversi brani. Sweelinck appare anche nel Fitzwilliam Virginal Book, a testimonianza dello stretto rapporto che ebbe con i suoi contemporanei inglesi. Con lui le conoscenze virginalistiche inglesi vennero diffuse anche nei Paesi Bassi e soprattutto in Germania.\nSia vera o no la sua vicinanza a Zarlino, la sua abilit\u00e0 compositiva \u00e8 dovuta anche alla conoscenza dei suoi colleghi veneziani, di Giovanni Gabrieli e di Claudio Merulo in primis, ispirandosi ad essi nello scrivere canzoni all'italiana, rinnovate dallo spirito ingegnosamente contrappuntistico, tipico della tradizione fiamminga\nInsegnamento.\nCome insegnante form\u00f2 dei grandissimi musicisti, creando presso di s\u00e9 quella che poi venne chiamata la \"\"Scuola del Nord\". Tra i suoi allievi, oltre ai gi\u00e0 citati Paul Siefert e Anthonie van Noordt, figurano anche Cornelis Helmbreker, Michael Praetorius, Samuel Scheidt, Heinrich Scheidemann, musicisti che diffusero il suo insegnamento in mezza Europa. Fra i suoi contemporanei si riscontra una somiglianza con l'organista Hendrick Joosten Speuy. Il Mattheson nella sua enciclopedia gli affibbia l'appellativo di \"Hamburgische Organistenmacher\"\" perch\u00e9 fra i suo allievi diversi furono attivi ad Amburgo."}
{"id": "262683", "revid": "124816143", "url": "https://it.wikipedia.org/wiki?curid=262683", "title": "Quirra", "text": "Quirra o il Salto di Quirra (Ch\u00ecrra o Sartu de Ch\u00ecrra in sardo, correttamente tradotto \"campagna di Quirra)\" \u00e8 una regione storica sarda situata nella Sardegna sud-orientale.\nStoria.\nNel 1327 venne istituita da Don Alfonso d'Aragona la Contea di Quirra (diventer\u00e0 Marchesato). Il Marchesato comprendeva i seguenti feudi: Encontrada de Sarrubus, Baronia de San Miguel, Baronia de Monreal, Encontrada de Marmila Judicate de Ollastre. Quest'ultimo comprendeva il castello di Lotzorai e i villaggi di Tortol\u00ec, Arbatax, Lotzorai, Girasole, Lanusei, Elini, Arzana, Tertenia, Ilbono, Ulassai, Osini, Gairo, Jerzu, Perdasdefogu e Villaputzu\nLa Contea \u00e8 legata alle sorti delle famiglie Carroz e Centelles. Oggigiorno questa sub-regione si trova a cavallo tra la Provincia di Nuoro e la Provincia del Sud Sardegna.\nIl Poligono di tiro.\nDal 1956 \u00e8 attivo il Poligono Sperimentale e di Addestramento Interforze, che svolge tuttora attivit\u00e0 militari missilistiche e di collaudo.\nIl Poligono \u00e8 al centro di un'inchiesta della Procura di Lanusei, iniziata nel 2011 dal Procuratore Domenico Fiordalisi, legata alla cosiddetta \"Sindrome di Quirra\", una serie di morti sospette e casi di tumore di militari e pastori, nonch\u00e9 malformazioni di animali allevati nella zona, seguiti dal ritrovamento di cassette di uranio nell'area del poligono."}
{"id": "262685", "revid": "670021", "url": "https://it.wikipedia.org/wiki?curid=262685", "title": "Ufficiale", "text": ""}
{"id": "262690", "revid": "6923", "url": "https://it.wikipedia.org/wiki?curid=262690", "title": "Memphis Belle", "text": "Memphis Belle (\"La bella di Memphis\") \u00e8 un bombardiere B-17 Flying Fortress statunitense che prese parte alla campagna di bombardamento sul territorio tedesco, belga, olandese e francese durante la seconda guerra mondiale, diventando il primo bombardiere pesante del teatro europeo a compiere le 25 missioni previste per permettere all'equipaggio di essere congedato.\nStoria.\nL'apparecchio \u00e8 un B-17F-10-BO (numero di serie 41-24485) costruito nel luglio 1942 dalla Boeing che prest\u00f2 servizio per sette mesi, dal 7 novembre 1942 al 17 maggio 1943, compiendo 25 missioni nel 324th Bomb Squadron, parte del 91st Bomb Group, Eighth Air Force, di base a Bassingbourne, in Inghilterra.\nIl Memphis Belle fu il primo bombardiere pesante del teatro europeo a compiere tutte le 25 missioni previste per permettere all'equipaggio di essere congedato. In tutte queste missioni diurne l'aereo vol\u00f2 148 ore scaricando circa 60 tonnellate di bombe. Per i danni riportati in combattimento, quasi ogni parte dell'aereo fu sostituita almeno una volta.\nIl nome all'aereo fu dato dal pilota Robert Morgan in onore della sua fidanzata Margaret Polk, mentre la famosa ragazza sul muso dell'aereo fu disegnata dall'artista del novantunesimo gruppo, Tony Starcer.\nDocumentario sull'aereo.\nNel 1944 venne realizzato dal regista William Wyler un documentario intitolato \"\" (\"Il Memphis Belle: la storia di una fortezza volante\") per raccontare la storia della venticinquesima missione del bombardiere. Nel 2001 la Biblioteca del Congresso ha dichiarato il filmato \"culturalmente significativo\" e l'ha selezionato per essere conservato presso il \"National Film Registry\" (registro nazionale dei film).\nEquipaggio.\nIl 13 maggio 1943 il co-pilota Jim Verinis fu il primo uomo dell'equipaggio a terminare il suo ciclo di 25 missioni. Il pilota Robert Morgan e buona parte del resto dell'equipaggio terminarono il loro ciclo il 17 maggio. Il giorno dopo l'aereo vol\u00f2 per la sua venticinquesima e ultima missione.\nMissioni.\nQuello che segue \u00e8 l'elenco delle missioni compiute dal \"Belle\" durante il secondo conflitto mondiale:\nIl \"Belle\" dopo la guerra.\nFinito il ciclo di missioni il Memphis Belle fece ritorno negli Stati Uniti, dove venne utilizzato per fini propagandistici e per pubblicizzare il prestito di guerra. Terminata la guerra poi al \"Belle\" sarebbe toccata la sorte di tutti i vecchi bombardieri, ma un provvidenziale intervento del sindaco di Memphis salv\u00f2 l'aereo dallo smantellamento per la modica cifra di 350$. L'aereo venne posteggiato all'aperto come modello statico fino agli anni ottanta, deteriorandosi a causa delle condizioni climatiche e dei ripetuti vandalismi.\nSotto pressioni della neonata \"Memphis Belle Memorial Association\" (MBMA) si cerc\u00f2 quindi di trovare una migliore sistemazione all'aereo che negli anni settanta era nel frattempo ritornato di propriet\u00e0 dell'Air Force. L'apparecchio fu quindi spostato vicino al fiume Mississippi dove venne allestita un'area con una tettoia che comunque non proteggeva il \"Belle\" dalle intemperie.\nNell'ottobre 2003 l'apparecchio fu spostato a Millington per essere ricondizionato, ma nel settembre 2004, stanco dei continui temporeggiamenti della citt\u00e0 nel preservare lo storico B-17, il \"National Museum of the United States Air Force\" ammise di voler riprendere possesso dell'aereo per poterlo riparare e successivamente esporlo nel museo di Dayton.\nIl 30 agosto 2005 l'\"MBMA\" dichiar\u00f2 di non essere in grado di riparare il \"Belle\" per mancanza di fondi e acconsent\u00ec alle richieste dell'\"Air Force\" a patto di poter effettuare un'ultima esposizione pubblica a Millington nel Tennessee dal 30 settembre al 2 ottobre 2005. Il B-17 arriv\u00f2 quindi a Dayton verso la met\u00e0 di ottobre 2005.\nIl Memphis Belle originale non si trova pi\u00f9 nelle condizioni di poter volare quindi un B-17G-85-DL (numero di serie 44-83546, registrato N3703G) \u00e8 stato convertito in B-17F e colorato come il \"Belle\" per essere utilizzato nelle riprese del film del 1990 e per essere esposto in vari show aerei come esemplare volante."}
{"id": "262691", "revid": "767487", "url": "https://it.wikipedia.org/wiki?curid=262691", "title": "Hajib", "text": "H\u0101jib \u00e8 il termine con cui gli Omayyadi di Siria o di al-Andalus chiamarono i loro \"ciambellani\" o \"maggiordomi\" cui califfi ed emiri delegarono l'ufficio di sovraintendere all'andamento regolare del Palazzo (udienze pubbliche e private, andamento logistico, difesa personale del califfo o dell'emiro, sorveglianza dei laboratori di Stato, o \"tiraz\").\nIn et\u00e0 abbaside al \"h\u0101jib\" si sostitu\u00ec il \"vizir\", datato di maggiori deleghe, fra cui quella di condurre in guerra le forze armate califfali, di amministrare la giustizia e di coordinare l'intera amministrazione (\"d\u012bw\u0101n\"). In al-Andalus, tuttavia, l'ampliamento dei poteri non comport\u00f2 il mutamento del nome e quindi \"vizir\" e \"h\u0101jib\" furono perfetti equivalenti, l'uno in contesto abbaside, l'altro in contesto omayyade spagnolo.\nIn ambiente fatimide l'equivalente era il \"w\u0101si\u1e6da\"."}
{"id": "262692", "revid": "11959", "url": "https://it.wikipedia.org/wiki?curid=262692", "title": "Hagib", "text": ""}
{"id": "262693", "revid": "110886869", "url": "https://it.wikipedia.org/wiki?curid=262693", "title": "Michael Praetorius", "text": "Nato a Creuzburg, nell'Alta Turingia, nel 1571, Praetorius (nome umanistico di Michael Schultz o Schultheiss), fu una figura fondamentale per il passaggio all'Alto Barocco e uno dei principali esponenti del rinascimento musicale tedesco.\nLa sua vastissima opera compositiva comprende circa 1200 opere di musica sacra. Altrettanto importante il suo \"Syntagma musicum\", del 1619, con trattazioni e disegni della storia musicale. L'opera \u00e8 suddivisa in tre parti: la prima e la terza, in latino, riportano note storiche su forme e tecniche musicali, mentre la seconda, in tedesco, \u00e8 un trattato di organologia dell'epoca.\nBiografia.\nStudi\u00f2 fra il 1584 e il 1588 all'Universit\u00e0 di Francoforte sull'Oder, dove divenne organista della chiesa di S. Maria. Fu poi, agli inizi, Maestro di Cappella presso varie corti europee, finch\u00e9 nel 1589 fu chiamato dal Duca Heinrich Julius di Brunswick prima come segretario e addetto musicale della Cappella della sua dimora di Groninga, poi come Maestro di Cappella a Wolfenb\u00fcttel, dove rimase sino alla morte. Trascorse dunque una vita tranquilla, e pot\u00e9 cos\u00ec dare sfogo alla sua fertilissima creativit\u00e0 e sapienza. \nConsiderazioni sull'opera.\nMichael Praetorius, che era figlio di un pastore luterano, per la sua collocazione storico-culturale, non pu\u00f2 essere considerato un musicista pienamente rinascimentale o barocco, bens\u00ec come un musicista della transizione (che egli domin\u00f2 nella teoria e nella pratica), poich\u00e9, a partire dalle forme ormai storicizzate dell'espressione polifonica e strumentale del Rinascimento, contribu\u00ec notevolmente ad introdurre e avviare la realizzazione del grande edificio musicale barocco. Praetorius, dunque, non fu soltanto uno dei massimi compositori germanici vissuti fra la fine del Cinquecento e l'inizio del Seicento, bens\u00ec seppe svolgere con grande autorevolezza il ruolo di riferimento teorico-pratico in una fase di delicata transizione. Quest'ultima vedeva soprattutto il diffondersi dei modi e delle tendenze della musica italiana, sia cattolica che profana, nel severo mondo protestante tedesco. Dice a tale proposito il G\u00fcnter:"}
{"id": "262694", "revid": "163662", "url": "https://it.wikipedia.org/wiki?curid=262694", "title": "Calcioscommesse", "text": "Il calcioscommesse \u00e8 un tipo di gioco d'azzardo legato all'esito di eventi di carattere calcistico.\nLe scommesse legate ai risultati di gare e competizioni calcistiche hanno avuto un primo grande sviluppo in Inghilterra, gestite direttamente dai bookmakers che, come per le gare di ippica o per qualsiasi altro evento oggetto di scommessa, applicano delle \"quote\" in proporzione alle quali viene stabilita l'entit\u00e0 della vincita per lo scommettitore.\nScommesse clandestine.\nAlle scommesse calcistiche regolarmente gestite dall'organo dello Stato chiamato AAMS fanno da contraltare le numerose \"iniziative private\" spesso gestite direttamente dalla criminalit\u00e0 organizzata e che continuano a creare un giro d'affari nonostante la liberalizzazione del gioco in sale autorizzate.\nIl cosiddetto calcioscommesse sal\u00ec alla ribalta delle cronache nazionali nei primi anni ottanta, con lo scoppio del \"Totonero\" prima e del \"Totonero-bis\" qualche anno pi\u00f9 tardi. Entrambi gli scandali riguardarono un giro di scommesse clandestine, nel quale furono coinvolti direttamente societ\u00e0 calcistiche e giocatori disposti ad alterare il regolare andamento di gare e tornei per favorire l'esito di ingenti giocate illegali; dopo un processo sportivo vennero penalizzate varie societ\u00e0 professionistiche con la retrocessione a tavolino o con punti di penalizzazione da scontare nella stagione successiva, e vennero radiati o squalificati molti giocatori e dirigenti.\nNel 2009 uno scandalo ha colpito vari campionati europei.\nNell'estate del 2011 il mondo del calcio italiano fu sconvolto dall'ennesimo scandalo legato al calcioscommesse. Anche noto mediaticamente come \"Scommessopoli\", lo scandalo del 2011 (proseguito nel 2012) vide coinvolti giocatori, dirigenti e societ\u00e0 di Serie A, Serie B, Lega Pro e Lega Nazionale Dilettanti (Divisione Calcio a 5)."}
{"id": "262698", "revid": "83531", "url": "https://it.wikipedia.org/wiki?curid=262698", "title": "Giacinto Scelsi", "text": "\u00c8 noto per i suoi lavori di musica microtonale.\nBiografia.\nNato a Pitelli, allora frazione di Arcola e in seguito aggregata al Comune della Spezia, da Guido Scelsi, all\u2019epoca tenente di vascello, proveniente da una famiglia di origine siciliana che aveva avuto un ruolo di spicco nelle vicende dell\u2019Unit\u00e0 d\u2019Italia, e da Donna Giovanna d\u2019Ayala Valva, originaria di Taranto, ma che risiedeva abitualmente nel castello di famiglia di Valva nell'alta valle del Sele in provincia di Salerno, dove Giacinto crebbe e venne istruito da un tutore privato, che gli insegn\u00f2 latino, scacchi e scherma. In seguito la famiglia si spost\u00f2 a Roma, dove il suo talento musicale venne stimolato e incoraggiato dalle lezioni private di Giacinto Sallustio.\nSeguendo la disciplina di Arnold Sch\u00f6nberg, in Vienna, divent\u00f2 il primo seguace della dodecafonia in Italia. Dal 1920 cominci\u00f2 a viaggiare molto e instaur\u00f2 amicizie con vari intellettuali europei, come Jean Cocteau e Virginia Woolf.\nAll\u2019entrata dell\u2019Italia in guerra, nel 1940, si trovava in Svizzera, dove rimase per tutto il periodo del conflitto e dove spos\u00f2 Dorothy-Kate Ramsden, cittadina inglese.\nMor\u00ec a Roma l'8 agosto 1988 (8/8/88).\nLa sua musica.\nAttivo gi\u00e0 negli anni trenta, s'interess\u00f2 a tecniche compositive quali la dodecafonia o le teorie di Aleksandr Skrjabin. Tra i lavori di quel periodo spicca il poema sinfonico \"Rotativa\", eseguito a Parigi nel 1931.\nLe prime composizioni si basano sulla musica attuale in quel tempo: studi\u00f2 a Vienna con un allievo di Alban Berg e in Svizzera con un seguace di Aleksandr Skrjabin.\nPoco della sua musica \u00e8 stato registrato in quel periodo, quindi conclusioni definitive sono impossibili. \u00c8 facile notare il suo interesse in forme ben precise dai titoli delle composizioni (Introduzione e fuga, Variazioni ecc.). Inoltre gran parte di questa musica fu scritta per il pianoforte, strumento del quale era un virtuoso.\nIl contrappunto di Scelsi in questo periodo \u00e8 molto preciso, e utilizza la dodecafonia ed altri elementi neo-classici e neo-barocchi. Il suo paradigma \u00e8 un preciso contrappunto che definisce l'armonia, che si pu\u00f2 paragonare all'idioma di Kaikhosru Shapurji Sorabji. Il confronto tra queste due figure \u00e8 appropriato per varie ragioni: la posizione al di fuori della corrente principale, la virtuosit\u00e0 pianistica e sopra tutto un paradigma all'interno di una struttura cromatica. A differenza di Shorabij, Scelsi mostra una marcata tendenza verso la compressione tematica e la brevit\u00e0.\nDurante la seconda guerra mondiale, scrisse il \"Quattro pezzi per orchestra n\u00ba1\" che \u00e8 una delle sue importanti prime composizioni. Durante lo stesso periodo la moglie lo lasci\u00f2, e questo gli caus\u00f2 pi\u00f9 avanti un collasso psicologico. La sua terapia consistette nel suonare una singola nota di un pianoforte in continuazione che lo guid\u00f2 verso il suo nuovo stile.\nLa Nascita del Verbo (1948) \u00e8 considerato l'ultimo lavoro del suo primo periodo ed \u00e8 un pezzo che continua ad avere profonde implicazioni per lui (bench\u00e9 all'apparenza non piacevoli) quando fu eseguito nel 1950. La cantata non era stata eseguita fino ad allora e rimane il pi\u00f9 importante lavoro mai registrato.\nNel secondo dopoguerra vive periodi molto travagliati, rifugiandosi nel misticismo, nella poesia e nelle filosofie orientali; tutto questo verr\u00e0 rispecchiato nella musica da lui composta a partire dalla met\u00e0 degli anni cinquanta, ed il lavoro emblematico di questa nuova fase sar\u00e0 i \"Quattro pezzi su una nota sola\" per orchestra da camera.\nA partire da quel momento, la sua opera ha aperto la strada ad una concezione nuova rispetto alla forma e al timbro: Scelsi nella sua poetica musicale indaga la microstruttura del suono, sconfinando in territori fino ad allora insondati, utilizzando tecniche all'epoca non convenzionali (tra cui un uso intensivo dei microintervalli).\nScelsi fu un autore che lavor\u00f2 sempre a stretto contatto con i musicisti che interpretavano le sue opere; fra gli interpreti pi\u00f9 fedeli al maestro vanno citati i nomi di Michiko Hirayama (voce), Jo\u00eblle L\u00e9andre (contrabbasso), Frances Marie Uitti (violoncello), Jay Gottlieb (pianoforte).\nDalla scrittura musicale originalissima e dai contenuti sonori imbevuti di cultura orientale, l'opera compositiva di Giacinto Scelsi si pose nel panorama musicale del XX secolo quale sintesi fra Oriente ed Occidente.\nIn realt\u00e0 Scelsi \u00e8 rimasto sconosciuto per la maggior parte della sua carriera. In una serie di concerti tenutasi nella seconda met\u00e0 degli anni 1980, in particolare a Colonia nell'ottobre del 1987, furono eseguiti con grande successo in prima mondiale molti dei suoi pezzi, specialmente i suoi capolavori orchestrali, circa un quarto di secolo dopo che quelle opere erano state composte e meno di un anno prima della morte del compositore. Scelsi fu in grado di partecipare alle prime ed ha personalmente supervisionato le prove. L'impatto causato dalla scoperta tardiva delle opere di Scelsi \u00e8 stato descritto da musicologo belga Harry Halbreich:Un intero capitolo della recente storia musicale deve essere riscritta: la seconda met\u00e0 di questo secolo, \u00e8 ormai impensabile senza Scelsi... Egli ha inaugurato un modo completamente nuovo di fare musica, fino ad allora sconosciuta in Occidente. Nei primi anni cinquanta, c'erano poche alternative alla camicia di forza del serialismo che non si riconducono al passato. Poi, verso 1960-1961, \u00e8 venuto lo shock della scoperta delle atmosfere di Ligeti. C'erano poche persone al momento che sapevano che Friedrich Cerha, nel suo ciclo orchestrale \"Spiegel\", aveva gi\u00e0 raggiunto risultati piuttosto simili, e nessuno sapeva che c'era un compositore che aveva seguito lo stesso percorso ancora prima, e in un modo molto pi\u00f9 radicale: Giacinto Scelsi stesso.La sua concezione musicale ha anticipato di alcuni anni alcune correnti nell'ambito della musica colta contemporanea quali la \"minimal music\" e la \"musica spettrale\".\nLe sue opere vengono a tutt'oggi eseguite in varie importanti Istituzioni e Festival di musica contemporanea del mondo. Il suo numeroso Catalogo \u00e8 oggetto di studi e approfondimento interpretativo presso numerose accademie e centri di musica contemporanea di rilievo mondiale.\nPolemiche post mortem.\nAlla sua morte il compositore Vieri Tosatti, analogamente ad altri suoi colleghi tra cui Roman Vlad e Sergio Cafaro, dichiar\u00f2 di essere l'autore di molte opere di Scelsi, creando cos\u00ec una vasta polemica che ebbe risonanza decisamente internazionale.\nFranco Sciannameo (un violinista che collabor\u00f2 con Scelsi), a tal proposito afferma, in un articolo sul \"Musical Times\": \"\"lui [Scelsi] registrava sequenze di suoni eseguite su un piccolo apparecchio elettronico [un'ondiola], ma qualcun altro doveva occuparsi del resto. Questo \"qualcuno\" era Vieri Tosatti. Le partiture dei grandi lavori per orchestra, e i quartetti per archi furono probabilmente scritte da Tosatti. Io sono certo che il Quartetto n.4 e Anagamin lo furono.\"\"\nSe \u00e8 cosa praticamente accertata il fatto che Scelsi utilizzasse correntemente dei trascrittori, i quali avevano il compito di stendere in partitura le sue improvvisazioni strumentali, rimarrebbe da verificare quanto questo lavoro di trascrizione abbia influenzato l'essenza di quei brani, vista anche la notevole distanza stilistica tra le musiche di Scelsi e quelle dei succitati compositori uscite a loro proprio nome.\nNel 1989 a La Spezia, grazie a Lorenzo Cimino e Nicola Mei, viene fondato in suo onore L'Ensemble Scelsi."}
{"id": "262711", "revid": "117369515", "url": "https://it.wikipedia.org/wiki?curid=262711", "title": "Campionati mondiali di sci nordico 1958", "text": "I Campionati mondiali di sci nordico 1958, ventiduesima edizione della manifestazione, si svolsero dal 1 al 9 marzo a Lahti, in Finlandia. Vennero assegnati otto titoli.\nPer la prima volta in sede iridata, inoltre, la prova di fondo della combinata nordica fu portata dai 18 ai 15\u00a0km, com'era gi\u00e0 avvenuto ai VII Giochi olimpici invernali di .\nRisultati.\nUomini.\nCombinata nordica.\n2-3 marzo&lt;br&gt;\nTrampolino: Salpausselk\u00e4 K90&lt;br&gt;\nFondo: 15\u00a0km\nSalto con gli sci.\n9 marzo&lt;br&gt;\nTrampolino: Salpausselk\u00e4 K90\nSci di fondo.\n15 km.\n4 marzo\n30 km.\n2 marzo\n50 km.\n8 marzo\nStaffetta 4x10 km.\n6 marzo\nDonne.\nSci di fondo.\n10 km.\n5 marzo\nStaffetta 3x5 km.\n7 marzo"}
{"id": "262712", "revid": "767487", "url": "https://it.wikipedia.org/wiki?curid=262712", "title": "Confusione (diritto)", "text": "La confusione \u00e8 un modo di estinzione dell'obbligazione diverso dall'adempimento che si ha allorch\u00e9 le posizioni passive e attive del rapporto obbligatorio vengono a coincidere e riunirsi nella medesima persona. Tale evenienza si verifica in caso di successione di un debitore nella posizione del creditore dello stesso rapporto obbligatorio e viceversa, ovvero in caso di successione di un terzo alle posizioni di entrambi. La successione pu\u00f2 essere a titolo particolare o universale. Ad esempio si ha confusione nel caso in cui Caio, creditore di Tizio, muore designando erede Tizio. In questo caso l'obbligazione si estingue per confusione.\nNell'ordinamento italiano, la confusione \u00e8 disciplinata dal codice civile agli art. 1253-1255 nel titolo dedicato ai modi di estinzione dell'obbligazione diversi dall'adempimento.\nOrigine.\nLa confusione era gi\u00e0 nota ai giuristi romani come uno dei modi di estinzione dell'obbligazione: Pomponio, in un brano del suo Enchiridion tramandatoci attraverso il Digesto ammoniva: D.46.3.107 \u00ab\"Pomponius 2 enchir: Verborum obligatio aut naturaliter resolvitur aut civiliter: naturaliter veluti solutione aut cum res in stipulationem deducta sine culpa promissoris in rebus humanis esse desiit: civiliter veluti acceptilatione vel cum in eandem personam ius stipulantis promittentisque devenit\"\u00bb."}
{"id": "262715", "revid": "226458", "url": "https://it.wikipedia.org/wiki?curid=262715", "title": "Dividendo (algebra)", "text": "Il dividendo (dal latino \"dividendum\": \"ci\u00f2 che va diviso\") \u00e8 il nome dato in algebra a uno dei due operandi della divisione: pi\u00f9 precisamente il dividendo \u00e8 l'operando \"da dividere\", generalmente notato davanti al segno di divisione; l'operando per cui si divide \u00e8 invece detto divisore.\nIl dividendo \u00e8 uguale perci\u00f2 alla somma della moltiplicazione di divisore e quoziente con l'eventuale resto della divisione.\nse il resto \u00e8 0, molto spesso il quoziente viene chiamato quoto (specie nelle scuole elementari) quindi\nIn una frazione, al dividendo si d\u00e0 il nome di \"numeratore\" e al divisore di \"denominatore\""}
{"id": "262716", "revid": "228587", "url": "https://it.wikipedia.org/wiki?curid=262716", "title": "Dividendo", "text": ""}
{"id": "262717", "revid": "1876105", "url": "https://it.wikipedia.org/wiki?curid=262717", "title": "Fausto Sarli", "text": "\"Scultore dell'alta moda\", \"uno degli stilisti pi\u00f9 creativi dell'haute couture italiana, ma anche uno dei creatori di moda pi\u00f9 schivi e riservati, Sarli ha atelier a Roma, Milano, Napoli.\nBiografia.\nDebutta nel 1956 giovanissimo a soli 29 anni nell'alta moda con una sfilata nella Sala Bianca di Palazzo Pitti a Firenze.\nNel 1961 disegna i costumi per Mina nella trasmissione Giardini d'Inverno. Si conferma nel tempo stilista amato da artiste del calibro delle Gemelle Kessler, Ornella Vanoni, Carla Fracci, Valentina Cortese, Carla Bruni, Valeria Mazza, Carol Beker.\nPer il cinema veste attrici come Liz Taylor negli anni Sessanta o Monica Bellucci, Eva Herzigov\u00e1 e Carol Alt negli anni Novanta. Le sue clienti sono per\u00f2 spesso mogli e figlie di politici di primo piano.\nNegli anni '70 Sarli inizia la sua espansione nel mercato asiatico, in particolare quello giapponese, oltre che in Canada, Stati Uniti e Paesi del Golfo persico.\nNel 1984 nasce la linea Sarli Pr\u00e8t a P\u00f2rter.\nNegli anni Novanta riceve premi e riconoscimenti nazionali e internazionali. I suoi 50 anni di attivit\u00e0 sono festeggiati a Roma con una sfilata in piazza del Campidoglio, illuminata da Vittorio Storaro, dove gli viene consegnato il premio Marco Aurelio.\nA partire dal 1998 ha restaurato il guardaroba di Eleonora Duse, esposto in mostra nei pi\u00f9 importanti musei del mondo, tra cui il Guggenheim Museum di New York.\nNel 2003 il Comune di Napoli inaugura alla Fondazione Mondragone il Museo della Moda che espone stabilmente 50 preziosi abiti donati da Sarli alla sua citt\u00e0 natale.\nNel 2010 riceve dalle mani del Sindaco del Comune di Roma Gianni Alemanno il premio della riproduzione della Lupa Capitolina nella sala Pietro da Cortona con la seguente motivazione: \"\"al maestro dell'eccellenza dello stile italiano nel mondo\", il Sindaco ha dichiarato, \"un premio alla creativit\u00e0 e al genio di un grande stilista. Un premio che onora il maestro Fausto Sarli, la sua persona, al di l\u00e0 di ogni enfasi, di ogni retorica. Premiamo la sua creativit\u00e0, l'eccellenza del nostro Made in Italy\"\".\nAlla sua morte viene ricordato in un messaggio di cordoglio dal Presidente della Repubblica Giorgio Napolitano come \"stilista universalmente apprezzato per l'originalit\u00e0 e alta qualit\u00e0 delle sue creazioni e per la particolare sobriet\u00e0 e distinzione personale\". Viene offerto dal Comune di Roma il Campidoglio come camera ardente ."}
{"id": "262718", "revid": "287204", "url": "https://it.wikipedia.org/wiki?curid=262718", "title": "Iliensi", "text": "Gli Iliensi (o Iolei, pi\u00f9 tardi \"Diagesbei\") erano un'antica popolazione nuragica che abitava, in epoca nuragica (II millennio a.C.), nella Sardegna centro-meridionale, poi rifugiatasi nell'entroterra durante la dominazione cartaginese e romana in una zona compresa tra i monti del Limbara, il Goceano e i Monti di Al\u00e0 e l'Ogliastra.\nStoria.\nOrigini.\nI miti nella storiografia greco-romana.\nSecondo la leggenda riportata dagli storici greci, l'etimologia del loro nome \u00e8 da far risalire a Iolao, l'eroe che condusse i \"Tespiadi\" - figli di Eracle, nati dall'unione con le figlie di Tespio (re della citt\u00e0-stato di \"Tespie\", in Beozia) - in Sardegna, abitata in precedenza dai \"Tirreni\", dove fond\u00f2 una colonia. Un altro mito narra che gli abitanti di Ilio, meglio nota come \"Troia\", dopo la caduta della citt\u00e0 si sarebbero stabiliti in questa zona della Sardegna (dove si mescolarono con gli Iolei), da qui il nome di \"Iliensi\". Per Pomponio Mela gli Iliensi erano il popolo pi\u00f9 antico dell'isola.\nPeriodo nuragico.\nEt\u00e0 del bronzo.\nIn periodo nuragico il loro territorio si estendeva dalla piana del Campidano (chiamata in antichit\u00e0 \"Piana Iolea\") fino al fiume Tirso a nord dove iniziava il territorio dei Balari e dove \u00e8 stata ritrovata l'iscrizione in caratteri latini \"ILI-IUR-IN-NVRAC-SESSAR\"; Eduardo Blasco Ferrer mette in relazione il loro etnonimo con la radice Iberica \"*ili-\", \"insediamento\". Erano probabilmente suddivisi in circa 40 trib\u00f9, ognuna retta da un re o capo trib\u00f9. Questi risiedevano nei nuraghi pi\u00f9 complessi, detti \"polilobati\", come Su Nuraxi di Barumini.\nIn quello che fu il territorio iliense, di notevole importanza sono i rinvenimenti di reperti micenei ed egei nel Nuraghe Antigori e nel Nuraghe Arrubiu, a conferma degli importanti scambi fra queste due popolazioni del mediterraneo antico. Di particolare interesse sono inoltre i lingotti di rame a pelle di bue, forse provenienti da Cipro, scoperti in varie localit\u00e0 sarde, fra cui il cagliaritano, l'Ogliastra e altre zone centrali. Tra il 1300 e il 1200 a.C., nella Sardegna centro-meridionale venne prodotta un tipo di ceramica grigia chiamata anche \"grigia sarda\"; resti di questa tipologia di ceramiche sono stati rinvenuti a Creta, nel sito di Kommos, e in Sicilia a Cannatello, presso Agrigento.\nSecondo l'archeologo Giovanni Ugas gli Iliensi erano la pi\u00f9 importante popolazione della Sardegna nuragica e sono forse da ricollegare con il popolo del mare degli Shardana, ampiamente citato nelle antiche fonti egizie.\nEt\u00e0 del ferro.\nNell'et\u00e0 del ferro (900 a.C. circa), a seguito di sconvolgimenti sociali, in Sardegna venne introdotto un nuovo tipo di organizzazione politica, non pi\u00f9 \"monarchica\" (capi trib\u00f9), ma che ruotava intorno al parlamento del villaggio, nel quale un'assemblea composta dagli anziani e dalle persone pi\u00f9 influenti, si riuniva per discutere sulle questioni pi\u00f9 importanti e sulla giustizia. \nSecoli dopo Diodoro Siculo scrisse:\nDominazione punico-romana.\nCome testimoniato dalle fonti antiche, sin dal VI secolo a.C. questa popolazione si oppose fieramente alla dominazione cartaginese. Dopo la fine della prima guerra punica, nel 238 a.C. i romani occuparono le principali fortezze puniche della Sardegna, ma le popolazioni dell'interno si opposero duramente anche ai nuovi invasori.\nNel 227 a.C., Sardegna e Corsica divennero la seconda provincia romana (la prima era la Sicilia). Lo scoppio della seconda guerra punica e le vittorie di Annibale provocarono nuovi fermenti di ribellione in Sardegna dove, dopo la disfatta romana nella battaglia di Canne, il proprietario terriero e militare sardo-punico Ampsicora, aiutato dai Cartaginesi e dagli Iliensi, organizz\u00f2 una nuova rivolta. Nel 215 a.C. i ribelli furono sconfitti e massacrati nella battaglia di Decimomannu da Tito Manlio Torquato e cos\u00ec Cartagine perse definitivamente l'isola.\nNel periodo romano gli Iliensi e i Balari continuarono a resistere e cos\u00ec nel 177 a.C. il console Tiberio Sempronio Gracco mise in atto una dura repressione che port\u00f2 all'uccisione e alla riduzione in schiavit\u00f9 di circa 80.000 sardi. Gli Iliensi, comunque, non si piegarono mai del tutto e con l'et\u00e0 imperiale e l'inizio di una fase di maggior penetrazione romana nell'isola, si rifugiarono nei monti della Barbagia (\"Barbaria\") e in quelli dell'Ogliastra.\nAlto medioevo.\nL'entroterra e le sue popolazioni rimasero delle spine nel fianco anche per i Vandali che, dopo aver conquistato Cartagine, nel 456 occuparono le citt\u00e0 costiere dell'isola, senza per\u00f2 riuscire ad espugnare quell'area. Ed ebbero difficolt\u00e0 anche i bizantini, imponendo facilmente il loro dominio sull'isola, tranne che nei territori di Iliensi e Balari, le cui incursioni cessarono solo nel 594, quando uno dei loro pi\u00f9 importanti capi, il cattolico Ospitone, fu convinto da papa Gregorio I (San Gregorio Magno) a fare la pace con i bizantini e far predicare il Cristianesimo tra la sua gente."}
{"id": "262719", "revid": "104458", "url": "https://it.wikipedia.org/wiki?curid=262719", "title": "Campionati mondiali di sci nordico 1962", "text": "I Campionati mondiali di sci nordico 1962, ventiquattresima edizione della manifestazione, si svolsero dal 18 al 25 febbraio a Zakopane, in Polonia. Vennero assegnati dieci titoli.\nRispetto all'edizione precedente vennero introdotte due nuove gare: in campo femminile la 5\u00a0km di sci di fondo; in quello maschile la competizione di salto con gli sci dal trampolino normale.\nRisultati.\nUomini.\nCombinata nordica.\n19-20 febbraio&lt;br&gt;\nTrampolino: Wielka Krokiew K90&lt;br&gt;\nFondo: 15\u00a0km\nSalto con gli sci.\nTrampolino normale.\n21 febbraio&lt;br&gt;\nTrampolino: Wielka Krokiew K70\nTrampolino lungo.\n25 febbraio&lt;br&gt;\nTrampolino: Wielka Krokiew K90\nSci di fondo.\n15 km.\n20 febbraio\n30 km.\n18 febbraio\n50 km.\n24 febbraio\nStaffetta 4x10 km.\n22 febbraio\nDonne.\nSci di fondo.\n5 km.\n19 febbraio\n10 km.\n21 febbraio\nStaffetta 3x5 km.\n23 febbraio"}
{"id": "262721", "revid": "2164232", "url": "https://it.wikipedia.org/wiki?curid=262721", "title": "Dialetto tarantino", "text": "Il dialetto tarantino (\"u tarand\u00edne\"), o vernacolo o cataldiano (cos\u00ec chiamato, a partire dal '900, in onore del santo patrono cittadino), \u00e8 un dialetto parlato nella citt\u00e0 di Taranto e, con significative differenze, in alcuni paesi della parte occidentale dell'omonima provincia. Esso possiede la particolarit\u00e0 di essere un \"idioma comunale\", ovvero \u00e8 parlato, nella sua forma pi\u00f9 pura, esclusivamente entro i confini della citt\u00e0 ed in provincia ha sviluppato alcune varianti, seppur abbastanza distaccate. Secondo lo studioso tarantino Domenico Ludovico de Vincentiis, procedendo a nord della citt\u00e0 si avverte pi\u00f9 influente l'inflessione del barese sui dialetti circostanti, mentre a sud si comincia a notare l'inflessione del salentino, in particolare del dialetto leccese; questa osservazione fu fatta in precedenza anche da Giovanni Battista Gagliardo, che gi\u00e0 nel 1811, riferendosi alla grande discontinuit\u00e0 dialettale nel suo territorio, affermava che \"il dialetto \u00e8 tutto affatto diverso dal resto degli altri Tarentini, un miscuglio di corrotte voci greche e latine\".\nStoria.\nIl dialetto tarantino \u00e8 una variante diatopica italo-romanza evolutasi, come tutte le altre variet\u00e0 linguistiche romanze, dalla lingua latina, la quale si diffuse nell'area tarantina a partire dal 272 a.C., anno della conquista della citt\u00e0 da parte dei Romani in seguito alle Guerre pirriche. La specifica evoluzione del tarantino ha risentito dell'opera sia di sostrati precedenti la latinizzazione dell'area, sia di adstrati intervenuti nei secoli successivi.\nAd agire da sostrato fu soprattutto il greco parlato nella Taranto magnogreca: fondata, secondo la tradizione, nel 706 a.C. come colonia spartana (), la citt\u00e0 emerse come uno dei principali centri politici e culturali della Magna Grecia. Il sostrato greco ha lasciato un notevole influsso linguistico sul tarantino, sia dal punto di vista lessicale sia da quello morfo-sintattico; secondo gli studiosi, la variet\u00e0 di greco parlata in quell'epoca a Taranto sarebbe stata ascrivibile al gruppo occidentale dei dialetti greci antichi e, pi\u00f9 precisamente, mostrando evidenze ascrivibili al gruppo dorico o al laconico. Questi influssi sono ancora oggi notabili in parole di origine greca.\nCon la romanizzazione dell'Apulia il latino soppiant\u00f2 gradualmente gli idiomi di sostrato. Nel tarantino vi \u00e8 la presenza di arcaicismi originatisi dal latino volgare e non riscontrabili nella lingua italiana, nonch\u00e9 la circonlocuzione verbale con il verbo \"sc\u00e9re\" + gerundio (dal latino \"ire iendo\"), e l'affievolimento delle \"-i-\" atone. Le alterne vicissitudini susseguitesi a partire dalla dominazione romana non riuscirono per\u00f2 a far attecchire del tutto la lingua latina, e il greco si continu\u00f2 a parlare ininterrottamente fino all'arrivo dei Normanni e alla cosiddetta \"latinizzazione\", soprattutto nell'ambito dei riti religiosi.\nSuccessivamente, sulla variet\u00e0 tarantina di latino volgare iniziarono ad agire le lingue di adstrato che influenzarono la parlata vernacolare dell'area nel corso dei secoli. Durante il periodo bizantino e longobardo, l'idioma parlato a Taranto sub\u00ec un processo di dittongazione, con l'esito delle /o/ in /ue/ e delle /e/ in /ie/ (esito condizionato dalla presenza nella sillaba finale di /i/ o /u/) ed il vocabolario si arricch\u00ec di nuovi termini origine longobarda.\nNel IX secolo la citt\u00e0 venne temporaneamente dominata dai saraceni con la conseguente introduzione di vocaboli provenienti dalla lingua araba.\nCon l'arrivo dei Normanni nel 1071 e degli Angioini nel 1266, la lingua tarantina perse buona parte dei suoi tratti orientali e venne influenzata da elementi gallo-romanzi (francoprovenzali) e gallo-italici. Nel XV secolo Taranto cadde sotto il dominio della Corona d'Aragona, attraverso della quale vi giunsero alcuni prestiti linguistici ibero-romanzi. A partire dalla prima met\u00e0 del XVI secolo, il volgare toscano, ossia, l'italiano standard, (presente gi\u00e0 da tempo in contesti letterari, di studio e relativi alla cancelleria, insieme al latino), come nel resto del Regno di Napoli, sostitu\u00ec definitivamente in latino in qualit\u00e0 di lingua ufficiale dell'amministrazione.\nDal 1801 la citt\u00e0 fu per breve tempo sotto il dominio delle truppe napoleoniche, le quali vi introdussero ulteriori vocaboli ascrivibili all'area gallo-romanza.\n\u00c8 da ricordare che Taranto ha fatto parte del Regno di Napoli, il che spiegherebbe alcuni termini in comune con il dialetto propriamente napoletano.\nCon l'Unit\u00e0 d'Italia la citt\u00e0 assume un importante ruolo navale, soprattutto grazie al suo Arsenale militare. Il sopraggiungere di militari da ogni parte d'Italia rende la popolazione sempre pi\u00f9 eterogenea con nuove influenze nella parlata. Con l'avvento del boom industriale degli anni '60 la citt\u00e0 inizia ad accogliere altri lavoratori provenienti da varie area pugliesi e non, con la conseguente e definitiva perdita dell'impronta pi\u00f9 tipicamente salentina che il dialetto ha avuto fino agli inizi del XX secolo.\nClassificazione.\nNegli ultimi due secoli, il dialetto tarantino \u00e8 stato oggetto di continui studi, non solo per capirne la complessit\u00e0 fonetica e morfologica, ma soprattutto per riuscire a dargli una collocazione definiva in mezzo agli innumerevoli dialetti meridionali. \nIl dilemma \u00e8 sempre stato se fosse stato pi\u00f9 opportuno classificarlo quale dialetto pugliese del gruppo alto-meridionale (o \"napoletano\") o del sottogruppo salentino di quello estremo-meridionale (o \"siciliano\").\nIl primo a notare una notevole divergenza fonetica con gli altri dialetti dell'area salentina fu Michele De Noto che, nel suo saggio \"Appunti di fonetica del dialetto di Taranto\", getta le prime basi per lo studio del vocalismo e del consonantismo dialettale. Anche Rosa Anna Greco, nel suo contributo \"Ricerca sul verbo nel dialetto tarentino\", affronta apertamente la tematica dialettale tarantina, cercando di dimostrare l'appartenenza all'area linguistica alto-meridionale. Greco nota come nel tarantino, oltre alla metafonia e al dittongamento condizionato, vi sia anche un turbamento delle vocali toniche in sillaba libera:\n\"'nz\u00f3re\" (sposo), \"pr\u00f3che\" (seppellisco), \"n\u00e1te\" (nuoto) e la pronuncia indistinta delle vocali atone (scev\u00e0), cosa che manca nell'area brindisina e in quelle adiacenti.\nUn paio di anni dopo, Giovan Battista Mancarella scrive \"Nuovi contributi per la storia della lingua a Taranto\", dove appoggia la tesi di Greco. Tramite inchieste e sondaggi, egli elenca tutta una serie di particolarit\u00e0 tipiche delle parlate pugliesi alto-meridionali:\nPer la morfologia verbale, si vanno confermando alcune oscillazioni tipiche dell'area linguistica in questione, come gli infiniti apocopati, le doppie desinenze per l'indicativo imperfetto ed il perfetto e le desinenze -\u00e0mme e -\u00e8mme.\nMa Mancarella offre anche un'ampia serie di particolarit\u00e0 che potrebbero far rientrare il tarantino tra i dialetti salentini: \nSuccessivamente \u00e8 Giacinto Peluso a voler risollevare la questione di appartenenza del dialetto tarantino all'area pugliese dei dialetti meridionali. In \"Aj\u00e8re e \u00f4sce - Alle radici del dialetto tarantino\", conferma le ricerche effettuate da Greco e da Mancarella con altri punti di contatto tra il tarantino e il pugliese:\nA sostenere invece la tesi secondo la quale in dialetto tarantino appartenga all'area salentina, sono soprattutto gli studiosi Heinrich Lausberg e Gerhard Rohlfs. Lausberg nota una concordanza tra il tarantino e il brindisino nell'esito fonetico che accomuna i continuatori e ed o stretti e aperti, confluiti sempre in suono aperto (\"cu\u00e8dde\", \"str\u00e8tte\", \"p\u00f2nde\"); esito caratteristico, tuttavia, anche di dialetti appartenenti sicuramente all'area pugliese come l'altamurano o il materano. Rohlfs mette in evidenza invece l'uso della congiunzione cu + presente indicativo per tradurre l'infinito ed il congiuntivo, costrutto tipico dei dialetti salentini.\nNel \"Vocabolario dei dialetti salentini\" di Rohlfs si contano pi\u00f9 di tredicimila voci latine, oltre ventiquattromila greche e circa trecentoquaranta tra spagnole, portoghesi, catalane, franco-provenzali, celtiche, c\u00f2rse, germaniche, inglesi, turche, albanesi, dalmate, serbo-croate, rumene, ebraiche, berbere ed arabe.\nOltre ad alcune similitudini morfo-sintattiche con i dialetti salentini, il tarantino vanta anche numerosissimi vocaboli in comune col Salento, tanto da farlo includere da Rohlfs nel suo \"Vocabolario dei dialetti salentini\". Tuttavia, le divergenze fonetiche con i dialetti salentini nonch\u00e9 il numero elevato di vocaboli e particolarit\u00e0 che sono originali tarantine, fanno vacillare questa tesi, mettendo in difficolt\u00e0 gli studiosi.\nDi sicuro il sostrato greco \u00e8 ancora ben visibile, con numerosi derivati sia lessicali sia sintattici. . Un tipico costrutto ereditato \u00e8 costituito da un particolare tipo di periodo ipotetico, dove la costruzione italiana \"\"se avessi, ti darei\" \u00e8 resa in tarantino con la forma greca \"ce av\u00e9ve, te d\u00e1ve\"\". Altro grecismo puro \u00e8 la perdita dell'infinito dopo i verbi che esprimono un desiderio o un ordine: \"vogghie cu vv\u00f3che\" (voglio andare, lett. voglio che vado), o un ordine: \"dille cu acc\u00e0tte\" (digli di comprare). Anche in ambito fonetico i residui del sostrato greco sono ben visibili: \nGli studiosi che si cimentano con lo studio del dialetto tarantino, non possono non tener conto di questi importantissimi dati, che escluderebbero a priori la possibile appartenenza al gruppo \"napoletano\" dei dialetti pugliesi. Oggi il dibattito sulla classificazione di questo dialetto \u00e8 ancora aperto, e studiosi e linguisti continuano a discutere sulla sua filogenesi.\nFonologia.\nVocali.\nOltre alle tipiche cinque vocali dell'italiano a e i o u, il dialetto tarantino ne conta anche altre cinque: \u00e9 ed \u00f3 sono vocali chiuse, la \u00e1 che ha un suono particolarmente chiuso, quasi semimuto, ed \u00ed e \u00fa chiamate \"vocali dure\", poich\u00e9 vengono pronunciate con una notevole vibrazione delle corde vocali; le vocali con accento acuto sono tutte lunghe ed hanno valore doppio rispetto a quelle italiane. Vi sono anche le vocali aperte \u00e8 e \u00f2 (sempre brevi) e le con accento circonflesso \u00e2 \u00ea \u00ee \u00f4 \u00fb usate spesso (specie nel caso di \u00f4) per segnalare la contrazione di una vocale con una consonante o un'altra vocale:\nEsiste inoltre un'altra vocale, la e muta (foneticamente equivalente allo scev\u00e0 \u0259), la quale \u00e8 sempre mutola in fine di parola e quasi sempre semimuta in posizione protonica: una parola come \"pereb\u00ecsse\", quindi, andr\u00e0 pronunciata come [p\u0259r\u0259b\u00ecss\u0259]. Nel caso in cui la parola con e muta in fine di parola formi un nesso sintattico con la parola successiva, la vocale si sonorizza: \"mar\u00e0nge \u2192 mar\u00e0ngia p\u00f2nde\" (arancia punta, guasta). I dittonghi sono pronunciati come in italiano, tranne che per \"ie\" che vale come una \"i\" lunga se si trova nel corpo di una parola, mentre se posta alla fine andr\u00e0 pronunciata come una i molto veloce seguita da una e semimuta.\nConsonanti.\nLe consonanti sono le stesse dell'italiano, con sole cinque aggiunte: c se si trova in posizione \"postonica\" tende ad essere pronunciata come sc in \"sciocco\" (es. \"d\u00f4ce\" [do:\u0283\u0259], \"f\u00e1ce\" [f\u0250:\u0283\u0259], ecc.), -j suffissale pronunciata come la y della parola inglese \"yellow\", il nesso sck dove sc \u00e8 pronunciato come nella parola italiana \"scena\", la k come la c di \"casa\", il nesso ije pronunciato pi\u00f9 o meno come ille nella parola francese \"bouteille\", e la v in posizione intervocalica che non ha alcun suono (es: \"avuand\u00e1re\", \"tuve\", ecc.).\nLe consonanti doppie sono molto frequenti in principio di parola ed in posizione protonica.\nLa dieresi.\nA causa del grande numero di omofoni presenti nel dialetto tarantino, a volte si \u00e8 costretti a distinguerli per mezzo di un accento o di una dieresi; quest'ultima viene adoperata soprattutto per indicare lo iato fra due consonanti, ad esempio:\nApocope e aferesi.\nL'apocope (la caduta di una vocale o di una sillaba in fine di parola), se riguarda le forme verbali, va segnalato mettendo l'apposito accento tonico; l'aferesi (la caduta di una vocale o di una sillaba in principio di parola) in tarantino va segnato mediante un apostrofo:\nDissimilazione e assimilazione.\nLa dissimilazione \u00e8 un fenomeno per il quale due suoni, trovandosi a stretto contatto, tendono a differenziarsi: \nL'assimilazione si ha quando la consonante iniziale di una parola si muta nella consonante della seconda sillaba della parola stessa, in seguito ad un'anticipazione dell'articolazione fonetica di quest'ultima: \nGeminazione.\nUna particolarit\u00e0 che salta subito all'occhio di chi per la prima volta si trova a leggere un testo in dialetto tarantino, \u00e8 il fenomeno della geminazione, o pi\u00f9 semplicemente \"raddoppiamento iniziale o sintattico\". Esso \u00e8 un fenomeno di \"fonosintassi\", ossia, a causa della perdita della consonante finale di alcuni monosillabi (assimilazione fonosintattica), la consonante iniziale della parola che segue viene rafforzata.\nI principali monosillabi che danno luogo alla geminazione sono: \nIl raddoppiamento iniziale \u00e8 indispensabile nella lingua orale per capire il significato della frase: \nCome si vede dall'esempio, il rafforzamento della \"f\" si rivela fondamentale per il senso dell'affermazione. Ecco altri esempi:\nGrammatica.\nMorfologia.\nArticoli e sostantivi.\nIl dialetto tarantino ha due generi, maschile e femminile. Avendo la terminazione in e muta, il genere delle parole \u00e8 riconoscibile solamente tramite l'articolo, che in tarantino \u00e8 \" 'u\", \" 'a\", \"le\" per il determinativo, e \" 'nu\", \" 'na\" per lindeterminativo.\nSe il sostantivo che segue l'articolo comincia con una vocale, questo si apostrofa, a meno che esso non abbia una consonante iniziale precedentemente caduta: \nPlurale e femminile.\nLa formazione del plurale \u00e8 assai complessa. \nPer molti sostantivi ed aggettivi esso non esiste, ossia rimangono invariati: \nAlcuni aggiungono il suffisso \"-ere\": \nAltri cambiano la vocale tematica: \nAltri ancora tutti e due:\nIn ultimo vi sono i plurali irregolari: \no sostantivi con doppia formazione: \nLa formazione del femminile segue le stesse regole.\nAlcuni sostantivi e aggettivi rimangono invariati:\nAltri cambiano il dittongo \"u\u00e8\" in \"o\":\nPronomi.\nI pronomi dimostrativi sono: \nPi\u00f9 usate nel parlato sono le forme abbreviate: \" 'stu\" per \"quiste\", \" 'sta\" per \"qu\u00e8ste\", \" 'ste\" per \"chiste\".\nI pronomi personali sono: \nSe la forma dativa del pronome soggetto \u00e8 seguita da un pronome oggetto, a differenza dell'italiano, la forma dativa si omette lasciando posto solo per il pronome oggetto: \nVolendo si pu\u00f2 specificare il soggetto mediante l'aggiunta di un pronone personale: \nPer la \"forma di cortesia\", il tarantino adopera la forma allocutiva che, come avveniva a Roma, d\u00e0 del tu a tutti indistintamente. Se proprio si vuole esprimere rispetto nei riguardi dell'interlocutore, si aggiunge l'aggettivo \"ussignor\u00ece\" (deriv. di \"vu ssignorije\"), lasciando per\u00f2 sempre il verbo alla seconda persona singolare: \nQuando il pronome riflessivo della prima persona plurale \u00e8 seguito da pronome oggetto (in italiano reso con ce) e si trova alla forma negativa, esso diviene \"no 'nge\" in dialetto tarantino: \nI pronomi relativi sono: \nPer esempio:\nAggettivi.\nGli aggettivi possessivi sono:\nIn dialetto tarantino l'aggettivo possessivo va sempre posto dopo il nome al quale si riferisce: \nAltra caratteristica di questo dialetto \u00e8 anche la forma enclitica del possessivo tramite suffissi, che per\u00f2 \u00e8 limitata solamente alle persone: \ne via di seguito.\nPreposizioni.\nLe preposizioni semplici sono:\nPossono fare anche da preposizioni: \nLe preposizioni articolate sono:\nca e cu\n\"ca\" (lat. \"quia\") pu\u00f2 avere valore di:\n\"Cu\" (lat. \"quod\") pu\u00f2 avere valore di:\nIl partitivo in tarantino non esiste, e per tradurlo vengono adoperate due forme:\nPer esempio:\nAccusativo e vocativo.\nDei vecchi casi grammaticali, il dialetto tarantino ha mantenuto nella sua forma moderna soltanto l'accusativo e il vocativo. Come per altre lingue dell'area mediterranea, l'accusativo in tarantino viene segnalato mediante l'intercalare della preposizione \"a\" solo se si tratta di persone:\nIl caso vocativo, in linea con molti dialetti meridionali, \u00e8 probabilmente il pi\u00f9 utilizzato dal tarantino. Esso pu\u00f2 affliggere ogni parte del discorso, nomi, aggettivi e avverbi. Il vocativo si forma apocopando la parola all'ultima sillaba tonica:\nIn dialetto tarantino, il vocativo viene utilizzato sia per esprimere il complemento di vocazione sia per enfatizzare una parte del discorso o per esprimere uno stato d'animo di impazienza o di irritazione:\n\"H\u00e9 sciute, p\u00f2, \u00f4 c\u00ecneme Frang\u00e8?\" Alla fine sei andato al cinema, Francesco?\n\"None Mar\u00ec\" Non ancora, Maria.\n\"Ang\u00f3? E m\u00e9, quanne ha a sc\u00e8?\" Ancora? (esprime incredulit\u00e0) Suvvia (esortazione), quando ci andrai?\nIn base al grado di impazienza o di esortazione che si vuole esprimere, talvolta \u00e8 possibile retrocedere le sillabe da apocopare:\nVerbi.\nIl sistema verbale tarantino \u00e8 molto complesso e differente da quello italiano.\nI verbi principali e le loro declinazioni all'indicativo presente sono:\nCaratteristica tipica \u00e8 l'uso frequente della prostesi della vocale \"-a-\", che porta ad una doppia forma verbale: \nVi \u00e8 anche la presenza del suffisso incoativo \"-\u00e8sce\" derivato dall'antico \"-ire\": \n\u00c8 molto diffusa l'alternanza vocalica tra i verbi della prima coniugazione, dovuto alla metafonia. Essi sono soggetti al dittongamento dell'ultima vocale tematica (\"-o-\" in \"-u\u00e9-\"). Per esempio:\nI verbi della seconda coniugazione, esitano la \"o\" in \"u\":\nI verbi servili\nConiugazioni.\nIl tarantino ha due coniugazioni, una in \"-are\", la pi\u00f9 ricca, ed una in \"-ere\" (derivante dalla latina \"-ire\").\nModo infinito.\nLinfinito dei verbi \u00e8 reso, specialmente nel parlato informale, mediante l'apocope delle forme cosiddette \"da dizionario\": \nIn tarantino l'infinito viene perso dopo verbi di desiderio o di ordine, essendo sostituito da \"cu\" seguito dall'indicativo presente\nModo indicativo.\nLe desinenze per formare lindicativo presente sono le seguenti:\nA differenza degli altri dialetti pugliesi, nel tarantino non compare la desinenza \"-che\" per le prime persone. Questa desinenza \u00e8 usata per\u00f2 per i verbi monosillabici: \nIl presente continuato in tarantino si forma con l'indicativo presente del verbo stare + preposizione \"a\" + indicativo presente del verbo: \nFanno eccezione a questa regola la seconda e la terza persona singolare, le quali non richiedono l'uso della preposizione \"a\": \nNellimperfetto troviamo le seguenti desinenze:\nPer il tempo perfetto le desinenze sono:\nIn dialetto tarantino non esiste una forma univerbale di futuro, che perci\u00f2 viene spesso sostituito dal presente indicativo oppure viene espresso mediante la perifrasi futurale derivata dal latino \"habeo ab/de\" + infinito, caratteristica questa che \u00e8 comune ad altre lingue, tra cui la lingua sarda: \nQuesto costrutto \u00e8 usato anche per esprimere il senso di necessit\u00e0: \nModo congiuntivo.\nIl congiuntivo presente ha tutta una sua forma particolare, tipica poi dei dialetti salentini; si rende con la congiunzione \"cu\" seguita dal presente indicativo: \nAl contrario, il congiuntivo imperfetto ha delle desinenze proprie:\nModo condizionale.\nAltro tempo verbale inesistente \u00e8 il condizionale, sostituito dall'imperfetto indicativo o dall'imperfetto del congiuntivo: \nModo imperativo.\nL' imperativo \u00e8 generalmente uguale alla corrispondente persona dell'indicativo presente:\nLa formazione dellimperativo negativo \u00e8 gi\u00e0 pi\u00f9 complicata: si ottiene mediante la circonlocuzione verbale con \"sc\u00e9re\" + gerundio (dal latino \"ire iendo\"): \nModo gerundio.\nIl gerundio si ottiene aggiungendo la desinenza \"-\u00e0nne\" per i verbi del primo gruppo, e \"-\u00e8nne\" per i verbi del secondo: \nA volte per tradurre il gerundio si fa ricorso ad una preposizione relativa: \nModo participio.\nIl participio passato \u00e8 formato con l'aggiunta del suffisso \"-\u00e1te\" per i verbi appartenenti al primo gruppo, e del suffisso \"-\u00fate\" per i verbi appartenenti al secondo. Tuttavia vi sono anche participi passati uscenti in \"-ste\", di derivazione latina: \nVariazioni ortografiche.\nNon avendo una regolamentazione ufficiale prima della pubblicazione del \"Dizionario della Parlata Tarantina\", il vernacolo tarantino presenta alcune variazioni ortografiche riscontrabili per lo pi\u00f9 in autori di vecchia data. Le pi\u00f9 note sono l'uso di ij al posto del dittongo lungo ie (\"arrajamiende\" &gt; \"arrajamijnde, niende &gt; nijnde,\" ecc.), come hanno adoperato autori come Tommaso Gentile, Gigi Vellucci e Claudio De Cuia, la coniugazione del verbo \"avere\" senza h (\"hagghie\" &gt; \"agghie\") tuttavia da considerarsi errata poich\u00e9 tale coniugazione deriva direttamente dalla forma latina \"habeo\" e quindi necessita di h altres\u00ec per distinguere la prima persona singolare da \"agghie\" (aglio), l'uso esclusivo dell'accento grave (errore probabilmente attribuito ad un fattore di comodit\u00e0 tipografica), l'uso pi\u00f9 o meno ampio dell'accento circonflesso per indicare la contrazione vocalica, le segnalazioni di apocopi e aferesi (totalmente assenti in autori come il Gentile, mentre in autori come Cosimo Acquaviva vengono ancora adoperate le forme non apocopate degli articoli determinativi lu e la) e la mancata sonorizzazione delle occlusive nasalizzate (tali mancanze sono dovute al fatto che il dialetto di Taranto, prima della massiccia industrializzazione e quindi del crescere della sua popolazione grazie ai flussi migratori di lavoratori, presentava una sonorit\u00e0 molto pi\u00f9 vicina ai dialetti salentini di quanto non lo sia oggi).\nEsempi.\n'U 'Mbi\u00e9rne de Dande (Claudio De Cuia)\n\"Mm\u00ecnze o cam\u00edne nu\u00e9stre de sta v\u00edte\"\n\"ie me cchi\u00e9ve \u00ecndre a nu v\u00f2sche sc\u00fare\"\n\"ca a dr\u00e9tta v\u00ece add\u00e1ne av\u00e8 spar\u00edte.\"\n\"Ma ci l'hadde a cund\u00e0 le del\u00fare\"\n\"de stu vosche sarvagge e a strada st\u00f2rte\" \n\"ca indre o penz\u00ecre me cr\u00e9sce a pav\u00f9re.\"\n\"Ma \u00e8 ttande am\u00e1re ca \u00e8 p\u00easce de a morte;\"\n\"ma pe ccund\u00e0 u bb\u00e9ne ca truv\u00e9ve, \"\n\"agghie a pparl\u00e0 de qu\u00e8dda mala s\u00f2rte.\"\n\"I\u00ec mo n'o s\u00e0cce accume \u00e8 ca m'acchi\u00e9ve,\"\n\"tande assunn\u00e0te st\u00e0ve a qu\u00e9dda vanne\"\n\"ca a via ver\u00e0ce te sc\u00e9 bbandun\u00e9ve.\"\n\"Doppe che av\u00e9ve arrev\u00e0te tremel\u00e0nne\"\n\"gi\u00e0 ngocchie a lle fen\u00e9te de sta chi\u00e0ne,\"\n\"che ang\u00f2re \u00f4 c\u00f4re d\u00e8 matt\u00e1ne e affanne,\"\n\"ved\u00edve u c\u00ecle tutte a mm\u00e0ne a mm\u00e0ne\"\n\"ca s'ammand\u00e0ve de a luce de u sole\"\n\"ca nzignal\u00e9sce a strade a ogne cresti\u00e1ne...\"\nInferno - Canto I (Dante Alighieri)\n\"Nel mezzo del cammin di nostra vita\" \n\"mi ritrovai per una selva oscura,\" \n\"ch\u00e9 la diritta via era smarrita\".\n\"Ahi quanto a dir qual era \u00e8 cosa dura\"\n\"esta selva selvaggia e aspra e forte\"\n\"che nel pensier rinova la paura!\"\n\"Tant' \u00e8 amara che poco \u00e8 pi\u00f9 morte;\" \n\"ma per trattar del ben ch'i' vi trovai,\" \n\"dir\u00f2 de l'altre cose ch'i' v'ho scorte\".\n\"Io non so ben ridir com' i' v'intrai,\" \n\"tant' era pien di sonno a quel punto\" \n\"che la verace via abbandonai.\"\n\"Ma poi ch'i' fui al pi\u00e8 d'un colle giunto,\" \n\"l\u00e0 dove terminava quella valle\" \n\"che m'avea di paura il cor compunto,\"\n\"guardai in alto e vidi le sue spalle\" \n\"vestite gi\u00e0 de' raggi del pianeta\" \n\"che mena dritto altrui per ogne calle...\" \n'U 'c\u00e0ndeche de le crijat\u00fare de San Frang\u00edsche (Enrico Vetr\u00f2)\n\"Alt\u00edsseme, \u2019Neput\u00e8nde, Sign\u00f3re bbu\u00e9ne,\"\n\"T\u00faie so\u2019 le l\u00e0ude, \u2019a glorie e ll\u2019an\u00f3re e ogne bbenedizzi\u00f3ne.\"\n\"A Tt\u00e9 s\u00fale, Alt\u00edsseme, Te t\u00f2cchene,\"\n\"e nisci\u00fane \u00f3mme \u00e9te d\u00e8gne de Te menduv\u00e1re.\"\n\"Lavud\u00e1te sie, Sign\u00f3re mie, appr\u00edsse a ttutte le criat\u00fare T\u00f3ve,\"\n\"sp\u00e9\u010de fr\u00e1tema mie m\u00e8stre s\u00f3le,\"\n\"ca i\u00e9 ll\u00fa\u010de d\u2019u ggi\u00farne, e ne allumen\u00ecsce a nn\u00faie cu i\u00ecdde.\"\n\"E i\u00ecdde \u00e9 bb\u00e8lle e alluc\u00e8sce cu sblenn\u00f3re granne,\"\n\"de T\u00e9ie, Alt\u00edsseme, ann\u00f9\u010de \u2019u val\u00f3re.\"\n\"Lavud\u00e1te s\u00ece, Sign\u00f3re m\u00ece, pe ss\u00f2rem\u2019a l\u00fane e le st\u00e8dde:\"\n\"\u2019en g\u00edele l\u2019h\u00e9 cri\u00e1te luc\u00e9nde, sobraff\u00edne e val\u00e8nde, e bb\u00e8dde.\"\n\"Lavud\u00e1te s\u00ece, Sign\u00f3re m\u00ece, pe ffr\u00e1teme u v\u00edende,\"\n\"e ppe\u2019 ll\u2019\u00e0rie, le n\u00f9vele, \u2019u chiar\u00edme e ogne tt\u00ecembe,\"\n\"ca cu ch\u00ecdde a lle criat\u00fare T\u00f3ve le f\u00e1\u010de refiat\u00e0.\"\n\"Lavud\u00e1te s\u00ece, Sign\u00f3re m\u00ece, pe ss\u00f2reme l\u2019acque,\"\n\"ca i\u00e9 \u00f9tele ass\u00e9ie, terragn\u00f3le, prizzi\u00f3sa e cchi\u00e1re.\"\n\"Lavud\u00e1te s\u00ece, Sign\u00f3re m\u00ece, pe ffr\u00e1teme u fu\u00e9che,\"\n\"ca cu j\u00ecdde allumen\u00ecsce \u2019a n\u00f2tte:\"\n\"e iidde \u00e8 bb\u00e8lle, all\u00e8gre, pastecch\u00edne e ff\u00f2rte.\"\n\"Lavud\u00e1te s\u00ece, Sign\u00f3re m\u00ece, p\u2019a s\u00f3ra n\u00f2stra m\u00e0tra t\u00e8rre,\"\n\"ca ne mand\u00e9ne e ne \u00e9nghie a v\u00e8ndre,\"\n\"e cc\u00e0cce num\u00fanne de fr\u00f9tte e pp\u00fare fi\u00fare d\u2019ogne ccul\u00f3re e ll\u2019\u00e8rve.\"\n\"Lavud\u00e1te sije, Sign\u00f3re mije, pe\u2019 cchidde ca perd\u00f2nene p\u2019am\u00f3re T\u00fave\"\n\"E ssupp\u00f2rtene malat\u00edje e ttr\u00ecbbule.\"\n\"Vij\u00e1te a cch\u00ecdde ca l\u2019honna ssuppurt\u00e0 cu rrassignazzi\u00f3ne,\"\n\"ca da T\u00e9ie, Alt\u00edsseme, honn\u2019essere \u2019ngurun\u00e1te.\"\n\"Lavud\u00e1te sie, Sign\u00f3re mie, pe 'a s\u00f3ra nostra morta d\u2019u cu\u00e8rpe\"\n\"ca da i\u00e8dde nisci\u00fane omme ca refi\u00e1te pote scamb\u00e1:\"\n\"u\u00e0ie a cch\u00ecdde c\u2019honne a mur\u00e8 i\u00ecnde a le pucc\u00e1te murt\u00e1le;\"\n\"vi\u00e1te a cch\u00ecdde ca iedde \u00e0 dda truv\u00e0 iinde a Vulund\u00e0 t\u00f2ie Sand\u00edsseme,\"\n\"ca a ll\u00f3re \u2019a sec\u00f2nna m\u00f2rte no \u2019nge l\u2019h\u00e0dde a f\u00e0 m\u00e1le.\"\n\"Laved\u00e1te e bbenedec\u00edte u Sign\u00f3re mie e dec\u00edtenge gr\u00e0zie\"\n\"e sserv\u00edtele cu gr\u00e0nna devuzzi\u00f3ne.\"\nCantico delle creature (Francesco d'Assisi)\n\"Altissimu, onnipotente bon Signore,\"\n\"Tue so le laude, la gloria e l'honore et onne benedictione.\"\n\"Ad Te solo, Altissimo, se konfano,\"\n\"et nullu homo \u00e8ne dignu te mentovare.\"\n\"Laudato sie, m\u00ec Signore cum tucte le Tue creature,\"\n\"spetialmente messor lo frate Sole,\"\n\"lo qual \u00e8 iorno, et allumeni noi per lui.\"\n\"Et ellu \u00e8 bellu e radiante cum grande splendore:\"\n\"de Te, Altissimo, porta significatione.\"\n\"Laudato si', mi Signore, per sora Luna e le stelle:\"\n\"in celu l'\u00e0i formate clarite et pretiose et belle.\"\n\"Laudato si', m\u00ec Signore, per frate Vento\"\n\"et per aere et nubilo et sereno et onne tempo,\"\n\"per lo quale, a le Tue creature d\u00e0i sustentamento.\"\n\"Laudato si', m\u00ec Signore, per sor Aqua,\"\n\"la quale \u00e8 multo utile et humile et pretiosa et casta.\"\n\"Laudato si', mi Signore, per frate Focu,\"\n\"per lo quale ennallumini la nocte:\"\n\"ed ello \u00e8 bello et iocundo et robustoso et forte.\"\n\"Laudato si', m\u00ec Signore, per sora nostra matre Terra,\"\n\"la quale ne sustenta et governa,\"\n\"et produce diversi fructi con coloriti flori et herba.\"\n\"Laudato si', mi Signore, per quelli che perdonano per lo Tuo amore\"\n\"et sostengono infirmitate et tribulatione.\"\n\"Beati quelli ke 'l sosterranno in pace,\"\n\"ka da Te, Altissimo, sirano incoronati.\"\n\"Laudato s\u00ec mi Signore, per sora nostra Morte corporale,\"\n\"da la quale nullu homo vivente po' skappare:\"\n\"guai a quelli ke morrano ne le peccata mortali;\"\n\"beati quelli ke trovar\u00e0 ne le Tue sanctissime voluntati,\"\n\"ka la morte secunda no 'l farr\u00e0 male.\"\n\"Laudate et benedicete mi Signore et rengratiate\"\n\"e serviateli cum grande humilitate..\""}
{"id": "262725", "revid": "125677955", "url": "https://it.wikipedia.org/wiki?curid=262725", "title": "Alexander Jakhnagiev", "text": "Biografia.\nFiglio d'arte, da giovanissimo frequenta il noto studio del padre (Ivan Jakhnagiev) nella citt\u00e0 natale. Ha studiato all'Universit\u00e0 di Perugia, dove \u00e8 arrivato nel 1998. Attualmente abita a Roma. Nel 1996 espone per la prima volta in una mostra a Berlino. In pochi anni accumula nel suo curriculum pi\u00f9 di trenta mostre, tra cui molte personali.\nIspirato dall'avanguardia russa e francese, esprime nei suoi quadri la ricerca di forme e colori, utilizzando tecniche pittoriche miste, con ampio uso di materiali di recupero, ma anche di colori costrastanti - nero e bianco - solcati da fili d'oro e d'argento.\nHa organizzato \"performance\" artistiche a Perugia, Roma, Berlino, Milano. Sua la colomba della \"Pace ferita\" proiettata sulla basilica francescana di Assisi, e nel settembre 2005 riproposta sulla facciata di Palazzo Valentini, sede della provincia di Roma. Di grande impatto \"Le ombre dei maestri\", installazioni nella metropolitana di Roma, dove su cartoni sono state disegnate le \"silouettes\" di grandi artisti contemporanei, rivisitati da Jakhnagiev. A seguire il progetto \"Sottosuoli\", le ombre dei barboni di Roma, ai quali l'artista chiede di sdraiarsi su un telo per tracciarne dopo l'ombra e esporre le opere nella stazione della metropolitana Piramide.\nIl 10 giugno 2005, da Piazza della Chiesa Nuova di Roma, \u00e8 partito un tour di 12 installazioni, che hanno toccato dopo Roma altre 11 citt\u00e0 italiane, intitolato \"Le lacrime dell'albero\". Jakhnagiev guida gruppi di bambini e ragazzi nella costruzione di alberi con bottiglie dipinte, per \"riportare sugli alberi almeno i contenitori, visto che i frutti sono tutti nei nostri frigoriferi\". L'iniziativa, attuata assieme all'ADOC (Associazione per la Difesa e l'Orientamento dei Consumatori), vuole sensibilizzare i bambini, ma non solo, alle tematiche portate avanti dall'associazione, prima fra tutte quella del riciclaggio dei materiali, ma anche l'espressione artistica come denuncia, e i temi del consumo responsabile.\nNel 2007 realizza il progetto Parabole a Colori, pittura su delle parabole televisive contro l'inquinamento visivo dei tetti, che nel 2008 espone al Cairo presso l'Al Gezira Art Center, invitato dal Ministero della Cultura d'Egitto.\nNel giugno 2007 una sua opera \u00e8 pubblicata sul biglietto della lotteria nazionale Italia.\nNel 2008 realizza il progetto \"Schiavit\u00f9\", un percorso performativo con delle prostitute, i cui vestiti vengono tagliati dall'artista e ai quali chiede di scrivere che cosa ne pensano dell'amore. I ritagli di vestiti e i messaggi sotto forma di cuore compongono successivamente le opere del pittore esposte al mercato di Piazza Vittorio, luogo simbolo dell'antica compravendita degli schiavi e dell'attuale possibilit\u00e0 di riscatto per gli schiavi moderni.\nNel gennaio 2011 partecipa a Muro contro Muro nel Museo di Jaffa a Tel Aviv in Israele. Del marzo 2011 \u00e8 la performance \"La Campana dell'Amicizia\" - dipinti interattivi realizzati con il Presidente della Camera dei deputati ed i deputati del Parlamento Italiano con successiva mostra presso Il Palazzo San Macuto, Camera dei Deputati. Nel maggio 2011 l'installazione \"Sotto l'Ombrello\" - oltre 700 ombrelli dipinti sospesi sulle vie del centro storico di Assisi.\nHa al suo attivo numerose personali in prestigiosi spazi pubblici (tra cui Rocca Paolina, Perugia; Palazzo Valentini, Roma).\nAttualmente crea la trasmissione \"Colori\" dedicata all'arte contemporanea per la televisione Roma Uno.\nInoltre ha sulla rete televisiva LA7 il programma \"Camera con Vista\", una sintesi della settimana politica, prodotto da Agenzia Vista. "}
{"id": "262726", "revid": "124994750", "url": "https://it.wikipedia.org/wiki?curid=262726", "title": "Bagnile", "text": "Bagnile (\"Bagn\u00ecl\" in romagnolo) \u00e8 una frazione del comune di Cesena, in provincia di Forl\u00ec-Cesena. \u00c8 la localit\u00e0 posta pi\u00f9 a nord del territorio comunale cesenate, a breve distanza dal confine con la provincia di Ravenna. Si trova al centro del \"Ferro di Cavallo\", termine geografico locale con cui si indica l'insieme delle localit\u00e0 Martorano, Ronta, S. Martino in Fiume, Bagnile, S. Giorgio, Pioppa, Calabrina, Villa Calabra.\nGeografia.\nLa frazione \u00e8 situata 11 km a nord dal centro di Cesena, in territorio pianeggiante, in prossimit\u00e0 del confine fra le province di Forl\u00ec-Cesena e Ravenna. Confina con San Giorgio e San Martino in Fiume (frazioni di Cesena) e con Cannuzzo e Pisignano (frazioni di Cervia, in provincia di Ravenna). \nIl toponimo.\n o sarebbe una derivazione di Banolile (che ha senso anche di terreni paludosi), che era il nome di un fondo confinante con la corte di S. Giorgio che si trovava nella Pieve di S. Pietro in Cerreto: Il nome Bagnile compare per la prima volta in una pittura nel monastero di S. Vitale a Ravenna.\nA testimonianza dell'accresciuta importanza del paese dovuta all'abbondanza dei raccolti di granaglie, nacque l'appellativo di \"Bagnile delle Granaglie\", ancora di uso molto comune durante tutto il secolo XIX.\nStoria.\nDurante la guerra di Liberazione Bagnile fu teatro di numerosi fatti e crimini contro i partigiani e la popolazione civile da parte delle truppe nazifasciste. Il 29 aprile 1944 furono fucilati per rappresaglia tre giovani del posto dai miliziani fascisti della Guardia Nazionale Repubblicana. Dopo circa tre mesi, il 20 luglio, nel corso di una rappresaglia nazista contro le localit\u00e0 di San Giorgio e Bagnile, furono impiccati agli alberi della frazione due partigiani prelevati dalle carceri di Forl\u00ec."}
{"id": "262729", "revid": "118527507", "url": "https://it.wikipedia.org/wiki?curid=262729", "title": "Gelasio Floris", "text": "Biografia.\nFrate agostiniano che, nel 1829, scrisse il \"Componimento topografico storico della Sardegna\" comprensivo di rilievi topografici (manoscritto conservato nella Biblioteca universitaria di Cagliari). In esso vi sono indicazioni di geografia, agraria, storia sarda, archeologia. "}
{"id": "262731", "revid": "1047299", "url": "https://it.wikipedia.org/wiki?curid=262731", "title": "Graham Frederick Young", "text": "Storia.\nGiovinezza.\nNato a Neasden, Inghilterra, era affascinato dai veleni, dal loro effetto sul corpo umano e dal nazismo fin dalla giovane et\u00e0. Nel 1961 (all'eta di quattordici anni) cominci\u00f2 a sperimentare veleni sulla sua famiglia in dosi abbastanza potenti da farla stare violentemente male. Si procur\u00f2 una grande quantit\u00e0 di veleno comprando frequentemente piccoli quantitativi di antimonio e digitale, mentendo sulla propria et\u00e0 e affermando che se ne sarebbe servito per esperimenti di scienze a scuola.\nPrimo delitto.\nNel 1962 la matrigna di Young, Molly, mor\u00ec infine per una dose letale di veleno. Egli inoltre avvelenava sistematicamente il padre, la sorella e un amico di scuola. La zia di Young, Winnie, che sapeva del suo fascino per la chimica e per i veleni, divenne sospettosa. Young avrebbe anche potuto evitare di attirare mai sospetti se nessuno avesse saputo delle sue passioni, poich\u00e9 anch'egli regolarmente soffriva di nausee e malesseri come il resto della famiglia, spesso perch\u00e9 infatti dimenticava quali cibi avesse avvelenato.\nPrimo arresto.\nYoung venne mandato da uno psichiatra, il quale ritenne la cosa sufficientemente preoccupante da suggerire di chiamare la polizia. Young fu arrestato il 23 maggio 1962. Confess\u00f2 i tentati omicidi del padre, della sorella, e dell'amico. I resti della matrigna non poterono essere analizzati, poich\u00e9 ella era stata cremata.\nYoung fu condannato a 15 anni di reclusione al Broadmoor Hospital, un istituto per criminali mentalmente instabili. Fu rilasciato dopo 9 anni, essendo stato dichiarato \"totalmente guarito\". Durante gli anni passati all'ospedale, tuttavia, Young studiava testi di medicina, migliorando le sue conoscenze sugli effetti dei veleni sul corpo umano, e continuava i suoi esperimenti, usando altri pazienti e lo staff dell'ospedale come cavie.\nNuovi delitti.\nDopo il suo rilascio nel 1971, lavor\u00f2 come assistente in uno studio fotografico, non lontano dalla casa di sua sorella in Hemel Hempstead, vicino Bovingdon, nell'Hertfordshire. I suoi datori di lavoro ricevettero referenze dal Broadmoor Hospital, ma inspiegabilmente non vennero informati del suo passato di avvelenatore. Poco dopo che egli ebbe cominciato il lavoro, il suo caporeparto, Bob Egle, si ammal\u00f2 gravemente e mor\u00ec. Young preparava per i suoi colleghi t\u00e8 avvelenato con sostanze come l'antimonio e il tallio. Nell'ambiente si diffuse una malattia che, scambiata per uno strano virus, fu soprannominata \"il morbo di Bovingdon\". Tutti questi casi di violenta nausea e malessere, a volte a tal punto gravi da richiedere il ricovero in ospedale, furono in seguito ricondotti a Young e al suo t\u00e8.\nYoung avvelen\u00f2 circa 70 persone nei mesi successivi, nessuna in modo fatale. Il successore di Egle si ammal\u00f2 poco dopo aver cominciato a lavorare l\u00ec, ma decise di lasciare il posto. Quella decisione probabilmente gli salv\u00f2 la vita. Pochi mesi dopo la morte di Egle, un altro collega di Young, Fred Biggs, si ammal\u00f2 e fu ricoverato al National Hospital for Nervous Diseases di Londra. Era per\u00f2 troppo tardi per salvarlo e, dopo parecchie settimane di agonia, divenne la terza e ultima vittima di Young.\nSecondo arresto.\nA questo punto, apparve chiaro che fosse necessario avviare un'indagine vera e propria su quelle malattie e morti. Young chiese ai medici della compagnia se gli investigatori non avessero considerato l'avvelenamento da tallio come causa dei sintomi. Aveva anche raccontato a uno dei suoi colleghi che il suo hobby era lo studio di sostanze tossiche. Il collega di Young and\u00f2 dalla polizia, che immediatamente controll\u00f2 il passato di Young e scopr\u00ec i suoi precedenti criminali.\nYoung fu arrestato il 21 novembre 1971. La polizia trov\u00f2 del tallio nella sua tasca, antimonio e aconitina nel suo appartamento. Scoprirono inoltre un diario meticolosamente dettagliato tenuto da Young, in cui erano annotate tutte le dosi di veleno somministrate, gli effetti, e se egli avesse deciso di lasciare in vita una certa persona o no.\nProcesso.\nAl processo alla Crown Court di St Albans, che inizi\u00f2 il 19 giugno 1972 e si concluse dopo dieci giorni, Young si dichiar\u00f2 non colpevole, e spieg\u00f2 che il diario altro non era che una semplice idea di fantasia su cui pensava di basare in futuro un romanzo. Alla luce delle prove, tuttavia, Young venne dichiarato colpevole e condannato all'ergastolo.\nPrigionia e morte.\nIn prigione, fece amicizia con un altro serial killer, Ian Brady, con il quale leg\u00f2 per la loro comune fascinazione per la Germania nazista. Nel suo libro del 2001, \"The Gates of Janus\", Brady scrisse che \"era difficile non provare simpatia per Graham Young.\"\nYoung mor\u00ec nella sua cella nella prigione di Parkhurst all'et\u00e0 di 42 anni nel 1990. La causa ufficiale della morte fu un attacco di cuore, ma qualcuno suppone che i colpevoli fossero i suoi compagni di prigione.\nInfluenza culturale.\nIl film del 1995 \"Il manuale del giovane avvelenatore\" (\"The Young Poisoner's Handbook\") \u00e8 vagamente basato sulla vita di Young."}
{"id": "262732", "revid": "11527", "url": "https://it.wikipedia.org/wiki?curid=262732", "title": "Graham Young", "text": ""}
{"id": "262736", "revid": "22828", "url": "https://it.wikipedia.org/wiki?curid=262736", "title": "Kartoo", "text": ""}
{"id": "262739", "revid": "77358", "url": "https://it.wikipedia.org/wiki?curid=262739", "title": "Metal Gear Solid 2", "text": ""}
{"id": "262746", "revid": "339392", "url": "https://it.wikipedia.org/wiki?curid=262746", "title": "Allume ferrico", "text": ""}
{"id": "262749", "revid": "767487", "url": "https://it.wikipedia.org/wiki?curid=262749", "title": "Giovannona Coscialunga disonorata con onore", "text": "Giovannona Coscialunga disonorata con onore \u00e8 un film italiano del 1973 diretto da Sergio Martino.\nTrama.\nL'industriale del Norditalia, commendator La Noce, proprietario di un caseificio situato in Sicilia, finisce sotto inchiesta per inquinamento ambientale. Si mette perci\u00f2 alla ricerca di protezione politica, e viene consigliato da un monsignore locale di rivolgersi all'onorevole siciliano Pedic\u00f2, noto sessuomane con l'abitudine di insidiare donne sposate, conquistandone la simpatia con l'offerta delle grazie della propria moglie, oltre a una lauta mazzetta.\nLa Noce non \u00e8 intenzionato a servirsi di sua moglie, che tra l'altro appare inizialmente come una rigida bigotta di scarsa avvenenza, per cui incarica il proprio segretario Albertini di sostituirla con una accompagnatrice. Dopo alcuni esilaranti tentativi a vuoto, il ragionier Albertini arruola Coc\u00f2, una prostituta dal fisico prorompente ma dall'eloquio dialettale impossibile, incontrata per strada.\nSuperata l'iniziale diffidenza di La Noce, viene organizzato il \"casuale\" incontro della \"moglie\" del commendatore con l'onorevole Pedic\u00f2 durante un viaggio in vagone letto diretto in Sicilia, dove si ritrovano tutti i protagonisti della storia, in una girandola da commedia degli equivoci.\nDistribuzione.\nIl film \u00e8 stato distribuito in Italia a partire dal 12 aprile 1973 e in Francia dall'11 ottobre 1978. Il film \u00e8 anche conosciuto con i titoli \"\u0414\u0436\u043e\u0432\u0430\u043d\u043e\u043d\u0430-\u0434\u044a\u043b\u0433\u043e\u0442\u043e \u0431\u0435\u0434\u0440\u043e\" (Bulgaria), \"Desonrada, Por\u00e9m Respeit\u00e1vel\" (Brasile), \"Joven y bella deshonrada con honor\" (Spagna), \"Mademoiselle cuisses longues\" (Francia), \"Mia mathitria, sosti Maliccia\" (Grecia), \"Juanita muslos de oro: deshonrada con honor\" (Per\u00f9), \"\u0414\u0436\u043e\u0432\u0430\u043d\u043d\u043e\u043d\u0430 - \u0431\u043e\u043b\u044c\u0448\u0438\u0435 \u0431\u0451\u0434\u0440\u0430\" (URSS) e con il titolo internazionale in inglese \"Giovannona Long-Thigh\"."}
{"id": "262751", "revid": "6392", "url": "https://it.wikipedia.org/wiki?curid=262751", "title": "Giovannona coscialunga, disonorata con onore", "text": ""}
{"id": "262759", "revid": "1272592", "url": "https://it.wikipedia.org/wiki?curid=262759", "title": "Confusione", "text": "Con il termine confusione (o confusione mentale o stato confusionale) si intende un particolare stato psicologico in cui il soggetto non riesce ad interpretare (ovvero organizzare in percezioni coerenti) le sensazioni, le quali producono impulsi contraddittori, anche solo per avvertita urgenza di reazione (vedi anche stato confusionale acuto e crollo psicotico). Un esempio in tal senso \u00e8 costituito dagli stati deliranti tipici di psicosi ed altro."}
{"id": "262760", "revid": "640277", "url": "https://it.wikipedia.org/wiki?curid=262760", "title": "Shoutbox", "text": "Una shoutbox o tagboard \u00e8 una funzionalit\u00e0 di alcuni siti web simile alle chat di Internet che permette a pi\u00f9 persone di mandarsi messaggi senza il bisogno di forum o l'uso di applicazioni esterne come IRC.\nNella loro forma pi\u00f9 semplice, sono una semplice lista di messaggi brevi, con talvolta informazioni sui loro autori. La pagina viene aggiornata automaticamente dopo un certo intervallo in modo da garantire la visibilit\u00e0 di nuovi messaggi. I messaggi pi\u00f9 vecchi possono essere cancellati cos\u00ec da risparmiare spazio sul server.\nGli shoutbox sono solitamente gestiti in maniera simile a quella dei pi\u00f9 complessi forum, con moderatori che possono cancellare messaggi e bandire certi username o indirizzi IP.\nOccasionalmente possono essere incluse funzionalit\u00e0 come identificazione di impostori, flood control e filtri sui messaggi."}
{"id": "262762", "revid": "1226", "url": "https://it.wikipedia.org/wiki?curid=262762", "title": "Grand tour", "text": ""}
{"id": "262769", "revid": "289247", "url": "https://it.wikipedia.org/wiki?curid=262769", "title": "Thomas \u00e0 Becket", "text": ""}
{"id": "262782", "revid": "37401", "url": "https://it.wikipedia.org/wiki?curid=262782", "title": "Quinto Mucio Scevola", "text": ""}
{"id": "262788", "revid": "124123", "url": "https://it.wikipedia.org/wiki?curid=262788", "title": "Jack Endino", "text": "Chitarrista degli Skin Yard, fu successivamente il fondatore dei Reciprocal Studios, dove registrarono numerose band di Seattle alla fine degli anni ottanta.\nBiografia.\nCome produttore ha contribuito a creare il genere musicale grunge con il suo stile grezzo nella produzione causato dal poco tempo a disposizione delle band.\nFra i pi\u00f9 importanti dischi da lui prodotti si ricordano Bleach dei Nirvana, gli EP Screaming Life e Fopp dei Soundgarden e vari dischi dei Tad e degli Screaming Trees."}
{"id": "262803", "revid": "547034", "url": "https://it.wikipedia.org/wiki?curid=262803", "title": "Prato stabile", "text": "Un prato stabile \u00e8 un prato che non ha subito alcun intervento di aratura o dissodamento, non coltivato e lasciato a vegetazione spontanea per moltissimo tempo, da un minimo di 12 mesi fino anche a centinaia di anni: \u00e8 mantenuto esclusivamente attraverso lo sfalcio e la concimazione.\nDescrizione.\nUn'importante distinzione all'interno dei prati stabili vuole quelli di pianura, solitamente gestiti in regime irriguo e quelli in zone collinari o montane, solitamente gestiti in regime non irriguo. Sulla base di questa distinzione, che determina anche la quantit\u00e0 di vegetazione che cresce, si possono effettuare ogni anno 2/3 tagli nei prati asciutti e 4/5 in quelli irrigui. Le produzioni medie annue ottenibili da un prato non irriguo risultano pari a 9 tonnellate per ettaro di fieno, derivanti principalmente dal primo sfalcio. Nei prati irrigui la produzione \u00e8 all'incirca di 10-11 tonnellate.\nTradizionalmente gli sfalci vengono chiamati \"maggengo\", \"agostano\", \"terzuolo\". Il maggengo, come detto, \u00e8 il primo e viene fatto nella prima met\u00e0 del mese di maggio. Gli altri cadono a distanza variabile dai 35/40 giorni per i prati irrigui e fino a 50/60 giorni per quelli asciutti. Il primo e l'ultimo sfalcio forniscono un foraggio ricco di graminacee, mentre le leguminose prevalgono nei mesi estivi.\nI prati stabili vengono utilizzati prevalentemente per l'alimentazione dei bovini da latte, destinato alla vendita diretta e alla produzione di formaggi. Tra questi ve ne sono alcuni molto famosi, come il Grana Padano e il Parmigiano Reggiano: entrambi si fregiano del marchio DOP e si producono grosso modo nella stessa zona, la Pianura Padana e rilievi circostanti.\nSi contrappongono ai prati stabili i prati avvicendati ossia utilizzati per coltivare mais, frumento, soia e altre coltivazioni in un regime di rotazione. I prati stabili presentano una variet\u00e0 di specie molto pi\u00f9 elevata rispetto ai prati avvicendati sui quali in genere crescono erba medica, trifoglio e graminacee seminate.\nIn alcune regioni italiane (ad esempio in Friuli-Venezia Giulia) i prati stabili sono diventati oggetto di tutela normativa (citiamo la legge regionale n. 9 del 29 aprile 2005), allo scopo di proteggerne la biodiversit\u00e0 floristica e faunistica."}
{"id": "262804", "revid": "1543377", "url": "https://it.wikipedia.org/wiki?curid=262804", "title": "Baldwin (Florida)", "text": "Baldwin \u00e8 un comune degli Stati Uniti d'America che si trova nella contea di Duval, nello Stato della Florida. Ha mantenuto una sua indipendenza amministrativa anche dopo che, nel 1968, Jacksonville ha ottenuto lo status di citt\u00e0 consolidata, unendo quindi il governo cittadino al governo della contea di Duval, interamente occupata dalla sua area metropolitana. Insieme a Baldwin, hanno mantenuto la propria amministrazione le sole Atlantic Beach, Neptune Beach e Jacksonville Beach. Secondo il censimento del 2000, la citt\u00e0 ha una popolazione totale di 1.634 abitanti.\nGeografia fisica.\nBaldwin si trova a 30\u00b018'14\" Nord, 81\u00b058'30\" Ovest.\nSecondo l'U.S. Census Bureau, la cittadina ha un'area totale di 5,5 km\u00b2. L'intera superficie comunale non viene percorsa da fiumi o laghi.\nSociet\u00e0.\nEvoluzione demografica.\nSecondo il censimento del 2000, ci sono 1.634 abitanti, 628 persone che vivono nella stessa casa e 432 famiglie residenti nella cittadina. La densit\u00e0 di popolazione \u00e8 296,2/km\u00b2. Ci sono 702 unit\u00e0 abitative per una densit\u00e0 media di 127,3/km\u00b2. La composizione razziale della cittadina \u00e8 67,07% bianchi, 30,91% afroamericani, 0,18% nativi americani, 0,86% asiatici, 0,06% isolani del Pacifico, 0,06% di altre razze e 0,86% di due o pi\u00f9 razze. Lo 0,8% della popolazione \u00e8 ispanica o Latina di qualsiasi razza.\nCi sono 628 persone che vivono nella stessa casa di cui 35,2% hanno bambini al di sotto dei 18 anni che vivono con loro, 41,2% sono coppie sposate che vivono insieme, 22,5% hanno un capofamiglia femmina senza marito presente e il 31,2% non sono considerate famiglie. Il 27,5% di tutte le persone che vivono nella stessa casa sono composte da individui singoli e 8,6% sono persone che vivono sole e hanno dai 65 anni in su. La misura media di persone che vivono nella stessa casa \u00e8 2,6 e ma misura media di una famiglia \u00e8 3,16.\nNella cittadina la popolazione \u00e8 distribuita con 29,3% al di sotto dei 18 anni, 10,2% dai 18 ai 24, 27,4% dai 25 ai 44, 22,3% dai 45 ai 64 e 10,7% dai 65 anni in su. L'et\u00e0 media \u00e8 34 anni. Per ogni 100 femmine ci sono 86,7 maschi. Per ogni 100 femmine dai 18 anni in su ci sono 82,5 maschi.\nIl reddito medio per persone che vivono nella stessa casa nella cittadina \u00e8 di $28.603 e il reddito medio per una famiglia e $31.023. I maschi hanno un reddito medio di $28.350 contro $23.056 per le femmine. Il reddito pro capite per la cittadina \u00e8 di $13.560. Il 17,7% della popolazione e il 17,6% delle famiglie sono al di sotto del livello di povert\u00e0. Tra la popolazione totale, 24,8% di quelli al di sotto dei 18 anni e 12,9% di quelli dai 65 anni in su vivono al di sotto del livello di povert\u00e0."}
{"id": "262810", "revid": "2056951", "url": "https://it.wikipedia.org/wiki?curid=262810", "title": "Veleno", "text": "Per veleno si intende una sostanza che, assunta da un organismo vivente, ha effetti dannosi temporanei o permanenti, fino ad essere letali, attraverso un meccanismo chimico. Non sono invece considerate veleni le sostanze che hanno effetti dannosi per azione meccanica (ad esempio esplosivi) o per emissione di radiazioni (ad esempio uranio e altre sostanze radioattive).\nL'assunzione di un veleno da parte di un uomo o di un animale si dice \"avvelenamento\". Una sostanza in grado di contrastare l'azione di un veleno \u00e8 chiamata \"antidoto\".\nNella lingua inglese si distinguono gli animali velenosi che iniettano attivamente il veleno (detti venemous) da quelli che lo rilasciano passivamente una volta che vengono mangiati (poisonous).\nI veleni possono essere sia di origine naturale, sia prodotti da attivit\u00e0 antropica. I veleni prodotti da organismi viventi sono anche detti \"tossine\".\nSimbolo.\nIl simbolo convenzionale per le sostanze tossiche \u00e8 il teschio con le tibie incrociate e il simbolo unicode che lo rappresenta \u00e8 \u2620 (U+2620).\nPropagazione.\nIl veleno provoca effetti a livello locale (cio\u00e8 nel punto in cui il veleno viene messo in circolo) e generale (in tutto l'organismo)\nIl veleno per produrre effetti sull'organismo deve mescolarsi col sangue. Ci\u00f2 \u00e8 reso possibile dall'assorbimento di tali tossine dalle mucose gastroenterica e respiratoria. Anche la pelle, quando non \u00e8 intatta ed \u00e8 messa a nudo (per infezioni, ferite, iniezioni venose, piaghe, ulcere...), funge da assorbente di tali sostanze.\nEliminazione.\nL'eliminazione di tali sostanze pu\u00f2 avvenire: dalle vie respiratorie (con alcol, etere o cloroformio), dal tubo gastro-enterico (con vomito o diarrea), dai reni (con cantaridi o ioduro di potassio) e dal fegato tramite la bile.\nQuesta eliminazione da parte del corpo non sempre \u00e8 molto efficace. Un metodo per allontanare il veleno dalla mucosa gastrica \u00e8 lo svuotamento dello stomaco, fatto tramite emetici o lavanda gastrica.\nCause.\nL'assunzione di un veleno pu\u00f2 avvenire in svariati modi. Generalmente essa pu\u00f2 avvenire per:\nConseguenze.\nCome detto le conseguenze dell'esposizione ad una sostanza tossica possono essere di tipo sistemico (generale) o di tipo locale. Esse possono essere:\nAspetti che determinano la tossicit\u00e0 di una sostanza.\nDose.\nIl concetto di veleno non pu\u00f2 essere separato dal concetto di \"dose\". In natura infatti praticamente tutte le sostanze possono provocare un danno su un organismo vivente; quello che permette di identificare una sostanza come tossica \u00e8 la dose a cui provoca effetti dannosi.\nAlcune sostanze devono essere ingerite in quantit\u00e0 enormi per provocare un danno (ad esempio l'acqua o il normale sale da cucina), altre a dosi piccolissime (ad esempio il cianuro). In maniera analoga, farmaci a determinate dosi hanno effetti curativi, mentre ad altre dosi (pi\u00f9 elevate) sono tossici (ad esempio la digitale).\nLa dose per\u00f2, in molti casi, dipende dall'et\u00e0: una dose di una sostanza ritenuta tossica per un bambino pu\u00f2 avere effetti pi\u00f9 attenuati in un adulto.\nTempo di esposizione.\nOltre alla dose di sostanza assorbita dall'organismo, la tossicit\u00e0 di una sostanza \u00e8 determinata dal tempo di esposizione alla sostanza stessa. Infatti la stessa dose di una sostanza pu\u00f2 essere pi\u00f9 pericolosa se \u00e8 assorbita da un organismo in tempi pi\u00f9 brevi, mentre piccole dosi di una sostanza generalmente non dannose possono costituire un pericolo se vengono assimilate ripetutamente per molto tempo.\nIn questo senso si fa distinzione tra:\nAbitudine.\nL'effetto di molti veleni viene diminuito dall'abitudine (e la conseguente \"assuefazione progressiva\"). Si pensi ad esempio agli \"oppiofagi\", ai \"mangiatori di arsenico\" e ai fumatori, i quali - nel consumo delle sostanze da cui sono rispettivamente dipendenti - finiscono coll'assumere dosi dei rispettivi veleni che risulterebbero micidiali a chi non vi fosse abituato.\nIdiosincrasia e malattie.\nTalvolta un organismo, venendo a contatto con un agente esterno, ha una speciale predisposizione (idiosincrasia) nel produrre effetti diversi da quelli comuni: una sostanza di per s\u00e9 tossica, per esempio, non produrr\u00e0 alcun effetto (cos\u00ec come vale il contrario).\nSe un soggetto \u00e8 affetto da patologie, queste possono alterare l'effetto dovuto alla dose della sostanza tossica Per esempio se viene ingerito dell'oppio da un individuo col tetano, gli effetti saranno innocui; se l'oppio viene assunto da una persona con gastro-enterite o affezioni renali gli effetti porteranno all'apoplessia o anche alla morte.\nParametri.\nEsistono diversi parametri che sono utilizzati per stimare la dose e il tempo di esposizione oltre il quale una sostanza pu\u00f2 essere definita \"tossica\". I pi\u00f9 importanti sono:"}
{"id": "262811", "revid": "287204", "url": "https://it.wikipedia.org/wiki?curid=262811", "title": "Campionati mondiali di sci nordico 1966", "text": "I Campionati mondiali di sci nordico 1966, ventiseiesima edizione della manifestazione, si svolsero dal 17 al 27 febbraio a Oslo, in Norvegia. Vennero assegnati dieci titoli.\nRisultati.\nUomini.\nCombinata nordica.\n21 febbraio\nTrampolino: Midtstubakken K85\nFondo: 15\u00a0km\nSalto con gli sci.\nTrampolino normale.\n19 febbraio\nTrampolino: Holmenkollen K70\nTrampolino lungo.\n27 febbraio\nTrampolino: Holmenkollen K90\nSci di fondo.\n15 km.\n20 febbraio\n30 km.\n17 febbraio\n50 km.\n26 febbraio\nStaffetta 4x10 km.\n23 febbraio\nDonne.\nSci di fondo.\n5 km.\n21 febbraio\n10 km.\n19 febbraio\nStaffetta 3x5 km.\n27 febbraio"}
{"id": "262812", "revid": "1318658", "url": "https://it.wikipedia.org/wiki?curid=262812", "title": "Cinema dell'orrore", "text": "Il cinema dell'orrore o cinema horror \u00e8 un genere cinematografico caratterizzato da personaggi immaginari e mostruosi, situazioni macabre, irrazionali o di origine soprannaturale e con atmosfere da brivido. Il genere fu presente gi\u00e0 dagli albori del cinema muto e continuer\u00e0 a esserlo per tutto il XX secolo e oltre anche con lungometraggi di grande successo, realizzati anche da grandi registi, che entrarono nella storia del cinema a partire da film come \"Nosferatu il vampiro\" (1922) di Murnau, \"Frankenstein\" di James Whale o \"Dracula\" di Tod Browning (1931), seguiti nei decenni successivi da altre opere di successo di altri grandi registi come Alfred Hitchcock, Federico Fellini, Werner Herzog o Stanley Kubrick che realizzarono rispettivamente \"Gli uccelli\" (1963), \"Tre passi nel delirio\" (1968)\", Nosferatu, il principe della notte\" (1979) e \"Shining\" (1980).\nStoria.\nOrigini.\nLe prime immagini di eventi soprannaturali si possono trovare in alcuni cortometraggi muti creati da pionieri del cinema quali Georges M\u00e9li\u00e8s durante l'ultimo decennio dell'Ottocento il pi\u00f9 famoso \u00e8 \"Le manoir du diable\" (1896) che si pensa sia il primo film horror della storia. .\nI primi anni del XX secolo portarono ulteriori opere considerate pietre miliari nel genere horror: fra i pi\u00f9 importanti e riconosciuti dagli studiosi c'\u00e8 da annoverare lo studente di Praga, storia di un giovane che vende l'anima al diavolo. Per quel che riguarda il cinema italiano (in questo periodo l'Italia inizia ad affermarsi come una delle industrie cinematografiche pi\u00f9 importanti a livello mondiale) molto importanti alcune scene de l'Inferno (dall'opera di Dante) del 1909 (di cui ci \u00e8 rimasta una versione di poco successiva). L'inferno fu uno dei primi successi internazionali del cinema italiano e, sebbene non possa ascriversi completamente al genere horror, mette in scena alcuni personaggi infernali (Minosse, Cerbero) e nel finale mostra un terrificante Lucifero gigante nell'atto di divorare un dannato.\nTra le altre apparizioni, non ascrivibili al horror soprannaturale, che vedono protagonista un mostro in un lungometraggio, vanno segnalate quelle relative a Quasimodo, personaggio de il \"Il gobbo di Notre Dame\". Tra i film con questo personaggio ci sono: \"Esmeralda\" di Alice Guy (1906), \"The Hunckback\" (1909), \"The Love of the Hunkback\" (1910) e \"il gobbo di Notre Dame\" (1923). Per quel che riguarda l'horror fantascientifico non bisogna dimenticarsi che la prima apparizione del Dr. Jekill \u00e8 del 1908.\nMolti dei primi film d'orrore furono fatti da registi tedeschi tra gli anni dieci e venti; diversi ebbero una notevole influenza sulle future produzioni di Hollywood, ad esempio \"Il golem\" di Paul Wegener del 1915 o \"Nosferatu il vampiro\" di Friedrich Wilhelm Murnau (1922), un adattamento non autorizzato di \"Dracula\" di Bram Stoker. Il pi\u00f9 importante di quest'epoca \u00e8 probabilmente \"Il gabinetto del dottor Caligari\" che \u00e8 considerato il simbolo del cinema espressionista.. L'importanza del cinema espressionista tedesco, per quel che riguarda l'horror, \u00e8 determinata non solo dai soggetti trattati, ma dallo stile della messa in scena e delle scenografie. Per la prima volta l'horror ricorre alla rappresentazione deforme dello spazio e all'enfatizzazione delle ombre (malefiche) in contrasto con la luce (benefica) per esprimere l'orrore e suscitare inquietudini nello spettatore. Tecniche che saranno poi riprese dall'horror hollywoodiano, grazie anche ai transfughi tedeschi che emigrarono dalla Germania nazista verso gli Stati Uniti tra anni Trenta e Quaranta.\nIn seguito i film hollywoodiani ripresero i vecchi temi come \"Il gobbo di Notre Dame\" (1923) e \"The Monster\" (1925), entrambi con Lon Chaney, la prima star del cinema \"horror\", il cui ruolo pi\u00f9 importante fu ne \"Il fantasma dell'opera\" (1925).\nAnni trenta e quaranta.\nFu nei primi anni trenta che i produttori statunitensi, in particolar modo la Universal Pictures, resero popolari i film horror, portando sullo schermo personaggi di successo come \"Dracula\" (1931), \"Frankenstein\" (1931), \"La mummia\" (1932) e \"L'uomo invisibile\" (1933). Alcuni attori iniziarono a costruire intere carriere su film come questi (ad esempio Boris Karloff e Bela Lugosi).\nAltri studi cinematografici non ebbero lo stesso successo ma sono comunque da citare \"Il dottor Jekyll\" di Rouben Mamoulian (\"Dr. Jekyll and Mr. Hyde\", Paramount, 1931) e \"La maschera di cera\" di Michael Curtiz (Warner Bros., 1933).\nLa serie dei film horror della Universal continu\u00f2 negli anni quaranta con \"L'uomo lupo\" (1941), non il primo film sui lupi mannari, ma certamente il pi\u00f9 influente. Inoltre la Universal continu\u00f2, durante questo decennio, la serie di film su Frankenstein, cos\u00ec come altri film su mostri gi\u00e0 visti sullo schermo. Sempre nello stesso decennio, Val Lewton produsse per la RKO una serie di film di notevole influenza, tra cui \"Il bacio della pantera\" (1942), \"L'uomo leopardo\" (1943), \"Ho camminato con uno zombi\" (1943), tutti distinti dalla presenza di elementi tipici del genere (creature spaventose, ombre sui muri), caratterizzati dalla regia di Jacques Tourneur.\nAnni cinquanta.\nCon i radicali cambiamenti nella tecnologia che ci furono negli anni cinquanta, anche gli horror cambiarono e passarono dalla linea gotica a quella di fantascienza. Ci furono numerosi film d'orrore di seconda categoria dove gli umani se la dovevano vedere con entit\u00e0 extraterrestri: invasioni aliene, mutazioni, piante o insetti. In questi film furono utilizzati nuovi trucchi, come il 3-D, che portarono il pubblico settimana dopo settimana a spaventi migliori e maggiori. I film di maggior qualit\u00e0 di questo periodo, oltre a \"La cosa da un altro mondo\" (1951; attribuito nei crediti a Christian Nyby ma considerato in realt\u00e0 un'opera di Howard Hawks) e \"L'invasione degli Ultracorpi\" di Don Siegel (1956), cercarono di portare lo spettatore in un'atmosfera della Guerra Fredda.\nGli ultimi anni cinquanta e primi anni sessanta videro la nascita di case cinematografiche esclusivamente per i film horror, come la Hammer Film Productions. La Hammer raggiunse un grande successo internazionale coinvolgendo personaggi classici dell'horror, spesso interpretati da Peter Cushing e Christopher Lee, come \"La maschera di Frankenstein\" (1957), \"Dracula il vampiro\" (1958) e \"La mummia\" (1959) e molti seguiti. La Hammer, e il direttore Terence Fisher, sono universalmente riconosciuti come i pionieri del moderno cinema horror.\nL'American International Pictures (AIP) fece anche una serie di film ispirati ai racconti di Edgar Allan Poe prodotti da Roger Corman e con Vincent Price. Queste produzioni, a volte controverse, spianarono la strada ad una violenza pi\u00f9 esplicita sia negli horror che in altri generi di film.\nI film \"horror\" dei decenni precedenti fino agli anni cinquanta sono tutti costellati da figure archetipe dell'immaginario collettivo, spesso mutuate dalla letteratura di genere. Ma \u00e8 a partire da questo decennio che vengono introdotti nuovi concetti e personaggi; ed \u00e8 da questo decennio che i film horror cominciano realmente ad assimilare le paure diffuse per renderle sullo schermo senza filtri, o quasi, cos\u00ec da divenire lo specchio pi\u00f9 credibile dello sviluppo della societ\u00e0. Infatti \u00e8 proprio a partire da questi anni l'introduzione degli alieni come modificazione (spesso in negativo) dei miti classici di fate ed elfi, ormai passati di moda e troppo poco credibili; ma gli alieni vengono anche utilizzati per parlare, e mettere in guardia, del pericolo comunista (per quanto riguarda questa lettura, su tutti spicca \"L'invasione degli Ultracorpi\"). Altro personaggio tipico di quest'epoca \u00e8 lo scienziato pazzo, o lo scienziato a cui sfugge di mano la propria scoperta (si veda \"L'esperimento del dottor K.\") concetto preso da Frankenstein ovviamente, ma che viene ripreso a seguito del rapido sviluppo tecnico e scientifico di quegli anni, sviluppo troppo rapido e troppo radicale perch\u00e9 la gente se ne appropriasse senza paura (particolare, in quest'ottica \u00e8 \"Assalto alla Terra\", film in cui la scienza, oltre ad essere causa, o concausa, del male viene rappresentata come unica soluzione).\nAnni sessanta.\nNegli anni sessanta il genere si spost\u00f2 verso l'\"horror psicologico\", con thriller come \"Psyco\" (1960) di Alfred Hitchcock e \"Che fine ha fatto Baby Jane?\" (1962) di Robert Aldrich, che spostavano l'effetto \"suspense\" dai soliti \"mostri\" alle psicosi umane che sfociavano in efferati atti sadomasochistici; \"L'occhio che uccide\" di Michael Powell (1960) \u00e8 un chiaro esempio di questa caratteristica. Gli horror psicologici continuarono ad essere prodotti sporadicamente, con \"Il silenzio degli innocenti\" (1991), tra i pi\u00f9 importanti.\nI fantasmi e i mostri continuarono comunque a rimanere popolari: \"Suspense\" (1961) e \"Gli invasati\" (1963) furono due horror psicologici tinti di soprannaturale. \"Gli uccelli\" (1963) di Alfred Hitchcock fu il primo esempio di \"natura che impazzisce\" combinata con un horror psicologico.\nCi furono anche numerosi film fatti con un budget ridotto. Alcuni esempi sono \"Blood Feast\" (1963) (il primo film Gore) e \"Two Thousand Maniacs!\" (1964), entrambi di Herschell G. Lewis, che prevedevano schizzi di sangue e sanguinosi svisceramenti. Notevole per le scene molto forti, sebbene non considerabile \"splatter\", \u00e8 \"Occhi senza volto\" (1960) di Georges Franju, capolavoro del cinema dell'orrore francese.\nUno dei pi\u00f9 influenti film horror degli anni sessanta fu \"La notte dei morti viventi\" (1968) di George A. Romero. Questo film sugli zombie fu pi\u00f9 tardi dichiarato \"culturalmente, storicamente ed esteticamente significativo\" abbastanza da essere preservato nel National Film Registry. Port\u00f2 l'horror ancora pi\u00f9 distante dal vecchio filone gotico dei primi anni e lo introdusse nella vita delle persone moderne.\nAnni settanta.\nCon il successo dei film a basso budget e il sempre crescente interesse del pubblico all'occulto, il genere fu in grado di sfornare una serie di pellicole molto intense, spesso con contenuti sessuali, diventate \"A-movie\" (nonostante avessero le caratteristiche dei \"B-movie\"). Molti di questi film furono fatti da registi rispettabili.\n\"Rosemary's Baby - Nastro rosso a New York\" (1968) di Roman Pola\u0144ski fu acclamato sia dalla critica che dal pubblico, e fu un precursore dell'esplosione dell'occulto degli anni settanta; questa esplosione include il grande successo \"L'esorcista\" (1973) (diretto da William Friedkin e scritto da William Peter Blatty, che scrisse anche il romanzo), e altri film dove il Diavolo s'impossessa del corpo di una donna o di un bambino. Bambini demoniaci e reincarnazioni diventarono temi popolari nei film horror (come \"Audrey Rose\" del 1977 di Robert Wise, dove un uomo sostiene che sua figlia sia la reincarnazione di una persona morta). Un altro famoso film horror religioso fu \"Il presagio\" (1976), nel quale un uomo scopre che suo figlio adottivo \u00e8 l'Anticristo.\nGli avvenimenti degli anni sessanta (come la guerra in Vietnam) iniziarono ad influenzare gli horror di quel periodo: \"L'ultima casa a sinistra\" (1972) di Wes Craven e \"Non aprite quella porta\" (1974) di Tobe Hooper sono un esempio; George Romero esamin\u00f2 l'espansione della nuova societ\u00e0 consumista nel suo nuovo sequel sugli zombi, \"Zombi\" (1978); il regista canadese David Cronenberg rinnov\u00f2 il personaggio dello scienziato pazzo esplorando le paure della gente sulla tecnologia e la societ\u00e0, iniziando con \"Il demone sotto la pelle\" (1975).\nImportante anche, in Italia, \"Profondo Rosso\" e \"Suspiria\" di Dario Argento. Sempre negli anni settanta arriv\u00f2 sul grande schermo Stephen King. Molti dei suoi libri sono stati trasformati in film, a partire dal suo primo romanzo, \"Carrie\", che divent\u00f2 film nel 1976 per merito di Brian De Palma, che stava anche per essere candidato agli Oscar, anche se fu fatto spesso notare che il suo punto di forza non era la capacit\u00e0 di spaventare ma l'esplorazione psicologica. John Carpenter, che aveva gi\u00e0 diretto \"Dark Star\" (1974) e il film d'azione \"Distretto 13 - Le brigate della morte\" (1976), ispirato a \"Un dollaro d'onore\" di Howard Hawks, cre\u00f2 \"Halloween - La notte delle streghe\" (1978), che introdusse la caratteristica dei \"teenager uccisi da un super assassino\", elemento caratterizzante il neonato genere slasher. \"Halloween\" divent\u00f2 uno dei film indipendenti di maggior successo mai fatti ed ebbe numerosi seguiti. Questo film poi, ebbe come protagonista una donna e questo fu un vero e proprio cambiamento.\n\"Alien\" (1979) di Ridley Scott combin\u00f2 la violenza tipica dei film anni settanta con i \"monster movie\" degli anni precedenti e riavvicin\u00f2 l'horror alla fantascienza. Ci furono numerosi seguiti di gran qualit\u00e0 a questo film e un'infinit\u00e0 di imitazioni negli anni successivi. Ancora una volta abbiamo una donna per protagonista (Ellen Ripley, interpretata da Sigourney Weaver), ma questa volta il suo ruolo \u00e8 ancora pi\u00f9 determinate.\nNello stesso periodo ci fu un'esplosione di produzione horror in Europa, grazie a registi italiani come Dario Argento, Mario Bava, Pupi Avati, Ruggero Deodato e Lucio Fulci, considerati fra i maggiori esponenti della scena gotica italiana, e spagnoli come Paul Naschy (vero nome Jacinto Molina), Amando de Ossorio e Jes\u00fas Franco. Questi film in genere coinvolgevano i personaggi classici del cinema horror (vampiri, lupi mannari, demoni, zombie, killer psicopatici) ma possedevano uno stile caratteristico, diverso da quello dell'horror made in USA.\nIntanto i registi di Hong Kong iniziarono a essere ispirati dai film della Hammer e dalla produzione europea e cominciarono a fare film horror con protagonisti esclusivamente asiatici. La Shaw Scope produsse \"La leggenda dei sette vampiri d'oro\" (1973) in collaborazione con la Hammer, e in seguito inizi\u00f2 a creare propri film pi\u00f9 originali. Questo genere esplose negli anni ottanta, con \"Close Encounters of the Spooky Kind\" (1981) di Sammo Hung che lanci\u00f2 il sottogenere della \"commedia horror kung-fu\"; esempi di questo nuovo genere sono \"Mr. Vampire\" (1985) e \"Storia di fantasmi cinesi\" (1987).\nA partire dagli anni sessanta, fino agli anni settanta (e soprattutto in questo decennio) il cinema horror subisce una nuova ed importante modificazione; \u00e8 in questo periodo infatti che vengono creati quelli che sono gli attuali stili classici del genere. Al di l\u00e0 delle creazioni dei vari sottogeneri, il cambiamento pi\u00f9 radicale \u00e8 nel protagonista negativo delle vicende. Il mostro infatti, che nel cinema horror classico era effettivamente un essere del tutto non umano, o non pi\u00f9 umano (dal mostro della laguna nera a Dracula), ora in questi anni diviene un essere umano, o in cerca di vendetta o impazzito e assetato di sangue; la sfiducia non \u00e8 pi\u00f9 in ci\u00f2 che la gente non conosce, quanto in ci\u00f2 che la gente conosce ma di cui non pu\u00f2 avere del tutto fiducia.\nAnni ottanta.\nPraticamente tutti i film horror di successo degli anni ottanta ebbero un seguito: \"Poltergeist - Demoniache presenze\" (1982) diretto da Tobe Hooper ebbe due seguiti ed una serie TV. I tantissimi seguiti di \"Halloween \"e di \"Venerd\u00ec 13\" (1980), e il film splatter soprannaturale di Wes Craven \"Nightmare\" (1984) furono le facce popolari dei film horror negli anni ottanta, con la nascita di vere e proprie icone come quelle di Michael Myers, Freddy Krueger e Jason Voorhees.\nFilm horror originali continuarono ad apparire sporadicamente: \"Hellraiser\" (1987) di Clive Barker e \"La bambola assassina\" (1988) furono entrambi lodati dalla critica, e anche loro lanciarono alcuni seguiti, che furono considerati di qualit\u00e0 inferiore sia dalla critica che dai fan. Nel 1980 usc\u00ec uno dei pi\u00f9 importanti ed influenti film horror di tutti i tempi, \"Shining\", tratto dall'omonimo romanzo di Stephen King e diretto da Stanley Kubrick.\nUn esempio di film horror metafisico e apocalittico altrettanto valido (ma meno fortunato riguardo al successo di pubblico) \u00e8\" Possession\" diretto da Andrzej \u017bu\u0142awski, metafora apocalittica sulla separazione di un uomo e una donna che si amano ma non riescono a comprendersi: la macabra storia si svolge in una Berlino immaginaria, deserta e spettrale divisa ancora dal muro di due diverse fazioni.\nGli incassi al botteghino per i sanguinosi horror moderni iniziarono a calare (come dimostrato da \"La cosa\" del 1982 di John Carpenter che ebbe poco successo), ma aument\u00f2 il mercato dell'home video, nonostante la nuova generazione di film avesse un tono meno tenebroso. \"Motel Hell\" (1980) e \"Basket Case\" (1982) di Frank Henenlotter furono i primi film degli anni ottanta a rivoluzionare le convenzioni dei film horror del precedente decennio (i film sugli zombi come \"La notte dei morti viventi\" e \"Zombie\" contenevano una satira e una critica della societ\u00e0, ma erano pi\u00f9 tetri che divertenti). \"Re-Animator\" di Stuart Gordon, \"Il ritorno dei morti viventi\" di Dan O'Bannon e \"The Toxic Avenger\" di Lloyd Kaufman (tutti del 1985) furono seguiti dal remake di David Cronenberg de \"La mosca\" (1986), che usc\u00ec a poche settimane di distanza da \"Aliens - Scontro finale\" di James Cameron. \"La casa 2\" (1987), sequel de \"La casa\" (1981), entrambi diretti da Sam Raimi, conteneva una violenza comica, nella quale le risate venivano provocate da alcune sequenze splatter, come nel caso di \"Violent Shit\" (1987), di un regista tedesco di nome Andreas Schnaas. Il regista neozelandese Peter Jackson segu\u00ec i passi di Raimi realizzando \"Fuori di testa\" (1987), avendo a disposizione un budget ridottissimo.\nI film horror continuarono a provocare dibattiti: nel Regno Unito, la crescita della vendita di videocassette aument\u00f2 il rischio che i film descritti sopra potessero finire in mano a bambini piccoli. Molti film furono classificati come \"visioni sconsigliate\" e censurati. Negli USA, \"Natale di sangue\", un film molto controverso del 1984, fall\u00ec al cinema e fu ritirato dalla vendita per il suo protagonista: un Babbo Natale assassino.\nNegli anni ottanta, con l'abbattimento dei costi produttivi e con la diffusione delle VHS l'horror diviene alla portata di tutti; sia come fruizione, sia come produzione. Si ha infatti in questi anni la proliferazione dei sottogeneri (come tentativo di imporsi nelle nuove nicchie di mercato), su tutti lo splatter; mentre sul fronte di personaggi e rappresentazioni sociali, si raggiunge un vero e proprio delirio, l'intenzione di piccole produzioni di riempire tutte le nicchie possibili porta a resuscitare personaggi come i gremlins o gli elfi cos\u00ec come gli zombie e, pi\u00f9 tardi anche le bambole assassine.\nAnni novanta.\nNella prima met\u00e0 degli anni novanta, il genere continu\u00f2 con i temi degli anni ottanta. Ci furono alcuni film che non ebbero particolare successo come la serie di \"Leprechaun\". I film \"Nightmare\", \"Venerd\u00ec 13\" e \"Halloween\" ebbero tutti dei seguiti negli anni novanta, molti dei quali ricevettero un discreto successo al botteghino, nonostante sia la critica che il pubblico considerassero i film di basso livello, con l'eccezione di \"Nightmare - Nuovo incubo\" di Wes Craven.\nNota: \"Nightmare - Nuovo incubo\", insieme a \"Il seme della follia\", \"La met\u00e0 oscura\" e \"Candyman - Terrore dietro lo specchio\", fecero parte di un piccolo movimento di horror \"auto-riflessivo\". Ogni film tocc\u00f2 temi del mondo reale, oltre a quelli della finzione orrorifica. \"Candyman\" ad esempio colleg\u00f2 una leggenda metropolitana e il realistico orrore del razzismo che produsse un mostro. \"Il seme della follia\" ha un approccio pi\u00f9 letterario: il protagonista diventa parte di un romanzo che uno scrittore (di cui lui era alla ricerca) sta scrivendo. Questo stile divent\u00f2 pi\u00f9 ironico quando fu girato \"Scream\".\nIl film canadese \"Cube - Il cubo\" (1997) fu probabilmente uno dei pochi horror degli anni novanta a basarsi su un concetto relativamente nuovo; il regista fu capace di evocare una vasta gamma di paure, e tocc\u00f2 una variet\u00e0 di temi sociali (come la paura della burocrazia) che non erano stati esplorati precedentemente.\nDue problemi principali spinsero l'horror classico in secondo piano durante questo periodo: in primo luogo, il genere horror fu sopraffatto dalla continua proliferazione di film splatter e sanguinosi; in secondo luogo, il pubblico adolescente che aveva assistito ai film dei precedenti decenni crebbe e pass\u00f2 alla visione di film di fantascienza, che attiravano la gente grazie all'utilizzo di nuove tecniche negli effetti speciali.\nPer riattirare il pubblico, l'horror divent\u00f2 pi\u00f9 auto-ironico, specialmente nella seconda met\u00e0 degli anni novanta. \"Splatters - Gli schizzacervelli\" (1992) di Peter Jackson port\u00f2 i film splatter a un livello comico. \"Dracula di Bram Stoker\" (1992) di Francis Ford Coppola, prevedeva un insieme di attori di differenti epoche cinematografiche, riprendendo lo stile dei film della Hammer degli anni sessanta e con una trama che si concentra sia sulla trama del romanzo che sugli aspetti orrorifici. I film della serie \"Scream\", iniziata nel 1996 da Wes Craven, coinvolgevano dei teenager molto interessati ai film horror (infatti in questi film troviamo molti riferimenti ai classici come \"Halloween\") dove si mescolava comicit\u00e0 a spavento.\nOltre ai popolari film horror in lingua inglese degli ultimi anni novanta, solo il film indipendente \"The Blair Witch Project\" (1999) provoc\u00f2 spaventi notevoli. Il successo internazionale \"Ring\" (1998) di Hideo Nakata, lanci\u00f2 una serie di film horror che si concentravano su temi psicologici piuttosto che sul sangue. \"Il sesto senso\" (1999) di M. Night Shyamalan fu un esempio di grande successo.\nNegli anni novanta il cinema horror si modifica nuovamente. Ci\u00f2 che avviene pu\u00f2 essere definito come il rendere quotidiano l'orrore che nei decenni precedenti era considerato distante. Da una parte vi \u00e8 l'umanizzazione di personaggi negativi anche classici (si veda il complesso personaggio del conte Vlad in \"Dracula di Bram Stoker\") dall'altra si ha la generalizzazione del male, il mostro \u00e8 un uomo, ma stavolta non si \u00e8 pi\u00f9 sicuri di chi sia, chiunque \u00e8 imputabile e di chiunque si pu\u00f2 dubitare; \u00e8 la societ\u00e0 malata che crea e che nasconde il mostro. Caratteristica comune all'horror classico \u00e8 che comunque il mostro \u00e8 ben individuabile ed il bene \u00e8 sempre presente e spesso vince.\nAnni duemila.\nDopo \"The Ring,\" altri film horror giapponesi - oltre che statunitensi - furono prodotti ricevendo un discreto successo: i cosiddetti \"J-Horror\", come \"Ju-on\" (2000) di Takashi Shimizu e \"Kairo\" (2001) di Kiyoshi Kurosawa. Altre novit\u00e0 nell'horror vennero dall'animazione giapponese, e la loro cultura cinematografica inizi\u00f2 ad affacciarsi in occidente.\nContinu\u00f2 il saccheggiamento di personaggi dai classici del cinema horror, con remake, sequel e omaggi a film dei decenni precedenti. Da ricordare per aver avuto un discreto successo al botteghino sono \"Freddy vs. Jason\" (2003), la \"riesumazione\" dei vecchi mostri della Universal con \"Van Helsing\" (2004), il \"prequel\" a \"L'esorcista\" (\"L'esorcista - La genesi\"), e altri sequel ad \"Halloween\" e \"La bambola assassina\". Alcuni remake degni di nota sono \"The Ring\" (2002) di Gore Verbinski (remake del film giapponese \"Ring\"), \"L'alba dei morti viventi\" (2004) (remake del film di Romero \"Zombi\") e \"Amityville Horror\" (2005), remake dell'omonimo film.\nNel 2005 usc\u00ec il film \"Constantine\".\nIl genere zombie ebbe una rinascita in tutto il mondo, anche grazie ai videogiochi. Alcuni di questi giochi sono diventati anche film (ad esempio \"Resident Evil\" del 2002 e \"Silent Hill\" del 2006). \"La casa dei 1000 corpi\" di Rob Zombie, \"Cabin Fever\" di Eli Roth e il sorprendente \"Wrong Turn - Il bosco ha fame\" di Rob Schmidt ripresero le caratteristiche degli anni settanta e ottanta, con l'utilizzo dei primi metodi per spaventare.\nI film horror originali di questo periodo sfruttarono i teenager come la serie di \"Final Destination\", iniziata nel 2000, e i film pi\u00f9 seri di M. Night Shyamalan.\nJames Gunn, scrittore dei film su Scooby-Doo, scrisse e diresse \"Slither\". Uscito nel 2006, non ebbe molto successo al botteghino, ma ricevette migliori recensioni rispetto a ogni altro horror americano degli ultimi anni.\nUn fenomeno particolare, ora molto comune nei film horror, \u00e8 quello di essere vietati negli USA ai minori di 13 anni non accompagnati. Film come \"Stay Alive\" e \"Al calare delle tenebre\" hanno elementi caratteristici dei film horror e alcuni considerano il divieto troppo restrittivo. \nI film horror con tale divieto negli Stati Uniti sono solitamente storie di fantasmi (\"The Ring\", \"The Exorcism of Emily Rose\", \"White Noise - Non ascoltate\"), mentre la maggior parte di film horror continua ad avere il divieto ai minori di 17 anni non accompagnati (\"Saw - L'enigmista\", \"Hostel\").\n\"Saw\" \u00e8 la serie orrorifica che inaugura il filone torture movie (o Torture porn i cui elementi ricorrenti sono violenza, tortura, nudit\u00e0 e sadismo) e diventa il maggior successo commerciale dell'horror moderno creando una nuova figura di mostro: l'enigmista.\nL'horror britannico torna al successo con film come \"28 giorni dopo\" (2002), \"Dog Soldiers\" (2002), \"L'alba dei morti viventi\" (2004) e \"The Descent\" (2005).\nLa compagnia di wrestling World Wrestling Entertainment lanci\u00f2 la WWE Films, il primo film della nuova casa produttrice \u00e8 stato \"Il collezionista di occhi\", un film horror con il wrestler Kane.\nUn altro trend \u00e8 il remake dei film horror asiatici come \"One Missed Call\", \"The Eye\", \"Shutter\" e \"A Tale of Two Sisters\".\nLe grandi innovazioni, in ambito horror, del primo decennio del 2000 sono il gi\u00e0 citato torture porn e le caratteristiche che al momento si possono riscontrare quasi esclusivamente nel cinema di Rob Zombie. \nIl torture porn \u00e8 un sottogenere solo in parte simile allo splatter. Da questo mutua la violenza esposta, ma mentre il gore ha la tendenza a mostrare il sangue, la morte violenta; il \"torture movie\" vuole mostrare la sofferenza, al di l\u00e0 degli spargimenti di sangue, e la morte \u00e8 solo l'ultima tappa di un lungo processo e comunque non \u00e8 predominante (ci\u00f2 \u00e8 all'opposto dello splatter). I significati sociologici possono essere molti, al di l\u00e0 del gi\u00e0 citato abu-graib, anche l'esposizione ostentata di video con uccisioni efferate o torture su internet (in particolare quelli con protagonisti fondamentalisti islamici), e dall'altra parte anche il fenomeno dei video su YouTube che spontaneamente si portano a mostrare le sofferenze o la violenza inutile. Da sottolineare che il torture movie, come gi\u00e0 aveva fatto lo splatter, non si \u00e8 limitato ad essere un sottogenere, ma ha creato un nuovo linguaggio; molti horror di questo decennio al di l\u00e0 degli stilemi classici affiancano un gusto per la sofferenza (sia psicologica che fisica) che manca quasi completamente nei decenni precedenti; esemplare in questo senso il remake fatto di \"Non aprite quella porta\". Intanto nel 2003 esce il film \"Underworld\". Infine \u00e8 da citare il gi\u00e0 menzionato Rob Zombie, il quale fa un discorso particolare per quanto riguarda storia e regia. Le tematiche sono infatti la naturale progressione del discorso iniziato negli anni sessanta con l'umanizzazione del mostro; il concetto viene portato alle estreme conseguenze (per ora), con l'idea di male esteso alla societ\u00e0 prima che al mostro; Rob Zombie infatti mette in scena il lato umano di figure orribili non senza ironia nera ed eccessi; personaggi tutti calati in una societ\u00e0 identica a loro per metodi e comportamenti anche se con fini diversi (nei suoi film i poliziotti non sono molto diversi dai criminali); \u00e8 quindi la societ\u00e0 ad essere un mostro \u00e8 i devianti non sono che una sua propaggine; il bene sostanzialmente non esiste pi\u00f9. Per quanto riguarda la regia, Zombie adotta moltissimi primi piani eliminando invece i movimenti di macchina; opta poi per una sovraesposizione degli esterni. Il linguaggio creato da Zombie, almeno al momento, non \u00e8 per\u00f2 entrato nel genere horror e rimane limitato al microcosmo del regista. Negli anni che vanno dal 2007 al 2011 esce la trilogia di \"Paranormal Activity\". Il film, girato come falso documentario, \u00e8 solo uno dei tanti girati con questa tecnica di ripresa (\"Cannibal Holocaust\", \"The Blair Witch Project\", \"Il quarto tipo\", \"Rec\"..) e riscuote un grandissimo successo, considerato il bassissimo budget di produzione.\nAnni 2010.\nTra le novit\u00e0 del decennio spicca il ritorno di Pennywise sul grande schermo: i due capitoli del remake di IT (datati 2017 e 2019) sono stati indiscutibili campioni di incassi al botteghino internazionale.\nFra le nuove leve del genere in questi anni si posso riscontrare registi e sceneggiatori quali: Jordan Peele (Scappa - Get Out, Noi), Ari Aster (Hereditary - Le radici del male, Midsommar - Il villaggio dei dannati) e Robert Eggers (The Witch, The Lighthouse).\nCinema dell'orrore gotico.\nIl cinema gotico nasce con il cinema horror con pellicole come Nosferatu o Il golem, passando per la casa di produzione Hammer (serie di film di Dracula, de La mummia e di Frankenstein), Terence Fisher, Roger Corman e Mario Bava. Tim Burton \u00e8 senz'altro uno dei registi cardine del cinema gotico contemporaneo, ma non del gotico classico poich\u00e9 ne offre una versione contaminata da influenze glam e pop e da una forte ironia.\nElementi tipici del cinema horror gotico sono principalmente le atmosfere gotiche. Temi e personaggi ricorrenti sono mostri, vampiri, zombie (o altre forme di non-morti), lupi mannari, fantasmi, demoni, antiche maledizioni, creature possedute dal demonio, occulto, animali demoniaci, oggetti inanimati dotati di una vita proveniente dalla magia, streghe, scienziati pazzi, case infestate, cannibali e creature extraterrestri.\nStorie e personaggi provenienti dalla letteratura, specialmente dai romanzi gotici, sono diventati molto popolari ed hanno ispirato molti \"sequel\" e \"remake\". Tra questi sono da ricordare Dracula, \"Frankenstein\", La mummia, Lo strano caso del dottor Jekyll e del signor Hyde, l'uomo invisibile, i racconti di Poe e Lovecraft.\nNon di rado i film horror sono debitori di altri generi, in particolare il cinema di fantascienza, i film fantasy ed i thriller. I confini tra film horror e questi non sono sempre precisi, diventando cos\u00ec oggetto di dibattiti tra critici e fan.\nI film horror giapponesi, che puntano molto su atmosfere inquietanti, stanno riscuotendo in tempi recenti un certo successo, tanto che di alcune di queste pellicole vengono girati dei rifacimenti (\"remake\") negli Stati Uniti (tra questi, \"The Ring\", \"The Grudge\", \"Dark Water\" e \"The Eye\").\nGeneralmente i film horror estremo-orientali tendono a descrivere per lo pi\u00f9 storie di fantasmi e vendette, mentre quelli occidentali si basano pi\u00f9 su mostri concreti, spesso creati dalla societ\u00e0 stessa; la sostanziale differenza pu\u00f2, forse, essere spiegata dagli influssi che le rispettive religione hanno avuto sulle due societ\u00e0, rispettivamente la religione Buddista/shintoista con il concentrare l'attenzione sull'anima, la reincarnazione, la presenza di spiriti nelle cose e il raggiungimento di uno stato di pace puramente spirituale ha portato alla considerazione delle sole presenze spiritiche; dall'altra la religione cristiana, con la presenza di un nemico, il diavolo, non solo mostruoso e malvagio, ma anche estremamente reale e concreto ha portato ad un interessamento di tutte le variabile che l'idea di mostro tangibile e sanguinario pu\u00f2 aver portato. In tempi recenti si sta formando poi un nuovo filone, quello che pu\u00f2 essere definito come Horror spagnolo (nato, sostanzialmente da Guillermo del Toro; il cui film pi\u00f9 rappresentativo \u00e8 \"Il labirinto del fauno\", non \u00e8 il primo di questo genere, ma rimane il migliore ed il pi\u00f9 rappresentativo per la presenza di tutte le tematiche essenziali) che ha come tratti caratteristici la presenza di bambini sospesi tra due mondi, uno reale e l'altro fantastico/spiritico; questi film hanno ampie connessioni con la realt\u00e0 attuale o storica (soprattutto quelli del fondatore del genere, Del Toro stesso) e pi\u00f9 in generale tendono ad essere usati come mezzo per descrivere stati d'animo o agnizioni completamente realistiche, di cui la componente fantastica fa da contraltare creando un mondo di fuga, ma al tempo stesso ignoto, e quindi spaventoso."}
{"id": "262813", "revid": "30610", "url": "https://it.wikipedia.org/wiki?curid=262813", "title": "Abu l-Hasan al-Shadhili", "text": "Discendente dalla dinastia degli Idrisidi, Ab\u016b l-\u1e24asan \u02bfAl\u012b al-Sh\u0101dhil\u012b nacque in un villaggio della trib\u00f9 dei Ghum\u0101ra (tra Tangeri e Ceuta, nel Nord marocchino) e in seguito si stabil\u00ec in Ifriqiya e in Egitto dove ebbe come maestro spirituale Ab\u016b l-Fat\u1e25 al-W\u0101sit\u012b, successore di A\u1e25mad al-Rif\u0101\u02bf\u012b, fondatore della confraternita Rif\u0101\u02bfiyya, prima di tornare in patria e affidarsi alla guida di \u02bfAbd al-Sal\u0101m ibn Mash\u012bsh (m. 1228), un anacoreta del R\u012bf marocchino.\nTrasferitosi anni dopo ad Alessandria d'Egitto, al-Sh\u0101dhil\u012b mor\u00ec prima di poter compiere un ennesimo pellegrinaggio canonico ( \"hajj\" ) mentre si trovava a Humaythir\u0101, nel deserto del Sa\u02bf\u012bd (Alto Egitto). \nA lui e ai suoi insegnamenti si riferir\u00e0 la confraternita ( \"tar\u012bqa\" ) che sar\u00e0 chiamata Sh\u0101dhiliyya, destinata a diventare la pi\u00f9 importante dell'intero Nordafrica, con propaggini anche in Sudan, Siria, Penisola arabica e Insulindia.\nLa confraternita fu tuttavia fondata dall'andaluso Ab\u016b l-\u02bfAbb\u0101s al-Murs\u012b (di Murcia) e si avvalse della fondamentale produzione intellettuale e spirituale dell'egiziano T\u0101j al-D\u012bn ibn \u02bfA\u1e6d\u0101\u02be All\u0101h al-Iskandar\u012b che raccolse i dati sapienziali del suo maestro, i suoi detti e i tratti edificanti della sua biografia.\nQuesta \u00e8 ricca di richiami al pi\u00f9 stretto sunnismo ed \u00e8 del tutto esente da quelle espressioni di misticismo esagerato (\"shata\u1e25\u0101t\") che tanto scandalizzavano e scandalizzano il mondo dei dotti giurisperiti e dei teologi sunniti, cos\u00ec come da quel pauperismo cos\u00ec frequentemente mostrato da tante confraternite che, non a caso, chiamano i loro aderenti \"faq\u012br\" (poveri), mentre avversa il raggiungimento dello stato di \"trance\" da parte dei suoi aderenti, richiamati alla pi\u00f9 accorta vigilanza di se stessi.\nAlla Sh\u0101dhiliyya si collegano in modo preminentemente formale le confraternite sufi della Badawiyya, della Das\u00fbqiyya e, pi\u00f9 sostanziosamente ma con percorsi ascetici autonomi, la Tij\u0101niyya e la Idr\u012bsiyya."}
{"id": "262815", "revid": "18821", "url": "https://it.wikipedia.org/wiki?curid=262815", "title": "Paolo Giulio", "text": ""}
{"id": "262827", "revid": "10137", "url": "https://it.wikipedia.org/wiki?curid=262827", "title": "Federico il Bello d'Asburgo", "text": ""}
{"id": "262829", "revid": "287204", "url": "https://it.wikipedia.org/wiki?curid=262829", "title": "Neptune Beach", "text": "Neptune Beach \u00e8 un comune degli Stati Uniti d'America, situato nella contea di Duval, nello Stato della Florida. Ha mantenuto una sua indipendenza amministrativa anche dopo che, nel 1968, Jacksonville ha ottenuto lo status di citt\u00e0 consolidata, unendo quindi il governo cittadino al governo della contea di Duval, interamente occupata dalla sua area metropolitana. Insieme a Neptune Beach, hanno mantenuto la propria amministrazione le sole Atlantic Beach, Jacksonville Beach e Baldwin. Secondo l'U.S. Census Bureau, sulla base del censimento, nel 2000 la popolazione era di 7.270 abitanti.\nNeptune Beach fece parte di Jacksonville Beach fino al 1931 quando i residenti votarono per separarsi e incorporarsi come propria cittadina. Il nome \"Neptune Beach\" fu per la prima volta usato nella zona nel 1922 quando uno dei pochi residenti costru\u00ec la sua stazione ferroviaria, \"Neptune\", richidendo ai treni di fermarsi e portarlo fino a Mayport tutti i giorni.\nNeptune Beach fa parte della comunit\u00e0 delle cosiddette Jacksonville Beaches.\nGeografia fisica.\nNeptune Beach si trova a 30\u00b018'60\" Nord, 81\u00b024'11\" Ovest.\nSecondo l'U.S. Census Bureau, la citt\u00e0 ha un'area totale di 17,7 km\u00b2. Dei quali, 6,3\u00a0km\u00b2 su terraferma e 11,4\u00a0km\u00b2 di acque interne (64,28% del totale).\nSociet\u00e0.\nEvoluzione demografica.\nSecondo il censimento del 2000, ci sono 7.270 abitanti, 3.282 persone che vivono nella stessa casa e 1.857 famiglie residenti nella citt\u00e0. La densit\u00e0 di popolazione \u00e8 1.145,7/km\u00b2. Ci sono 3.472 unit\u00e0 abitative per una densit\u00e0 media di 547,2/km\u00b2. La composizione razziale della citt\u00e0 \u00e8 96,08% bianchi, 0,73% afroamericani, 0,40% nativi americani, 1,03% asiatici, 0,06% isolani del Pacifico, 0,52% di altre razze e 1,18% di due o pi\u00f9 razze. Il 2,09% della popolazione \u00e8 ispanica o latina di qualsiasi razza.\nCi sono 3.282 persone che vivono nella stessa casa delle quali il 24,2% ha bambini al di sotto dei 18 anni che vivono con loro, 44,9% sono coppie sposate che vivono insieme, 8,2% hanno un capofamiglia femmina senza marito presente e 43,4% non sono considerate famiglie. Il 31,3% di tutte le persone che vivono nella stessa casa \u00e8 composta da individui singoli e 7,7% sono persone che vivono da sole che hanno dai 65 anni in su. La misura media di una casa in cui vivono pi\u00f9 persone \u00e8 2,22 e la misura media di una famiglia \u00e8 2,85.\nNella citt\u00e0 la popolazione \u00e8 distribuita con il 19,3% al di sotto dei 18 anni, 8,4% dai 18 ai 24, 33,3% dai 25 ai 44, 26,9% dai 45 ai 64 e 12,1% dai 65 anni in su. L'et\u00e0 media \u00e8 39 anni. Per ogni 100 femmine ci sono 103,8 maschi. Per ogni 100 femmine dai 18 anni in su ci sono 99,7 maschi.\nIl reddito medio per delle persone che vivono nella stessa casa nella citt\u00e0 \u00e8 di $53.576 e il reddito medio per una famiglia \u00e8 $65.684. I maschi hanno un reddito medio di $43.431 contro $30,264 per le femmine. Il reddito pro capite per la citt\u00e0 \u00e8 di $30.525. Il 2,5% della popolazione e 1,9% delle famiglie sono al di sotto del livello di povert\u00e0. Tra la popolazione totale, 1,8% di quelli al di sotto dei 18 anni e 2,9% di quelli dai 65 anni in su vivono al di sotto del livello di povert\u00e0."}
{"id": "262834", "revid": "287204", "url": "https://it.wikipedia.org/wiki?curid=262834", "title": "Daniele Molmenti", "text": "Dal 2017 \u00e8 direttore tecnico della Nazionale.\nCarriera.\nMolmenti inizia a pagaiare nel 1994 con il Gruppo Kayak Canoa Cordenons con Mauro Baron come tecnico sociale. Da subito inizia a primeggiare nelle categorie giovanili vincendo titoli nazionali e Campionati regionali.\nNel 1999 entra come pi\u00f9 giovane di sempre nella squadra italiana Junioniores, convocato per il Campionato Europeo Juniores a Solkan (SLO) dal tecnico Carlo Perli. L'anno successivo si conferma in squadra nazionale per i Campionati Mondiali Juniores di Bratislava dove entra in finale.\nNel 2001, ancora Juniores, vince l'oro ai Campionati Europei di Bratislava (SVK) e il bronzo ai Pre-Mondiali di Nowy-Sawz (POL).\nNel 2002 conferma la medaglia ai Campionati Mondiali Junior a Nowy-Sawz ( POL ) e comincia ad entrare nei primi raduni Seniores come pi\u00f9 giovane k1 maschile di sempre.\nDal 2003 al 2013 risulta ogni anno il vincitore delle selezioni nazionali assolute come primo italiano e comincia la sua carriera nelle gare di Coppa del Mondo entrando da subito nelle finali assolute, prima finali sono infatti nel 2003 alla 5' e 6' prova di Coppa del Mondo a Bratislava (SVK).\nNell'anno olimpico 2004, pur vincendo le selezioni nazionali e conquistando un oro alla prima prova di Coppa del Mondo a Merano (ITA) e il bronzo ai Campionati Europei assoluti di Skpje (MKD), non viene selezionato per i Giochi Olimpici di Atene 2004, dove invece verr\u00e0 convocato Pierpaolo Ferrazzi ( GS FORESTALE ) dal tecnico forestale Ettore Ivaldi.\nNel 2005 e nel 2006 c'\u00e8 il primo salto di qualit\u00e0 con vittorie nelle gare di Coppa del Mondo e nei Campionati di categoria e assoluti. Campione Europeo U23 e secondo a squadre ai Mondiali assoluti a Sydney (AUS), secondo in classifica finale di Coppa del Mondo nel 2005. Ancora secondo a squadre ai Mondiali assoluti del 2006 e bronzo agli Europei di categoria U23.\nNel 2007 entra a far parte del Gruppo Sportivo Forestale e si qualifica ai Giochi olimpici di Pechino 2008 dove chiude 10\u00ba in finale.\nNel 2009 conquista il Campionato Europeo a Nottingham (GBR).\nNel 2010 vince la classifica generale della Coppa del Mondo e il Mondiale di Tacen staccando di circa 2,5\u201d Vavrinec Hradilek.\nNel 2011 vince il Campionato Europeo a La Seu d'Urgell (Spa).\nNel 2012 vince a maggio il Campionato Europeo ad Augsburg (Ger). Il 1\u00ba agosto - giorno del suo 28\u00ba compleanno -, vince l'Oro alla XXX Olimpiade di Londra precedendo di oltre 2\", con il tempo di 93\"43, il ceco Vav\u0159inec Hradilek e il tedesco Hannes Aigner.\nViene scelto come portabandiera italiano per la cerimonia di chiusura dei Giochi.\nIl 14 settembre 2013, vince l'oro ai Campionati Mondiali a Praga nel K1 a squadre.\nPalmar\u00e8s.\n2013: Campione Italiano s quadre.\nPiazzamenti:"}
{"id": "262835", "revid": "287204", "url": "https://it.wikipedia.org/wiki?curid=262835", "title": "Ilmenite", "text": "Lilmenite \u00e8 un minerale di ferro e titanio, appartenente al gruppo omonimo, con struttura simile all'ematite, con la quale \u00e8 isomorfa. \u00c8 costituita da ossido di ferro e titanio, con formula chimica FeTiO3. Il suo nome deriva dalla zona dei Monti Ilmen, negli Urali, dove \u00e8 presente in abbondanza. Si accumula nelle sabbie, da cui si pu\u00f2 estrarre il TiO2, utilizzato per fabbricare smalti.\nAbito cristallino.\nI cristalli sono tabulari con piani basali preminenti e piccole troncature romboedriche. Generalmente si presenta massiva, compatta, ma pu\u00f2 essere anche in lamelle sottili o granuli.\nOrigine e giacitura.\n\u00c8 un minerale accessorio comune in rocce ignee quali gabbri, basalti, dioriti e anortositi o in rocce metamorfiche o in scisti cloritici e gneiss. Si pu\u00f2 trovare anche in rocce acide di tipo pegmatitico e depositi filoniani, oppure in sabbie nere (come disfacimento delle suddette rocce pegmatitiche) associata a magnetite, rutilo e monazite, formando cos\u00ec dei depositi secondari.\nForma in cui si presenta in natura.\nSimile all'ematite, da cui differisce perch\u00e9 i cristalli piccoli non sono rossi ma neri. In strutture ad imitare una rosa dette \"rose di ferro\"\nCaratteristiche chimico-fisiche.\nSolubile lentamente in acido cloridrico. Tramite la fusione si riesce a scomporre il minerale tramite aggiunta di bisolfato di potassio o acido solforico concentrato; aggiungendo alla fine l'acqua ossigenata la soluzione cos\u00ec ottenuta diverr\u00e0 di colore aranciato.\nIl minerale presenta un magnetismo naturale debole."}
{"id": "262836", "revid": "697352", "url": "https://it.wikipedia.org/wiki?curid=262836", "title": "Serie D (disambigua)", "text": ""}
{"id": "262844", "revid": "1893", "url": "https://it.wikipedia.org/wiki?curid=262844", "title": "Neptune Beach (Florida)", "text": ""}
{"id": "262846", "revid": "1839090", "url": "https://it.wikipedia.org/wiki?curid=262846", "title": "Vincenzo Caianiello", "text": "Biografia.\nLaureato in giurisprudenza, lavor\u00f2 giovanissimo come funzionario al Ministero dell'Interno negli anni cinquanta. In seguito fu vincitore del concorso in magistratura ordinaria prestando le sue funzioni presso il Tribunale di Udine. Dalla magistratura ordinaria pass\u00f2 per concorso alla Corte dei Conti nel 1963.\nFu poi primo in graduatoria al concorso del 1965 come referendario al Consiglio di Stato. Come magistrato amministrativo fece parte dell'Adunanza Plenaria del Consiglio di Stato e Presidente del TAR dell'Umbria, della Toscana e della seconda sezione esterna del Tar del Lazio.\nVerso la fine degli anni settanta fu capo di gabinetto dei ministri Bucalossi, Gava e La Malfa e diresse l'Ufficio Legislativo della Presidenza del Consiglio nel primo e nel secondo governo Spadolini.\nRitornato al Consiglio di Stato assunse la presidenza della VI sezione giurisdizionale.\nFu eletto giudice della Corte Costituzionale dal Parlamento in seduta comune il 9 ottobre 1986 e giur\u00f2 il successivo 23 ottobre; fu eletto Presidente l'8 settembre 1995 ed esercit\u00f2 le funzioni dal giorno dopo. Cess\u00f2 dalla carica il 23 ottobre 1995.\nLasciata la magistratura si dedic\u00f2 all'insegnamento universitario (ordinario di Diritto Amministrativo presso la LUISS) ed all'attivit\u00e0 accademica, iscrivendosi altres\u00ec all'albo degli avvocati ma non accettando incarichi di difesa in sede giudiziale sentendosi fondamentalmente giudice.\nA breve distanza dalla fine del suo mandato presso la Corte Costituzionale fu Ministro di grazia e giustizia nel governo Dini, a seguito della sfiducia nei confronti di Filippo Mancuso e dell\"'interim\" dello stesso Lamberto Dini. Mantenne l'incarico fino a dopo le elezioni politiche del 1996.\nMor\u00ec mentre era ancora in piena attivit\u00e0 lavorativa, per una breve ed improvvisa malattia nel 2002."}
{"id": "262847", "revid": "125465421", "url": "https://it.wikipedia.org/wiki?curid=262847", "title": "Antonio Guidi", "text": ""}
{"id": "262849", "revid": "125097793", "url": "https://it.wikipedia.org/wiki?curid=262849", "title": "Atlantic Beach (Florida)", "text": "Atlantic Beach \u00e8 un comune degli Stati Uniti d'America sito nella contea di Duval, nello Stato della Florida. Ha mantenuto una sua indipendenza amministrativa anche dopo che, nel 1968, Jacksonville ha ottenuto lo status di citt\u00e0 consolidata, unendo quindi il governo cittadino al governo della contea di Duval, interamente occupata dalla sua area metropolitana. Insieme ad Atlantic Beach, hanno mantenuto la propria amministrazione le sole Baldwin, Neptune Beach e Jacksonville Beach. Secondo il censimento del 2000, la citt\u00e0 aveva una popolazione totale di 13.368 abitanti.\nAtlantic Beach decoll\u00f2 attorno al 1900 dopo che Henry Flagler costru\u00ec la fermata di Mayport della sua East Coast Railway verso il nord della citt\u00e0. La Atlantic Beach Corporation compr\u00f2 e svilupp\u00f2 la maggior parte della terra in cui si trova ora Atlantic Beach nel 1915 e la citt\u00e0 fu incorporata nel 1926.\nAtlantic Beach fa parte della comunit\u00e0 delle cosiddette Jacksonville Beaches.\nGeografia fisica.\nAtlantic Beach si trova a 30\u00b020'5\" Nord, 81\u00b024'32\" Ovest.\nSecondo l'U.S. Census Bureau, la citt\u00e0 ha un'area totale di 33,6 km\u00b2. Di cui 9,7\u00a0km\u00b2 su terraferma e 24,0\u00a0km\u00b2 di acque interne (71,26% del totale).\nSociet\u00e0.\nEvoluzione demografica.\nSecondo il censimento del 2000, ci sono 13.368 abitanti, 5.623 persone che vivono nella stessa casa e 3.643 famiglie residenti nella citt\u00e0. La densit\u00e0 di popolazione \u00e8 1.383,8/km\u00b2. Ci sono 6.003 unit\u00e0 abitative per una densit\u00e0 media di 621,4/km\u00b2. La composizione razziale della citt\u00e0 \u00e8 82,23% bianchi, 12,69% afroamericani, 0,26% nativi americani, 2,09% asiatici, 0,03% isolani del Pacifico, 1,12% di altre razze e 1,58% di due o pi\u00f9 razze. Il 4,18% della popolazione \u00e8 ispanica o latina di qualsiasi razza.\nCi sono 5.623 persone che vivono nella stessa casa delle quali il 28,2% ha bambini al di sotto dei 18 anni che vivono con loro, 48,9% sono coppie sposate che vivono insieme, 12,4% hanno un capofamiglia femmina senza marito presente e 35,2% non sono considerate famiglie. Il 26,5% di tutte le persone che vivono nella stessa casa \u00e8 composta da individui e 9,8% sono persone che vivono sole dai 65 anni in su. La misura media di una casa in cui vivono pi\u00f9 persone \u00e8 2,36 e la misura media di una famiglia \u00e8 2,86.\nNella citt\u00e0 la popolazione \u00e8 distribuita con il 22,5% al di sotto dei 18 anni, 7,0% dai 18 ai 24, 30,9% dai 25 ai 44, 24,3% dai 45 ai 64 e 15,4% dai 65 anni in su. L'et\u00e0 media \u00e8 39 anni. Per ogni 100 femmine ci sono 94,7 maschi. Per ogni 100 femmine dai 18 anni in su, ci sono 91,2 maschi.\nIl reddito medio per una casa in cui vivono pi\u00f9 persone \u00e8 $48.353 e il reddito medio per una famiglia \u00e8 $53.854. I maschi hanno un reddito medio di $37.438 contro $27.321 per le femmine. Il reddito pro capite per la citt\u00e0 \u00e8 $28.618. L'8,8% della popolazione e 5,7% delle famiglie \u00e8 al di sotto del livello di povert\u00e0. Della popolazione totale, 14,3% di quelli al di sotto dei 18 anni e 5,8% di quelli dai 65 anni in su vivono al di sotto del livello di povert\u00e0."}
{"id": "262859", "revid": "767487", "url": "https://it.wikipedia.org/wiki?curid=262859", "title": "Archippo (nome)", "text": "Origine e diffusione.\nDeriva dal nome greco \u1f0c\u03c1\u03c7\u03b9\u03c0\u03c0\u03bf\u03c2 (\"Archippos\"), composto da \u1f04\u03c1\u03c7\u03c9\u03bd (\"archon\", \"capo\") e \u1f35\u03c0\u03c0\u03bf\u03c2 (\"hippos\", \"cavallo\"); il significato pu\u00f2 quindi essere \"eccellente cavallerizzo\" o, pi\u00f9 letteralmente, \"signore dei cavalli\". Entrambi gli elementi sono comuni nell'onomastica greca; il primo si ritrova anche in Archimede, Aristarco, Learco e Arcangelo, il secondo in Filippo e Ippolito; assieme, ma posti in ordine inverso, formano inoltre il nome Ipparco.\nIl nome \u00e8 presente nell\"Eneide\" di Virgilio con la figura di Archippo, re dei Marsi, e nella mitologia greca esiste anche una Archippe, figlia di Pelope. Cos\u00ec si chiam\u00f2 inoltre sant'Archippo, discepolo di san Paolo, citato in Colossesi e in Filemone. In italiano moderno gode di scarsissima diffusione.\nOnomastico.\nL'onomastico si pu\u00f2 festeggiare il 20 marzo in memoria di sant'Archippo, discepolo di san Paolo e martire sotto Nerone."}
{"id": "262860", "revid": "2730", "url": "https://it.wikipedia.org/wiki?curid=262860", "title": "Pegasus Mail", "text": "Pegasus Mail \u00e8 un programma di posta elettronica gratuito, non open source, sviluppato da David Harris nel 1989, quando ancora i programmi di posta elettronica erano poco diffusi e i pochi che esistevano erano a pagamento.\nIl programma \u00e8 nato in versione MS-DOS con supporto per reti NetWare, ed in seguito sono stati creati versioni per Mac e Windows. Oggi il programma viene principalmente usato in tutte le versioni Windows, sebbene sia utilizzabile anche in Linux tramite Wine.\nIl programma \u00e8 scaricabile dal sito ufficiale (in inglese), in cui si trovano, oltre alle varie versioni scaricabili del programma, anche il programma \"Mercury\", il server mail, sempre gratuito; link a funzionalit\u00e0 aggiuntive del programma e al catalogo di informazioni, che contiene la risoluzione ai problemi pi\u00f9 comuni di Pegasus Mail e Mercury.\nIl programma, fin dalla sua nascita e per volont\u00e0 del suo autore David Harris, \u00e8 sempre stato distribuito gratuitamente, pur non essendo open source. \u00c8 possibile, comunque, acquistare la guida elettronica di Pegasus o l'assistenza di Mercury direttamente dal sito ufficiale del programma.\nNel 2009 David Harris aveva annunciato che avrebbe continuato lo sviluppo del programma solo se un numero sufficiente di utenti avessero sottoscritto un abbonamento annuale di 50 dollari, cosa che \u00e8 successa. \nCaratteristiche di Pegasus Mail.\nOltre alle funzionalit\u00e0 di base, comuni a qualsiasi programma di posta elettronica, Pegasus Mail offre:\nOltre a tutto questo, Pegasus Mail \u00e8 eccezionale nell'uso in reti locali (LAN) grazie a Mercury, e questo lo rende assai funzionale dove \u00e8 necessario l'uso di programmi per la posta veloci, potenti e affidabili. Pegasus Mail, quindi, non \u00e8 solo un client di posta, ma anche un vero e proprio sistema di posta elettronica indipendente. Pu\u00f2 smistare la posta direttamente tra gli utenti della stessa rete oppure inviare e ricevere la posta tramite i comuni protocolli in uso su Internet."}
{"id": "262862", "revid": "1522738", "url": "https://it.wikipedia.org/wiki?curid=262862", "title": "Lella Costa", "text": "Dopo aver conseguito la maturit\u00e0 al liceo ginnasio statale Giosu\u00e8 Carducci, i suoi studi universitari in Lettere e il diploma all'Accademia dei Filodrammatici ha esordito con il suo primo monologo da attrice nel 1980.\nCarriera.\nFrequenta i corsi della neonata scuola teatrale milanese Quelli di Grock, fondata da Maurizio Nichetti. Nei primi anni di carriera si \u00e8 cimentata con autori contemporanei (tra cui Renzo Rosso e S\u0142awomir Mro\u017cek), ha partecipato a trasmissioni radiofoniche e si \u00e8 sempre di pi\u00f9 avvicinata al cabaret. Nel marzo del 1987 esordisce con il primo spettacolo di cui \u00e8 anche autrice, Adlib, cui seguir\u00e0 Coincidenze. Con gli anni si \u00e8 affermata come una delle attrici pi\u00f9 caratteristiche della scena teatrale italiana con grandi apprezzamenti sia di critica sia di pubblico.\nDopo i primi successi ha cominciato a frequentare trasmissioni televisive, tra cui \"Ieri, Goggi e domani\", Omnibus, La TV delle ragazze, Fate il vostro gioco, Ottantanonpi\u00f9ottanta, Il gioco dei nove e Maurizio Costanzo Show, e ha partecipato ad alcuni film (\"Ladri di saponette\", 1989, di Maurizio Nichetti; \"Visioni private\", 1990, di Francesco Calogero).\nNel febbraio del 1990 presenta il suo terzo monologo, Malsottile. Nel 1992 pubblica \"La daga nel loden\", una raccolta dei testi degli spettacoli realizzati.\nNello stesso anno va in scena con Due, unico caso in cui non si presenta da sola sulla scena.\n\u00c8 socialmente attiva con Emergency (per la quale ha offerto la sua voce per lo spot di PeaceReporter) e culturalmente con la partecipazione annuale al Festivaletteratura di Mantova. Nel 2007 partecipa come narratrice nel film cospirazionista \"Zero - Inchiesta sull'11 settembre \"dei registi Franco Fracassi e Francesco Trento, tratto da una sceneggiatura di Giulietto Chiesa.\nDurante il 2010 e il 2012 \u00e8 apparsa in alcune puntate del programma televisivo Zelig. In occasione delle elezioni amministrative del comune di Milano del 2011 ha sostenuto attivamente il candidato del Centrosinistra, poi diventato sindaco del capoluogo lombardo Giuliano Pisapia. Nel 2012 \u00e8 stata ospite fisso a \"L'infedele\" di Gad Lerner su LA7.\n\u00c8 stata la voce narrante del documentario della Rai \"Amica di salvataggio\", trasmesso su Rai 2, dedicato alla memoria della scrittrice Alessandra Appiano.\nVita privata.\nHa un fratello di nome Mario, ex professore di musica, e tre figlie: Arianna, Viola e Nina."}
{"id": "262863", "revid": "1940251", "url": "https://it.wikipedia.org/wiki?curid=262863", "title": "Presepe genovese", "text": "Il presepe genovese \u00e8, fra i molti delle varie citt\u00e0 italiane, quello che - assieme al presepe napoletano ed a quello bolognese - gode di maggior prestigio vantando antiche e consolidate tradizioni, tanto da aver dato vita, nel Settecento, ad una vera e propria scuola.\nA tale scuola \u00e8 attribuito notevole valore, oltre che per l'antico radicamento sul territorio di numerose \"botteghe\" artigiane, nelle quali venivano realizzate le prime \"figurine\" per la sacra rappresentazione, soprattutto per la minuzia e la pregevolezza dei materiali usati (dal legno alla ceramica, ma, anche, alla carta adoperata per produrre raffinate sagome disegnate) con cui - soprattutto nel passato - venivano rifinite nei minimi particolari le statuine (vestimenti, particolari dei volti, ecc.) destinate a \"prendere vita\" sotto una rigorosa volta celeste.\nDella rappresentazione della Nativit\u00e0 di Ges\u00f9 Cristo nel capoluogo ligure - spesso definita con il nome alternativo di \"presepio\" - si ha notizia a partire dal XVII secolo quando gi\u00e0 era attiva a Santa Maria di Castello una \"Compagnia del Santo Presepio\" ed alcune figure in legno destinate alla chiesa di San Giorgio venivano commissionate all'intagliatore Matteo Castellino.\nDalle origini, per consolidare una tradizione che a Genova sar\u00e0 ancora molto sentita nei secoli seguenti, occorrer\u00e0 attendere per\u00f2 circa ancora un centinaio di anni: dal secolo dello splendore, il Settecento, la riproduzione della grotta di Betlemme con tutti i suoi protagonisti - \"attori\" di uno degli eventi pi\u00f9 importanti della cristianit\u00e0 - non avviene pi\u00f9 soltanto nelle chiese ma anche nelle case di patrizi e borghesi, dando vita, cos\u00ec, al moltiplicarsi delle botteghe artigiane specializzate nell'intaglio del legno.\nScuola del Maragliano.\nMolti fra i presepi genovesi rimangono allestiti, al giorno d'oggi, per tutta la durata dell'anno. Fra essi (ed \u00e8 probabilmente il pi\u00f9 attraente e rinomato di tutti) ve ne \u00e8 uno, in particolare, organizzato a \"scena fissa\" ed impreziosito da statuine della scuola di Anton Maria Maragliano (1664-1739), la cui bottega fu tra le pi\u00f9 rinomate nella produzione di figurine da presepe. \u00c8 di ambientazione prevalentemente urbana e si trova nel Santuario di Nostra Signora di Carbonara, conosciuto come Santuario della Madonnetta.\nUna considerevole collezione di statue originali del Maragliano (pi\u00f9 di un centinaio) \u00e8 conservata nel \"Museo del Presepe di Imperia\".\nIl presepe \u00e8 articolato - su di un'area di circa cento metri quadrati - in cinque \"quadri\", tre dei quali, in posizione centrale, sono ambientati - con grande resa scenografica - in una ideale Genova del Sei-Settecento. Vi si scorgono i tipici \"carrugi\" (o \"carruggi\"), oscura ragnatela di angusti vicoli che tutt'oggi costituisce la trama del centro storico genovese, uno fra i pi\u00f9 estesi d'Europa. Gli altri due quadri, posti lateralmente, sono invece ambientati uno, quello a sinistra, nella campagna \"fuori le porte\", verso la Valbisagno, e l'altro, quello alla destra, nella culla della cristianit\u00e0: Gerusalemme.\nIl significato - anche didascalico - dell'operazione \"scenografica\" dei curatori del presepe \u00e8 piuttosto evidente, nella sua intenzione di unire - nella concezione religiosa e filosofica del messaggio cristiano - l'Oriente e l'Occidente, in una citt\u00e0 - Genova, appunto - che molto ha mutuato, e molto mutua ancora, dalla cultura mediterranea che si espande dalle coste dell'Africa.\nPrincipali presepi genovesi.\nNel 2005 il Comune ha inteso documentare con una serie di manifestazioni e con un prezioso libro (\"Presepi a Genova e nel genovesato\") il rapporto fra la citt\u00e0 e quella importante manifestazione di fede e costume assieme che \u00e8 la tradizione del presepe.\nIn particolare, alla Galleria di Palazzo Rosso \u00e8 stato allestito nell'ambito del \"Natale in Strada Nuova\"' (l'attuale Via Garibaldi, un tempo \"la Via Aurea\") uno scenografico presepe arricchito da figure settecentesche appartenenti alle collezioni civiche e raccolte sulla base della tradizione tramandata dalla famiglia Brignole-Sale.\nFra gli altri presepi genovesi, di assoluto pregio sono, inoltre, quello della cattedrale di San Lorenzo (con l'importante gruppo marmoreo della nativit\u00e0) e quello della chiesa di Santa Caterina in Portoria (in cui una figura da mendicante, tipica del presepe genovese, spicca in suggestivo contrasto con lo sfarzo del corteo magnifico dei Re magi). Pregevoli sono pure le ricostruzioni scenografiche allestite nella chiesa intitolata a San Nicola da Tolentino, nel quartiere di Castelletto, poco distante dal centro cittadino, e sulle alture del Righi, nei conventi delle suore Clarisse (questo, in particolare, degno di nota per la ricostruzione minuziosa sulla base del presepe francescano di Greccio) e dei monaci Benedettini.\nDegno di menzione \u00e8, anche, il presepe di un santuario fra i pi\u00f9 cari ai genovesi, il Santuario della Madonna della Guardia (a Ceranesi): \u00e8 completamente meccanizzato ed ha la particolarit\u00e0 di essere interamente allestito con noccioli di p\u00e8sca e gusci di noce.\nGrande importanza, sul piano artistico, riveste anche il presepe del Santuario del Bambino Ges\u00f9 di Praga, ad Arenzano, \"patria\" della ceramica non distante da Genova. Come quello della Guardia \u00e8 aperto tutto l'anno.\n\u00c8, questo, il pi\u00f9 famoso presepe con statuine realizzate con questo materiale. Colui che lo ha realizzato, lo scultore Eliseo Salino, si \u00e8 ispirato alle pregiate lavorazioni in ceramica della zona, sistemando le statuine all'interno di un itinerario millenario ed in modo tale da realizzare tre diversi scenari al centro dei quali sta la capanna, circondata da rustiche case colorate e corsi d'acqua: un primo scenario intende rappresentare la realt\u00e0 al tempo della nascita di Ges\u00f9; un secondo \"replica\" il passato pi\u00f9 recente appoggiandosi ai colori tipici della Liguria di un tempo; infine un terzo ed ultimo che riflette la vita contemporanea, con personaggi caratteristici del XX secolo.\nFra i moderni presepi sono poi da segnalare, fra quelli di particolare rilievo realizzati nel circondario, quello meccanizzato e scenografico di Crevari, presso Voltri (con tanto di laghetti e torrenti e cambio notte/giorno rispetto alle quattro stagioni), quello costruito nell'oratorio del quartiere di Fontanegli usando esclusivamente - tanto per le figure quanto per le strutture - foglie di granturco; quello ugualmente e totalmente meccanizzato allestito nel Museo Civico a Tubino di Masone (forte di una collezione di circa duecento statuine del XVII e XVIII secolo); quello di Pentema, frazione sulle alture di Torriglia, realizzato nelle antiche case e nei vicoli del paese, con figure a grandezza naturale rappresentanti gli antichi mestieri e vari momenti di vita quotidiana; e quello - realizzato in ardesia - allestito nell'oratorio di San Rocco, a Traso, presso Bargagli.\nTra i presepi pi\u00f9 grandi ed ammirati del genovesato vi \u00e8 anche quello allestito presso la Confraternita del Rosario in via alla Chiesa Plebana, a Nervi: su una superficie di 30\u00a0m\u00b2. la scena della Nativit\u00e0 \u00e8 movimentata con suoni, movimentazioni e giochi d'acqua, in un ambiente tipico di montagna: l'alba, il giorno, il tramonto si alternano alla notte illuminata dalla luna. Il presepe dovuto all'impegno di Roberto Baldi e Maria Bevilacqua) \u00e8, eccetto che per le statuine, interamente fatto a mano con rametti e pietre di montagna e tutti i particolari sono resi in forma dettagliata a partire dall'angolo in cui \u00e8 ricostruito il mercato, dove tutta la frutta \u00e8 creata in pasta di mais.\nInfine, a Finale Ligure (in provincia di Savona) richiama visitatori da ogni dove il presepe in stile genovese realizzato dai giardinieri del Comune che per l'occasione sfruttano l'arredo urbano.\nEsiste inoltre il presepe di Ruta collocato nell'oratorio dietro alla Chiesa, qui oltre al presepe potete trovare anche alcuni animali: asino,bue, caprette e conigli.\nCollegamenti esterni.\nPagine web su presepi genovesi:"}
{"id": "262865", "revid": "767487", "url": "https://it.wikipedia.org/wiki?curid=262865", "title": "Porlamar", "text": "Porlamar \u00e8 una citt\u00e0 del Venezuela, centro abitato pi\u00f9 esteso e popoloso dell'isola di Margarita nello stato di Nueva Esparta. \u00c8 anche una fra le pi\u00f9 antiche citt\u00e0 venezuelane, essendo stata fondata nel 1536. Situata a sud-est dell'isola, di fronte alle coste settentrionali del Venezuela, \u00e8 diventata una meta turistica frequentata sia da venezuelani che da stranieri delle pi\u00f9 svariate nazionalit\u00e0, come sta a dimostrare la buona organizzazione delle proprie strutture turistiche.\nIl centro della citt\u00e0 \u00e8 costituito dai Corsi \"Santiago Mari\u00f1o\" e \"4 de mayo\", con i negozi pi\u00f9 eleganti, e da strette vie dove sono stati aperti molti locali commerciali. In questi ultimi possono essere effettuati acquisti di ogni tipo e a prezzi molto vantaggiosi, grazie anche al \"puerto libre\" (porto franco), istituito fin dal 1973. Sono inoltre presenti diversi centri commerciali il pi\u00f9 grande dei quali \u00e8 il \"Sambil\", situato a Pampatar lungo l'autostrada che congiunge Porlamar a \"La Asunci\u00f3n\", capoluogo dell'isola e capitale dello Stato di Nueva Esparta. Di recente costruzione un altro centro commerciale che si chiama \"La vela\" ubicato nel quartiere di Costa Azul di fronte all'hotel Hilton. Verso l'est, direttrice di espansione della citt\u00e0, vi sono moderni corsi e ampie zone residenziali dedicate soprattutto al turismo.\nIl forte sviluppo della citt\u00e0 ha comportato la fusione con altri due comuni (\"Alcaldias\") dell'isola, Los Robles e Pampatar. \nEconomia.\nTurismo.\nFra i luoghi di interesse artistico vi \u00e8 il \"Museo De Arte Contempor\u00e0neo Francisco Narv\u00e0ez\" allestito al centro della citt\u00e0. Porlamar possiede un gran numero di strutture turistiche di vario tipo (alberghi, ostelli, ristoranti ecc.), atte a soddisfare ogni tipo di esigenza."}
{"id": "262871", "revid": "1318658", "url": "https://it.wikipedia.org/wiki?curid=262871", "title": "Atlantic Beach", "text": ""}
{"id": "262872", "revid": "767487", "url": "https://it.wikipedia.org/wiki?curid=262872", "title": "Marco finlandese", "text": "Il marco finlandese o markka (pl. \"markat\") \u00e8 stato la valuta ufficiale usata in Finlandia dal 1860 fino al 1999, quando \u00e8 stato sostituito dall'euro.\nIl marco finlandese era diviso in 100 \"penni\" (pl. \"pennit\").\nIl marco venne introdotto nel 1860 con il valore di un quarto del rublo russo. Nel 1865 il corso del marco finlandese venne legato all'argento, staccandosi dal rublo. Dal 1878 il corso venne legato all'oro, rendendolo di pari valore al franco francese. Nel 1915 il corso venne scollegato dalle valute pregiate.\nCon la conquista dell'indipendenza da parte della Finlandia, nel 1917, vennero rimosse dalle monete e dalle banconote le scritte in russo e il marco venne reintrodotto come valuta supportata dall'oro dal 1926. Il gold standard venne abolito nel 1940, e il marco soffr\u00ec una pesante inflazione durante la guerra d'inverno. Nel 1963 il markka fu sostituito dal \"nuovo markka\", equivalente a 100 delle vecchie unit\u00e0.\nIl nome \"markka\" trae origine da un'unit\u00e0 di peso medioevale. Sia \"markka\" che \"penni\" sono parole basate sulla stessa radice delle tedesche \"Mark\" e \"Pfennig\".\nDurante i 140 anni di storia del marco finlandese, sono state coniate 28 monete denominate marchi. I soggetti rappresentati sono cambiati durante gli anni, ma erano tutti tipicamente finnici.\nIl 1\u00ba gennaio 1999 entr\u00f2 in vigore l'Euro, il cui tasso di cambio irrevocabile con il marco era stato fissato il giorno precedente in 5,94573 marchi finlandesi per un euro. Da quel momento il marco rimase in vigore solo come \"espressione non decimale dell'euro\", anche se monete e banconote continuavano ad essere denominate in marchi. Per tutte le forme di pagamento \"non-fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 28 febbraio 2002.\nLe vecchie monete e banconote potevano essere cambiate fino al 29 febbraio 2012."}
{"id": "262874", "revid": "21880", "url": "https://it.wikipedia.org/wiki?curid=262874", "title": "Recettori dei cannabinoidi", "text": ""}
{"id": "262879", "revid": "640277", "url": "https://it.wikipedia.org/wiki?curid=262879", "title": "Mantodea", "text": "I mantoidei (Mantodea ) sono un ordine di insetti pterigoti. Essenzialmente tropicali, ne esistono circa 2500 specie diffuse soprattutto nelle regioni a clima caldo.\nDescrizione.\nI Mantoidei sono insetti di grandi e medie dimensioni e dal corpo allungato e spesso vistosamente colorato. Ricorre il dimorfismo sessuale, con maschi visibilmente pi\u00f9 piccoli delle femmine. La forma del corpo e la livrea sono tali da rendere frequente il mimetismo criptico e, talvolta, il m\u00fclleriano. L'esoscheletro mostra spesso singolari sculture sul capo e sul pronoto, utili per la determinazione sistematica.\nIl capo \u00e8 molto mobile, con profilo triangolare alla vista frontale, provvisto di grandi occhi e tre ocelli. Le antenne sono filiformi e pluriarticolate, brevi rispetto al corpo ma moderatamente allungate rispetto al capo; sono talora pettinate o bipettinate nei maschi. L'apparato boccale \u00e8 masticatore tipico, con palpi mascellari e labiali rispettivamente composti da 5 e 3 articoli.\nIl protorace \u00e8 molto allungato e, a riposo, \u00e8 sollevato leggermente. Gli altri segmenti toracici sono pi\u00f9 brevi. \nLe zampe anteriori sono raptatorie: hanno le coxe molto lunghe e mobili e trocanteri brevi, femori robusti e lunghi, percorsi da due serie di spine sulla faccia ventrale, tibie relativamente brevi ma robuste, anch'esse provviste di spine e di un uncino terminale. In posizione di riposo le coxe sono portate in avanti, le articolazioni coxo-troncatere-femorali sono chiuse dorsalmente e quella femoro-tibiale ventralmente; in questo modo le zampe anteriori assumono, davanti al capo, una posizione caratteristica che ricorda la postura di una persona in preghiera, da cui il nome di \"mantidi religiose\" attribuito per estensione agli insetti di questo ordine. \nLe zampe medie e posteriori sono di tipo cursorio, sottili e allungate. Nella funzione raptatoria, le zampe anteriori sono usate come pinze per afferrare la preda, opponendo la tibia al femore. Nella deambulazione sono usate le zampe medie e posteriori, mentre quelle anteriori sono protese in avanti e sollevate. Vengono usate nella locomozione solo durante la corsa o per arrampicarsi. Le ali possono essere assenti o presenti; in questo caso le anteriori sono leggermente sclerificate (\"tegmine\") e le posteriori provviste di una regione anale ben sviluppata. In posizione di riposo sono ripiegate orizzontalmente sull'addome.\nL'addome, anch'esso allungato, \u00e8 composto di 11 segmenti, \u00e8 provvisto di due cerci e, nelle femmine, di un ovopositore breve.\nBiologia.\nAlimentazione.\nInsetti notoriamente predatori, i Mantoidei sono piuttosto aggressivi e voraci. Gli aspetti pi\u00f9 significativi dell'etologia sono improntati alla funzione predatoria. Stazionano sulla vegetazione, spesso mimetizzati, restando immobili. Si muovono lentamente salvo scattare al momento di afferrare la preda, che viene ghermita con le zampe anteriori. Le prede sono rappresentate da altri artropodi, ma sembra che alcune specie tropicali attacchino anche piccoli vertebrati.\nPer l'attivit\u00e0 predatoria sono da considerarsi insetti utili, ma l'impiego nella lotta biologica non offre risultati degni di rilievo, anche per la scarsa specificit\u00e0 dell'azione predatoria, che si orienta su un numero elevato di specie. Gli stadi preimmaginali predano spesso afidi e altri omotteri, gli adulti insetti e artropodi di varie dimensioni.\nRiproduzione.\nLa riproduzione nei Mantoidei \u00e8, nella generalit\u00e0 dei casi, di tipo anfigonico e solo raramente partenogenetica. Le femmine sono poligame; la copula si svolge con l'emissione dello sperma in un involucro (\"spermatoforo\") che viene deposto dal maschio in corrispondenza dell'ovopositore. Una peculiarit\u00e0 etologica dei Mantoidei, molto nota, \u00e8 il cannibalismo associato alla riproduzione: in genere, durante o subito dopo l'accoppiamento, la femmina divora il maschio, potendo cos\u00ec disporre subito di un notevole quantitativo di proteine per la produzione delle uova.\nLe uova sono deposte in vistose ooteche di consistenza pergamenacea. Le ooteche sono di varie forme, da globose a ovoidali ad allungate, in alcuni casi provviste di un rivestimento protettivo. In \"Mantis religiosa\" \u00e8 formata da due serie parallele di lamelle verticali sovrapposte, fra le quali sono deposte le uova. L'ooteca \u00e8 sempre fissata a supporti di varia natura, come rami, muri, infissi, ecc. Durante l'ovideposizione, la femmina emette il secreto delle ghiandole colleteriche, inizialmente fluido, lo sbatte con l'ovopositore rendendolo schiumoso e lo modella prima che si rapprenda, all'aria, solidificando.\nLo sviluppo postembrionale si identifica con la paurometabolia nelle forme alate e con la pseudoametabolia in quelle attere. Il ciclo si svolge in genere con una sola generazione l'anno.\nDistribuzione e habitat.\nL'ordine dei Mantoidei \u00e8 diffuso prevalentemente nelle regioni tropicali con circa 800 specie in Africa, 530 in Asia, 165 in Oceania e 410 nel continente americano; in Europa si contano una trentina di specie, 14 delle quali presenti in Italia.\nSistematica.\nPer l'affinit\u00e0 filogenetica, i Mantoidei sono attualmente inquadrati al rango di sottordine dei Dictyoptera, insieme ai vecchi ordini dei Blattodea e degli Isoptera. La classificazione tradizionale, tuttavia, che separa i tre raggruppamenti in altrettanti ordini distinti, \u00e8 ancora largamente adottata sotto l'aspetto pratico e morfologico, anche se obsoleta dal punto di vista scientifico.\nL'ordine comprende circa 400 generi, con circa 1930 specie, in gran parte diffuse nelle regioni tropicali.\nTradizionalmente l'ordine Mantodea veniva suddiviso in otto famiglie:\nLe moderne analisi filogenetiche hanno portato a distinguere 19 famiglie, oltre ad alcuni generi \"incertae sedis\":\nIn Europa sono rappresentate le famiglie Mantidae (29 spp.), Empusidae (5 spp.), Tarachodidae (2 sp.) e Amorphoscelidae (1 sp.).\nSpecie presenti in Italia.\nIn Italia sono presenti le seguenti specie:\nSpecie presenti in Europa.\nIn Europa sono presenti oltre 30 specie:\nFamiglia Amorphoscelidae:\nFamiglia Mantidae: \nFamiglia Empusidae:\nFamiglia Tarachodidae:"}
{"id": "262880", "revid": "125775095", "url": "https://it.wikipedia.org/wiki?curid=262880", "title": "Congiunzione (astronomia)", "text": "In astronomia la congiunzione \u00e8 la configurazione planetaria che si determina quando due astri hanno la stessa longitudine o la stessa ascensione retta visti dal centro della Terra. Per esempio per quanto riguarda il sistema Sole-Terra-Luna, la Luna \u00e8 in congiunzione col Sole al novilunio, quando cio\u00e8 trovandosi tra il Sole e la Terra, rivolge a quest'ultima il suo emisfero non illuminato.\nCongiunzione di un pianeta col Sole.\nPianeti interni.\nNel caso di un pianeta interno (cio\u00e8 con una distanza dal Sole minore di quella della Terra: Mercurio o Venere), la congiunzione pu\u00f2 presentarsi in due configurazioni diverse. Se il pianeta si trova nella stessa direzione della Terra rispetto al Sole si ha cio\u00e8 una configurazione Terra - pianeta interno - Sole, si dice che esso \u00e8 in congiunzione inferiore; questa posizione corrisponde alla minima distanza dalla Terra. Quando, invece, si trova in direzione opposta dalla Terra rispetto al Sole (si ha cio\u00e8 una configurazione Terra - Sole - pianeta interno), si dice che esso \u00e8 in congiunzione superiore; questa posizione corrisponde alla massima distanza dalla Terra.\nPianeti esterni.\nQuando un pianeta esterno si trova allineato all'estremo opposto rispetto al Sole, si dice che si ha una congiunzione.\nInvece quando un pianeta esterno si trova allineato con la Terra compresa fra Sole e pianeta, il pianeta dicesi in opposizione.\nMoto retrogrado.\nQuando un pianeta interno \u00e8 in congiunzione inferiore o un pianeta esterno \u00e8 in opposizione si verifica un moto apparente retrogrado.\nAltre congiunzioni planetarie.\nPossono verificarsi congiunzioni di due pianeti fra loro o di un pianeta con una stella o congiunzioni multiple, che implicano pi\u00f9 corpi celesti.\nQuando Giove e Saturno sono in congiunzione si dice che \u00e8 in corso una \"grande congiunzione\" (o Congiunzione Giove-Saturno). Se inoltre i due pianeti si trovano almeno approssimativamente in opposizione rispetto al Sole si verifica una congiunzione tripla.\nGrandi congiunzioni recentemente avvenute.\n2000.\nNel maggio del 2000, avvenne una rara grande congiunzione nella quale diversi pianeti giacevano nel cielo terrestre nelle vicinanze del Sole, ed ebbero luogo diversi congiunzioni. Giove, Mercurio e Saturno furono in congiunzione con il Sole nel periodo 8-10 maggio. Questi tre pianeti a loro volta erano in congiunzione tra loro e con Venere per un periodo di qualche settimana. Tuttavia, la maggior parte di queste congiunzioni non fu visibile dalla Terra a causa della luminosit\u00e0 del Sole. La NASA come data di congiunzione segnal\u00f2 il 5 maggio.\n2002.\nVenere, Marte e Saturno apparvero vicini in cielo ai primi di maggio del 2002, con una congiunzione di Marte e Saturno verificatasi il 4 maggio. A questa \u00e8 seguita una congiunzione di Venere e Saturno, il 7 maggio, e un'altra di Venere e Marte, il 10 maggio, quando la loro separazione angolare era di solo 18 minuti d'arco. Una serie di congiunzioni tra la Luna e, in ordine, Saturno, Marte e Venere ha avuto luogo il 14 maggio\n2007.\nUna congiunzione della Luna e di Marte ha avuto luogo il 24 dicembre del 2007 alle ore 1:54 UTC, quando la Luna era vicina alla fase di Luna piena e nel momento in cui Marte era in opposizione al Sole. Marte e la Luna sono apparsi vicini nel cielo in tutto il mondo, mentre per gli osservatori di alcune localit\u00e0 dell'estremo nord della Terra hanno avuto la possibilit\u00e0 di osservare l'occultazione del pianeta. Una congiunzione simile ha avuto luogo il 21 maggio 2016.\n2008.\nUna congiunzione di Venere e Giove si \u00e8 verificata il 1\u00ba dicembre 2008, e parecchie ore pi\u00f9 tardi entrambi i pianeti, separatamente, si sono trovati in congiunzione con la Luna crescente. Una occultazione di Venere da parte della Luna fu visibile dall'Europa e dall'Africa nord-occidentale.\n2015.\nIl 30 giugno Venere e Giove si sono avvicinati notevolmente in una congiunzione planetaria, e lo stesso successe tra il 26 e 27 ottobre; in quest'ultima occasione, poco dopo alla congiunzione di Venere e Giove, si \u00e8 unito anche Marte, formando in cielo un luminoso triangolo composto dai tre pianeti.\n2017.\nIl 22 marzo si ebbe un raro allineamento simile a quelli avvenuti il 2 luglio 1987, il 24 aprile 2001 ed il 13 ottobre 2007.\n2020.\nNei giorni del 20, 21 e 22 dicembre 2020, si \u00e8 potuto osservare un raro allineamento dei pianeti Giove-Saturno ad Ovest del cielo. Si \u00e8 potuto infatti vedere anche ad occhio nudo i due giganti gassosi \"vicini\" nel cielo dalla prospettiva della Terra. Questa congiunzione ha luogo ogni 20 anni. Il massimo allineamento \u00e8 stato il 21 dicembre 2020, non erano cos\u00ec allineati dal 1623."}
{"id": "262882", "revid": "1573940", "url": "https://it.wikipedia.org/wiki?curid=262882", "title": "Thysanura", "text": "I tisanuri (Thysanura ) sono l'unico ordine di insetti propriamente detti, assieme ai Microcoryphia, appartenenti alla sottoclasse degli Apterygota. La loro caratteristica \u00e8 quella di essere primitivamente privi di ali (atterismo primitivo). Il nome deriva dal greco e significa \"coda frangiata\", facendo riferimento alla forma a fiocco della coda.\nMorfologia.\nI Tisanuri sono insetti di piccole o medie dimensioni, con corpo allungato. Le livree hanno colori uniformi (grigiastri o biancastri) e talora iridescenti, da cui il nome comune di \"pesciolino d'argento\" attribuito ai Tisanuri \"sensu stricto\" (Lepismida). L'esoscheletro \u00e8 poco consistente e per lo pi\u00f9 rivestito di squame.\nIl capo \u00e8 prognato o ipognato, in genere provvisto di occhi composti; gli ocelli possono essere presenti in numero variabile, fino a tre, oppure essere del tutto assenti. Le antenne sono lunghe, moniliformi o filiformi, costituite da un numero vario di articoli (30 o pi\u00f9). Strutturalmente rientrano nel tipo \"anulato\", ovvero sono provviste di muscoli intrinseci solo negli articoli basali.\nL'apparato boccale \u00e8 ectognato e masticatore. Le mandibole sono articolate con uno o due condili e sono divise, o no, in due articoli (\"coxopodite\" e \"basipodite\"); sono variamente denticolate all'estremit\u00e0 distale e provviste di mola di diversa costituzione. Le mascelle hanno la struttura tipica, con galea lobiforme, lacinia denticolata e palpo composto da 5-7 articoli. Il labbro inferiore presenta un grande postmento e un premento diviso, glosse e paraglosse distinte e palpi di 3 articoli. In vari Lepismidi termitofili (\"Allonychella\", \"Dionychella\", \"Pauronychella\"), i pezzi boccali appaiono modificati (mandibole delicate, lobi mascellari allungati ed appuntiti, ecc.) ed adattati ai rapporti che questi Tisanuri hanno con i loro ospiti.\nIl torace mostra i tre segmenti simili tra loro. Le zampe sono di tipo cursorio, con tarsi composti da 2-4 segmenti e pretarsi con 2 unghie. Le ali sono assenti in tutto l'ordine che, come detto in precedenza, \u00e8 l'unico primitivamente attero nell'ambito della classe degli Insetti.\nL'addome \u00e8 composto da 11 uriti; l'ultimo urite, il \"telson\", \u00e8 filiforme e notevolmente allungato. Negli uriti II-IX o VII-IX o VIII-IX, sono presenti scleriti subcoxali, a volte fusi in un coxosterno, recanti uno stilo terminale. La caratteristica morfologica pi\u00f9 evidente \u00e8 lo sviluppo dei cerci, che sono lunghi e pluriarticolati. L'affinit\u00e0 morfologica con il telson, detto impropriamente \"paracerco\", \u00e8 tale che questi insetti sembrano forniti di tre cerci. La femmina \u00e8 munita di ovopositore, che si prolunga posteriormente oltre l'addome. Cerci e paracerco presentano piccoli ciuffi di setole intervallati.\nAnatomia.\nIl sistema nervoso centrale comprende tre gangli toracici e 7-9 gangli addominali, collegati da connessure longitudinali doppie. Nel cerebro sono presenti tre organi frontali, dei quali i due laterali sono neurosecretori e quello impari fotorecettore.\nL'apparato digerente \u00e8 poco differenziato, composto da un canale alimentare rettilineo o quasi. Lo stomodeo pu\u00f2 essere fornito di ingluvie e di ventriglio, il mesenteron di diverticoli ciechi ed il proctodeo si presenta convoluto. L'apparato escretore comprende un numero variabile di tubi malpighiani, da 4 a 20.\nL'apparato respiratorio comprende 2 paia di stigmi toracici e 7-8 paia addominali; le trachee sono reciprocamente anastomizzate o no. L'apparato circolatorio ha il vaso dorsale bene sviluppato e provvisto di parecchie paia di ostioli.\nL'apparato riproduttore femminile ha ovari composti da 5-7 ovarioli panoistici (ovvero, privi di cellule vitellogene) e, talvolta, submetamerici. La vagina \u00e8 breve, la spermateca e le ghiandole accessorie sono presenti o assenti. Il gonotrema sbocca fra gli urosterni VII e VIII oppure VIII e IX, l'ovopositore \u00e8 pi\u00f9 o meno lungo e costituito da due paia di gonapofisi dipendenti dagli uriti VIII e IX. L'apparato riproduttore maschile ha testicoli plurilobati, composti da 3-6 e pi\u00f9 lobi, ed includenti tubuli spermatici. I vasi deferenti sono lunghi pi\u00f9 o meno convoluti, a volte anastomizzati. In certi casi essi sboccano con due gonopori in un pene, in altri esiste invece un breve organo eiaculatore.\nBiologia.\nHabitat e alimentazione.\nI Tisanuri frequentano svariati ambienti, ma in generale privilegiano microambienti riparati, dotati di sufficiente umidit\u00e0 e poco illuminati. Si rinvengono comunemente in materiali vegetali in decomposizione, fra i muschi, sotto le pietre, in anfratti nelle rocce, negli edifici. Alcune specie si rinvengono, invece, in ambienti differenti, come quelle eliofile, che possono ritrovarsi sulle rocce o sugli alberi, ed i sinfili, che vivono nei formicai o nei termitai.\nLa loro dieta \u00e8 essenzialmente vegetariana e si nutrono a spese di alghe, licheni, funghi, polline, detriti vegetali di varia natura. Possono anche divorare la propria exuvia o i corpi morti di altri individui della stessa specie. Fra i succhi digestivi emessi nel mesentero compaiono una cellulasi, un'amilasi e una cellobiasi, perci\u00f2 fra i principi nutritivi che compongono la loro dieta rientrano sia l'amido sia la cellulosa. I Tisanuri possono quindi infestare locali e magazzini contenenti materiali ricchi di cellulosa (carta, stoffe, colle, tappeti, ecc.) oppure di amido (granaglie di cereali). Negli edifici si possono rinvenire comunemente in vecchie costruzioni e in locali che garantiscono un ambiente favorevole e un'adeguata disponibilit\u00e0 alimentare, come scantinati, soffitte, depositi di cereali, ecc.\nIn genere non sono particolarmente dannosi, ma in ambienti favorevoli possono moltiplicarsi fino a raggiungere livelli di popolazione tale da rappresentare un rischio per manufatti e granaglie. La loro presenza \u00e8 temibile, ad esempio, nelle vecchie biblioteche e negli archivi, per i danni che possono causare ai vecchi documenti cartacei e alle rilegature.\nRiproduzione e sviluppo.\nI Tisanuri sono ovipari e ametaboli. Le femmine depongono uova di dimensioni relativamente grandi, nello stesso ambiente in cui vivono. L'incubazione \u00e8 particolarmente lunga, in quanto pu\u00f2 protrarsi per un periodo di 2-6 mesi o anche pi\u00f9.\nLo sviluppo postembrionale \u00e8 caratterizzato dall'assenza di metamorfosi e dall'elevato numero di mute: nel corso della sua vita, un tisanuro pu\u00f2 subire anche pi\u00f9 di 70 mute ed anche dopo aver raggiunto la maturit\u00e0 sessuale. L'esuviamento avviene attraverso una linea di sutura a Y sopra il cranio. Sono insetti piuttosto longevi: il ciclo di sviluppo, fino al raggiungimento della maturit\u00e0 sessuale, si svolge in un periodo che, secondo le specie, varia dai 2-6 mesi ai 6-26 mesi e gli adulti, in particolare le femmine, possono vivere per alcuni anni.\nL'etologia della riproduzione, in diverse specie, \u00e8 condizionata dall'assenza di un vero e proprio organo copulatore nei maschi. In queste specie, gli spermatozoi sono raccolti in vescicole liquide, dette \"spermatofori\", che vengono trasferite senza che vi sia la copula, oppure disseminati nello sperma, che viene raccolto dalla femmina. In ogni caso l'atto riproduttivo si svolge secondo comportamenti singolari e variabili da specie a specie, come si pu\u00f2 osservare nei seguenti esempi:\nSistematica.\nL'Ordine comprende circa 600 specie ripartite in due sottordini, Machilida e Lepismida. Alcuni Autori elevano questi sottordini al rango di ordini o addirittura di sottoclassi. Talvolta la letteratura cita l'ordine dei Tisanuri identificandolo con i Lepismida ed escludendo i Machilida o Archaeognata.\nI Machilida (sinonimi Mycrocoryphya , Archaeognata , Protothysanura ) hanno corpo in genere dorsalmente convesso, subgibboso e fortemente attenuato all'indietro. Il capo ha occhi pi\u00f9 o meno grandi e contigui sulla linea medio-dorsale ed \u00e8 provvisto di 3 ocelli. Le mandibole sono monocondile e le mascelle hanno palpi di 7 articoli. Le zampe medie e posteriori hanno le coxe sovente fornite di stilo. L'addome \u00e8 provvisto di stili negli uriti II-IX, con stili del IX conformati per il salto), e vescicole esertili negli uriti I-VII. Il decimo urotergo non ricopre l'estremit\u00e0 del corpo. L'apparato respiratorio \u00e8 provvisto di 9 paia di stigmi e di un sistema tracheale non anastomizzato.\nI Lepismida (sinonimi Zygentoma e Thysanura \"sensu stricto\") hanno corpo appiattito e capo con occhi piccoli o assenti. Le mandibole sono bicondile e le mascelle hanno palpi di 5-6 articoli. Le mesocoxe e le metacoxe sono prive di stili. L'addome \u00e8 provvisto solitamente di stili negli uriti VII-IX o VIII-IX, con quelli del IX urite non modificati per il salto. Le vescicole esertili sono assenti oppure presenti negli uriti II-VIII e il decimo urotergo ricopre l'estremit\u00e0 del corpo. L'apparato respiratorio \u00e8 provvisto di 10 paia di stigmi e di un sistema tracheale anastomizzato."}
{"id": "262885", "revid": "158913", "url": "https://it.wikipedia.org/wiki?curid=262885", "title": "Isacco", "text": "Isacco (\u05d9\u05b4\u05e6\u05b0\u05d7\u05b8\u05e7, AFI:[jit\u0361s\u02e4.\u02c8\u0127a\u02d0q], \"Egli ride\\rider\u00e0\"; in greco: \u1f38\u03c3\u03b1\u03ac\u03ba \"Isaak\", \u02beIs\u1e25\u0101q) (Bersabea, XX secolo a.C. ? - Mamre, XIX secolo a.C. ?) \u00e8 uno dei grandi patriarchi di cui si narra nella Bibbia; \u00e8 il figlio di Abramo e Sara. La sua vita \u00e8 narrata nel libro della Genesi (\"Genesi 15-35\"). Nell'Islam \u00e8 chiamato Ish\u0101q, e la sua vita \u00e8 narrata nel Corano.\nIl suo nome (\"egli rider\u00e0\" o \"egli ha riso\"), proviene dalla reazione di sua madre Sara all'udire la profezia della sua nascita, perch\u00e9 era abbastanza anziana e sterile. \u00c8 venerato come santo da tutte le chiese cristiane che ammettono il culto dei santi, ed \u00e8 molto venerato anche nella religione ebraica e in quella islamica.\nRacconto biblico.\nIsacco venne circonciso otto giorni dopo la nascita e proclamato il solo legittimo progenitore del popolo eletto. Trascorse i suoi primi anni a Bersabea; qui, suo padre lo port\u00f2 sopra un monte nel territorio di Moria per sacrificarlo al Signore che in seguito ad una esplicita richiesta voleva mettere alla prova la sua fede, (Gen. 22). Vista la grande fede di Abramo, il racconto biblico narra che Dio risparmi\u00f2 invece la vita di Isacco. Questo episodio \u00e8 stato ripreso innumerevoli volte nell'arte (vedi ad esempio Rembrandt oppure, in questa pagina, Andrea del Sarto, Caravaggio e Andrea Mantegna) e nella letteratura.\nIsacco spos\u00f2 Rebecca, la figlia di Betuel, che suo padre mand\u00f2 a prendere in Mesopotamia, la propria terra di origine. Il matrimonio ebbe luogo nel \"paese del sud\" dove Isacco viveva e continu\u00f2 ad abitare dopo aver accompagnato Ismaele a seppellire il corpo di Abramo nella grotta di Macpela, di fronte alla citt\u00e0 di Hebron. Da Rebecca ebbe due gemelli, Esa\u00f9, il suo favorito e Giacobbe, il favorito di Rebecca.\nLa siccit\u00e0 e la carestia costrinsero Isacco a dirigersi in Egitto, ma, ispirato dal Signore, si ferm\u00f2 a Gerar presso Abimelech re dei Filistei. Temendo che la bellezza della moglie gli procurasse l'invidia di quella gente e che qualcuno arrivasse ad ucciderlo pur di possederla fece passare Rebecca per sua sorella; tale sotterfugio, un tema \"trasmesso dalla tradizione in varie forme\", era gi\u00e0 stato usato due volte dal padre Abramo con sua moglie Sara sia con il faraone () sia con lo stesso re Abimelech (). Tuttavia Abimelech vide Isacco e Rebecca in intimit\u00e0 e scopr\u00ec l'inganno; pur esprimendo a Isacco il suo rammarico per la scarsa fiducia dimostratagli gli assicur\u00f2 la sua protezione.\nI Filistei comunque, invidiosi della prosperit\u00e0 di Isacco, iniziarono a perseguitarlo. Dopo una paziente resistenza, i patriarchi ebrei decisero di ritornare a Bersabea. L\u00ec, Isacco ebbe una nuova visione dal Signore, dopo la quale strinse una solenne alleanza con Abimelech.\nDurante gli ultimi anni della vita di Isacco, egli ormai cieco confer\u00ec la benedizione a suo figlio Giacobbe invece che al prevedibile Esa\u00f9 per uno scambio avvenuto tra i due fratelli, del quale sua moglie Rebecca era al corrente, seguito dalla promessa di Isacco di proteggere Giacobbe dal risentimento del fratello e di assicurargli una moglie in Mesopotamia. Dopo il ritorno di Giacobbe, Isacco mor\u00ec a Mambre, all'et\u00e0 di 180 anni e fu seppellito dai suoi figli nella grotta di Macpela.\nSignificato del personaggio.\nLa figura di Isacco \u00e8 meno problematica di quella di suo padre Abramo. La sua pacatezza e la sua fede nella guida di Dio lo resero un degno erede delle gloriose promesse fatte ad Abramo. Fu essenzialmente un uomo di pace.\nEsegesi ebraica.\nIsacco rappresenta la Sefirah Ghevurah: il sacrificio viene infatti considerato episodio di rigore divino, esso avvenne infatti nel giorno poi celebrato dagli Ebrei con Rosh haShanah. Isacco non lasci\u00f2 mai la Terra d'Israele.\nRiferimenti nel Nuovo Testamento.\nIl Nuovo Testamento contiene pochi ma significativi riferimenti a Isacco (v. \"Matteo 8,11; Luca 20,37; Atti 7,8; Romani 9,7; Galati 4,28; Ebrei 11,17-20; Giacomo 2,21\").\nCulto.\nIl Martirologio romano fissa la memoria liturgica il 25 marzo.\nAltri riferimenti.\nAltre leggende e dettagli sulla vita di Isacco sono riscontrabili nel Talmud e altri scritti rabbinici."}
{"id": "262887", "revid": "115841602", "url": "https://it.wikipedia.org/wiki?curid=262887", "title": "Giovanni Diodati", "text": "Apparteneva alla nobile famiglia dei Diodati, famiglia lucchese convertitasi al calvinismo, fu professore di lingua ebraica all'Accademia di Calvino a Ginevra, pastore dal 1608 e professore di teologia dal 1606 al 1645. Tradusse la Bibbia in italiano nel 1607 e in francese nel 1644; la versione italiana (\u201cLa Sacra Bibbia ossia L'Antico e Il Nuovo Testamento\u201d) fu considerata dal protestantesimo italiano la versione ufficiale fino a quando apparve la cosiddetta \"riveduta\" ad opera di Giovanni Luzzi.\nOrigini della famiglia Diodati.\nGiovanni Diodati nacque a Ginevra il 3 giugno 1576. La sua famiglia proveniva da Lucca, dove era stata convertita al Protestantesimo durante il soggiorno di Pietro Martire Vermigli in quella citt\u00e0. I membri della famiglia Diodati, una delle pi\u00f9 antiche famiglie della repubblica, fin dal XIII secolo avevano avuto incarichi pubblici importanti, e si erano distinti tanto nella letteratura quanto nelle scienze.\nMichele Diodati, dignitario di Lucca e nonno di Giovanni, nonostante le connessioni con la politica ufficiale del tempo e con il papato si interess\u00f2, fino ad abbracciarle, alle nuove idee protestanti portate da Pier Martire Vermigli. Nel 1558, sospettato di eresia, fu rimosso dalle sue cariche ufficiali e citato a comparire a Roma davanti al Sant'Uffizio, il quale lo rilasci\u00f2 dopo due anni di alterne vicende (1558-1560).\nIl figlio, Carlo Diodati, si rec\u00f2 poi a Lione come impiegato di commercio, dove strinse contatto con i pastori riformati. Quando per\u00f2 si accese in Francia una forte persecuzione contro i riformati, decise di rifugiarsi a Ginevra nel 1567. Qui ader\u00ec apertamente alla Chiesa Riformata, alla quale avevano gi\u00e0 aderito parecchi lucchesi. I Diodati erano profughi benestanti e si distinsero nella citt\u00e0 insieme alle altre famiglie lucchesi di esiliati come i Turrettini e i Calandrini. Nel 1572 gli viene conferita la cittadinanza ginevrina diventandone patrizio, e nel 1573 venne eletto nel Consiglio dei duecento della citt\u00e0. Dal suo secondo matrimonio nacque, il 3 giugno 1576, Giovanni, poi battezzato dal pastore riformato lucchese Nicola Balbani. Carlo Diodati mor\u00ec a 84 anni nel 1625.\nGiovinezza.\nGiovanni studi\u00f2 teologia presso l'Accademia di Ginevra sotto i successori di Calvino, uomini come Teodoro di Beza e Casabono. Studi\u00f2 inoltre ebraico e aramaico all'universit\u00e0 (o Accademia) riformata tedesca di (simile a quella di Ginevra e di Leiden), fondata nel 1584 e chiusa da Napoleone nel 1812. Probabilmente, suo insegnante era stato Johann Fischer (Piscator), rettore dell'Universit\u00e0 di Herborn dal 1584 al 1625, traduttore a sua volta della Bibbia ufficiale di Berna.\nLa connessione con l'universit\u00e0 di Herborn \u00e8 importante pure per comprendere i suoi collegamenti con alcuni esponenti del mondo puritano, quali Johan Amos Komensk\u1e8f (Comenius), Althusius, Piscator, Alsted, Buxdorf, Aslakssen, ecc. Tutti questi, insieme ai loro libri stampati all'universit\u00e0 di Herborn, giocarono un ruolo importante nell'America dei \"padri pellegrini\".\nDivent\u00f2 dottore in teologia all'et\u00e0 di 19 anni, e professore di ebraico all'Accademia di Ginevra all'et\u00e0 di vent'anni. Succedette in questo incarico a Casabono, che aveva lasciato Ginevra per recarsi a Montpellier.\nNel 1600 spos\u00f2 Maddalena Burlamacchi, e il matrimonio, benedetto dal pastore Bernardo Basso, di Cuneo, venne celebrato a Ginevra nella Chiesa riformata italiana. Dal suo matrimonio nacquero 9 figli, 5 maschi e 4 femmine.\nNel 1608 Diodati divenne rettore e conserv\u00f2 la sua cattedra di ebraico fino al 1618. Fu professore all'Accademia di Ginevra dal 1599 al 1645, quattro anni prima della sua morte.\nDiodati lasci\u00f2 Ginevra per un breve periodo per recarsi a Venezia, per visitarvi le chiese riformate francesi, e poi fu delegato di Ginevra presso il Sinodo di Dordrecht.\nItaliano o ginevrino?\nNonostante il suo rapporto con Ginevra, che durer\u00e0 tutta la vita, Diodati sembra essersi sempre considerato come un lucchese che vive a Ginevra. Nella sua prima versione annotata della Bibbia in italiano, pubblicata nel 1607, egli descrisse se stesso come \"di nation lucchese\". Questa identificazione con Lucca non \u00e8 solo tipica del giovane Diodati, dato che continu\u00f2 a identificarsi in questo modo anche nella sua versione italiana della Bibbia del 1640/41, prodotta verso la fine della sua vita. Nonostante quindi la sua associazione con Ginevra, Diodati si consider\u00f2 sempre italiano; inoltre, fin dalla sua giovinezza egli aveva ardentemente desiderato che la causa dell'Evangelo trionfasse in Italia, e che gli italiani si ribellassero a quella che considerava la tirannia del Papato.\nDiodati linguista.\nLa carriera del Diodati \u00e8 stata quella di un pastore riformato al servizio accademico della Chiesa di Ginevra. Diodati, forse, era pi\u00f9 un linguista che un teologo. Per lui era di grande importanza che le Scritture fossero disponibili a tutti in forma leggibile e con semplici annotazioni. A questo fine dedic\u00f2 le sue capacit\u00e0 accademiche per la pi\u00f9 gran parte della sua vita.\nInizi\u00f2 quindi a tradurre l'Antico e il Nuovo Testamento dagli originali ebraico e greco. Nel 1607 ne pubblic\u00f2 la prima edizione, corredata di note; poi nel 1641 la seconda, riveduta, annotata pi\u00f9 ampiamente dell'altra, con l'aggiunta di una versione metrica dei Salmi.\nInevitabilmente, questa sua preoccupazione di rendere accessibile a tutti la Bibbia doveva rendersi evidente nel suo incarico accademico di docente d'ebraico nell'Accademia ginevrina. Prima del suo incarico, la cattedra d'ebraico era stata una creazione degli umanisti, dedicata allo studio della lingua, a livello meramente linguistico. Con Diodati questa impostazione doveva cambiare, portandovi una marcata accentuazione teologica.\nDiodati e l'Italia.\nIl principale coinvolgimento del Diodati negli affari italiani cominci\u00f2 quando era ancora giovane, nel tempo in cui aveva appena completato la sua prima versione annotata della Bibbia in italiano. Suo primo e pi\u00f9 grande desiderio era che la Riforma protestante potesse trionfare e diffondersi in Italia, e vedere la tirannia papale sempre pi\u00f9 rifiutata dagli italiani. Per questo trov\u00f2 dapprima nella Repubblica veneta un terreno favorevole all'affermazione della Riforma.\nEcco che cos\u00ec entr\u00f2 ben presto a far parte del gruppo di \"cospiratori\" a Venezia, che aveva coinvolto fra Paolo Sarpi, il teologo ufficiale della repubblica veneta, due ambasciatori inglesi, sir Henry Wotton e Sir Dudley Carleton, George Bedell e il leader ugonotto francese Philippe Duplessis-Mornay.\nDiodati oper\u00f2 in questo gruppo con l'obiettivo di indebolire il potere papale a Venezia e visit\u00f2 questa repubblica due volte, nel 1605 e nel 1608, sotto lo pseudonimo di Giovanni Coreglia.\nIl primo giugno 1605 egli scrisse a un suo amico: \"\"Gli affari vanno di bene in meglio, il numero degli evangelici cresce grandemente. Desidero ardentemente lavorare in quei luoghi, e rapidamente. Mi sono deciso a intraprendere questa vocazione santa e desiderabile... Il papa ha le sue astute spie, e lo si pu\u00f2 vedere dalla sorte che hanno avuto le bibbie che ho mandato\".\"\nEgli scrisse una cronaca della seconda visita, la quale fu pubblicata da E. de Bud\u00e9 nel 1863 come \"Bri\u00e8ve relation de mon voyage a Venise en septembre 1608\".\nNel novembre 1605 Paolo Sarpi, in una sua lettera certifica che a Venezia, fra il popolo, vi sono fino a 15.000 persone \"disposte a rinunciare alla Chiesa di Roma\", e annota: \"Vi sono alcuni che da padre in figlio preservano la conoscenza del vero Dio, o perch\u00e9 sono discendenti dei riformati grigionesi, nostri vicini, o perch\u00e9 sono i superstiti degli antichi Valdesi, che avevano lasciato seguaci in Italia\".\nLa cospirazione contro il potere papale, che sul piano politico poteva solo essere promossa e difesa dalla conversione di nobili e influenti autorit\u00e0, venne ben presto repressa: gli ecclesiastici compromessi con la Riforma furono esiliati, i nobili impauriti facevano marcia indietro, mentre al popolo non restava che sottomettersi alle autorit\u00e0 cattoliche romane o conservare in segreto la fede riformata.\nIl fallimento dei progetti dei riformati a Venezia prese avvio quando una delle lettere del Diodati cadde nelle mani del gesuita francese Pierre Coton, che a quel tempo era confessore del Re di Francia e che pi\u00f9 tardi attacc\u00f2 la traduzione francese della Bibbia ginevrina.\nDiodati per\u00f2 non era un politico che intendesse far trionfare la Riforma con trame politiche, ma soprattutto un genuino evangelista; numerose volte aveva affermato che solo lo Spirito Santo avrebbe potuto far trionfare la causa della Riforma.\nIn una sua lettera a Duplessis-Mournay egli scrive: \"\"Io voglio stare molto attento a non porre il minimo ostacolo alla libera azione dello Spirito Santo, sia per mia incapacit\u00e0, che per paura di pericoli. Io sono convinto che Dio, che oltre le mie stesse speranze ed in modi a me sconosciuti, mi ha utilizzato nell'opera delle Sue Scritture, in questo stesso tempo e con grande successo, come mi assicura il giudizio di molti uomini d'esperienza e voi fra di essi. Sar\u00e0 Lui a darmi, se necessario, parole di potenza e di sapienza, per il Suo servizio in questi luoghi per l'avanzamento del Suo regno, e la distruzione della grande Babilonia\".\"\nVi sono due riferimenti al Diodati nella corrispondenza pubblicata del Sarpi, in \"Paolo Sarpi - Lettere ai Gallicani\" di Boris Ulianich, e \"Fra Paolo Sarpi - Lettere ai Protestanti\", di Manlio Dirilo. Il coinvolgimento del Diodati con il Sarpi, lo spinse a tradurre in francese la sua \"Storia del Concilio di Trento\", un'opera che ebbe pi\u00f9 successo di ogni altra opera del Diodati, con l'eccezione della Bibbia italiana del 1640/41.\nDiodati al Sinodo di Dordrecht.\nDiodati venne inviato, con Teodoro Tronchin, a rappresentare la citt\u00e0 e la chiesa riformata di Ginevra al Sinodo riformato di Dordrecht del 1618/19.\nI princ\u00ecpi dottrinali della teologia riformata classica (Calvinismo) erano stati messi in dubbio all'interno dello stesso mondo riformato, da professori d'universit\u00e0 che ne avevano alterato la consistenza rivedendo tutto il sistema calvinista sulla base di principi estranei. Era stato cos\u00ec introdotto all'interno del mondo riformato un serio elemento di disgregazione che ne avrebbe messo in pericolo l'unit\u00e0 se non vi si fosse messo al pi\u00f9 presto rimedio convocando uno speciale Sinodo generale del mondo riformato. In esso sarebbero state messe a confronto le due posizioni mentre sarebbe stata ribadita l'ortodossia calvinista contro queste nuove sfide. L'importanza della cosa non era sfuggita alla Chiesa di Ginevra, che pure era stata invitata a prendervi parte attiva.\nIl Sinodo, tenuto negli anni 1618-19 a Dordrecht, produsse i famosi \"Canoni di Dort\", uno degli standard dottrinali delle posizioni riformate classiche (Calvinismo). Esso affermava la posizione calvinista ortodossa sulla predestinazione e sui problemi annessi, e venne diretto contro i Rimostranti (o Arminiani), che avrebbero voluto un'affermazione che lasciasse maggiore spazio alla libera volont\u00e0 umana. Arminio era morto nel 1609; nel 1610 i suoi seguaci avevano prodotto una Rimostranza contro l'insistenza degli ortodossi sulla predestinazione individuale; nel 1611 una contro-rimostranza ribadiva la posizione ortodossa, ed era cos\u00ec esplosa una forte polemica. Oltre alla predestinazione sarebbero stati trattati altri temi: i Rimostranti volevano una Chiesa tollerante, sotto la supervisione dello stato, mentre i contro-rimostranti lottavano per l'indipendenza della Chiesa. La questione ebbe riflessi anche sulla politica del tempo. Convocato dagli Stati Generali, il Sinodo comprendeva delegati eletti dalle diverse province dei Paesi Bassi. Oltre ai suoi membri olandesi, pastori e laici, avrebbe compreso delegati stranieri provenienti dalle chiese riformate dell'Inghilterra, della Scozia, del Palatinato, di Brema, dell'Assia, dei cantoni svizzeri e di Ginevra, rappresentata appunto da Giovanni Diodati.\nVennero invitati anche i riformati francesi, ma Luigi XIII imped\u00ec loro di partecipare. Gli Stati Generali scelsero cinque professori di teologia e 18 commissari per dare consigli. I delegati regolari erano 56. Il Sinodo prese la posizione convenuta di giudicare se i Rimostranti concordassero con la posizione delle Confessioni di Fede riformate e citarono gli esponenti arminiani ad intervenire. Nonostante le proteste dei rimostranti, se il tema fosse o no la revisione delle Confessioni di Fede, il Sinodo prosegu\u00ec i suoi lavori. Il rimostrante Episcopius denunci\u00f2 il sinodo come non qualificato e non rappresentativo, e si rifiut\u00f2 di cooperare.\nGiudicando i rimostranti dai loro scritti, il Sinodo ne concluse che non erano ortodossi perch\u00e9 annullavano l'elezione della grazia e rendevano l'uomo arbitro della propria salvezza.\nVennero formulati dei Canoni per riassumere la posizione ortodossa contro i Rimostranti, e si afferm\u00f2 la depravazione totale dell'uomo (cio\u00e8 l'uomo, dopo la Caduta, non pu\u00f2 scegliere di servire Dio), l'elezione incondizionata (la scelta che Dio fa degli eletti non \u00e8 condizionata da azione alcuna che essi compiano), la redenzione limitata (Cristo \u00e8 morto solo per gli eletti, dato che coloro per i quali mor\u00ec vengono salvati), la grazia irresistibile (la grazia divina non pu\u00f2 essere respinta dagli eletti), e la perseveranza dei santi (una volta eletto, eletto per sempre). I Canoni vennero adottati ufficialmente dalla Chiesa riformata olandese. Ai Rimostranti venne negato il pulpito e i loro leader vennero espulsi dal paese.\nDurante il Sinodo, Diodati si ammal\u00f2 e non fu in grado, di conseguenza, di partecipare a tutte le sessioni. Questa malattia, per\u00f2, non imped\u00ec al Diodati di prendere parte attiva ai lavori. Egli rivolse la sua parola personalmente al Sinodo sull'argomento della Perseveranza dei santi colpendo favorevolmente l'uditorio, perch\u00e9 il delegato scozzese Balcanqual scrisse che il Diodati era intervenuto con la stessa dolcezza con la quale predicava, non come i dottori usavano fare nelle scuole. Questo discorso venne pure accolto bene dallo storico arminiano olandese G. Brandt, che generalmente non aveva preso in simpatia il Diodati. In questa circostanza il Brandt aveva lodato la moderazione del Diodati. Diodati aveva pure consigliato il Sinodo circa le traduzioni bibliche, ma sfortunatamente ogni traccia di quanto aveva detto sembra essere andata perduta. Diodati discusse pure la questione della censura sulla stampa, forte della sua esperienza a Venezia, sostenendo la tesi che troppa severit\u00e0 sarebbe stata altrettanto dannosa che pochi controlli.\nI delegati di Ginevra al Sinodo di Dordrecht presero dunque una parte attiva alle discussioni teologiche di quella assemblea. Diodati venne eletto dal comitato che doveva produrre i Canoni di Dordrecht a redigere l'affermazione finale del Sinodo sulla dottrina della salvezza. I ginevrini pure scrissero un loro proprio resoconto sulle questioni in considerazione. In generale, Giovanni Diodati e Teodoro Tronchin espressero opinioni generalmente simili a quelle degli altri delegati riformati al Sinodo. Al riguardo del secondo articolo per\u00f2, \"Morte di Ges\u00f9 Cristo e redenzione degli uomini mediante essa\", i ginevrini presentarono un'interpretazione in qualche modo diversa da quella delle altre delegazioni. In questo caso i ginevrini si erano rifiutati di essere legati al concetto anselmiano della teoria della redenzione che era tipica delle altre delegazioni. I contributi di Ginevra vennero stampati negli \"Acta del Sinodo di Dordrecht\".\nDiodati predicatore.\nAl Sinodo di Dordrecht Diodati non aveva limitato i suoi interventi teologici alle sessioni del Sinodo, ma aveva pure predicato altrove in Olanda in diverse occasioni. Al suo ritorno a Ginevra, il suo collega Tronchin aveva informato il Consiglio di Ginevra che: \"Pendant notte sejour, outre le devoir qu'avons tach\u00e9 de rendre au Synode, Monsieur Diodati et moy avons presch\u00e9 fort souvent a Dordrecht, Rotterdam, Delft, La Haye, Amsterdam, et en autres lieux, non sans fruit par la benediction de Dieu\".\nQuesti tentativi avevano riscontrato vario successo. I suoi uditori erano rimasti stupiti dalla chiarezza e dalla scorrevolezza con cui annunciava le verit\u00e0 evangeliche, e tutti se ne sentivano toccati nel cuore.\nSir Dudley Carleton, allora ambasciatore inglese all'Aia, scrisse di come Diodati aveva predicato di fronte alla corte di Maurice di Nassau a Natale del 1618: \"Diodati, ministro a Ginevra, era stato all'Aia durante i recessi del Sinodo, ed aveva predicato alla cappella di corte sia ieri che oggi, alla presenza del principe d'Orange e del conte Guglielmo, la principessa ed il conte Enrico, ed un grande concorso di uomini e di donne d'entrambe le fazioni, il che \u00e8 presagio di un possibile accordo\". Ciononostante, non tutti i sermoni del Diodati erano stati bene accolti. Secondo il suo desiderio di promuovere il Protestantesimo italiano, a Dordrecht aveva deciso di condurre i culti riformati in italiano, quanti per\u00f2 l'avrebbero compreso?\nNessuno dei suoi sermoni \u00e8 sopravvissuto, n\u00e9 come manoscritto n\u00e9 in forma pubblicata. Non \u00e8 nemmeno isolabile alcun suo scritto completo per conoscere il suo pensiero specifico. Esso pu\u00f2 essere dedotto in generale dai Canoni di Dort, che egli ha contribuito a stilare, e negli atti concernenti il procedere delle discussioni al Sinodo. L'unica fonte importante sono i commenti al testo della sua Bibbia del 1640/41.\nDiodati diplomatico.\nDiodati pure esercit\u00f2 attivit\u00e0 diplomatica al servizio dello Stato di Ginevra durante il suo soggiorno a Dordrecht. Con Tronchin, egli aveva avuto istruzioni di entrare in negoziato con il governo olandese, col proposito di tentare di convincere gli Olandesi a cancellare un considerevole debito finanziario che Ginevra aveva contratto con il governo dei Paesi Bassi. Diodati in questo ebbe successo perch\u00e9 durante l'aprile 1689, una lettera del Diodati dall'Olanda venne letta al Consiglio di Ginevra. Egli aveva scritto che: \"il a sond\u00e9 quelques uns de Mrs. les Estats les plus confidents touschandt les obligations qu'il a recogneu lor intention de ne nous jamais rien demander\".\nI viaggi dei Diodati vennero poi molto limitati a causa delle sue cattive condizioni di salute. In due occasioni egli aveva avuto la funzione d'agente ginevrino in Francia (nel 1611 e nel 1617). Nel 1611 egli era stato inviato per assicurare gli aiuti di Ginevra fra elementi ugonotti.\nContatti in Europa.\nDiodati era una figura relativamente ben conosciuta nell'Europa di quel tempo. La sua corrispondenza rivela contatti con molte figure interessanti in diversi paesi, come il leader ugonotto Philippe Du Plessis-Mournay, il teologo espatriato scozzese John Cameron, il diplomatico inglese Sir Dudley Carleton, il principe di Orange, Cyril Lucaris, Patriarca di Costantinopoli, il famoso ecumenista John Dury, il teologo francese Andr\u00e9 Rivet, come pure molte lettere associate al nome di J. J. Breitinger, il leader della Chiesa Riformata di Zurigo, che manteneva una vasta corrispondenza con teologi ed uomini d'affari in tutta Europa.\nLa statura del Diodati si era gi\u00e0 rivelata per la sua associazione con Paolo Sarpi, che conosceva personalmente. Diodati tradusse pure l'opera di Edwin Sandys \"Europae Speculum\". Diodati era quindi anche molto interessato ai dibattiti culturali del tempo. La sua reputazione era considerevole in Inghilterra, dove l'uso del suo nome si comprov\u00f2 utile ai propagandisti realisti al tempo della guerra civile.\nGli ultimi anni.\nDiodati rimase al fedele servizio della Chiesa riformata di Ginevra per tutta la sua vita ma nella lotta del Diodati per pubblicare la sua versione francese della Bibbia, i suoi ultimi anni vennero disturbati da una serie di dispute all'interno della Chiesa ginevrina, e soprattutto di natura personale.\nLa salute, che aveva sempre avuta sana e robusta, cominci\u00f2 a venirgli meno; una malattia di fegato, che gli procurava molte sofferenze, lo torment\u00f2 fino alla sua morte. La sorte dei figli lo turb\u00f2 molto.\nDopo una brillante carriera durante la sua giovinezza, negli ultimi vent'anni della sua vita egli soffr\u00ec di un declino di popolarit\u00e0 nella Chiesa di Ginevra, e divenne uomo isolato e spesso amareggiato.\nIl coraggio, la pertinacia e la rabbia del Diodati si rivelarono nella parte da lui avuta nella condanna di Nicolas Antoine, un unitario, punito con la pena capitale per giudaismo durante la met\u00e0 del XVII secolo, e per la sua denuncia dei regicidi inglesi dal pulpito della cattedrale di Ginevra. Una fra le ragioni del cambiamento delle circostanze nella vita del Diodati era l'effetto della sua salute malferma, ma la ragione principale sembra essere stata l'effetto psicologico della lotta del Diodati per pubblicare una Bibbia francese. Questo lungo e infelice episodio assorb\u00ec molte delle energie del Diodati, e sembra certo che questa faccenda gli abbia impedito di completare e pubblicare la sua proposta traduzione latina delle Scritture.\nGiovanni Diodati mor\u00ec il 13 ottobre del 1649, a 73 anni. Di lui si disse che \"era affabile e socievole con gli amici, marito esemplare e cittadino integerrimo, di carattere adamantino, merit\u00f2 il nome di 'Catone di Ginevra'. La sua piet\u00e0 era sincera e profonda; la sua carit\u00e0 ampia ed inesauribile\". Le sue spoglie vennero tumulate nella cattedrale di Saint Pierre, dove gli fu eretto un monumento a spese della Repubblica.\nLe sue opere maggiori.\nGli eventi spiacevoli non pregiudicano i successi avuti dal Diodati come traduttore della Bibbia in italiano. Come la versione autorizzata inglese del Re Giacomo (King James), anche la versione di Diodati \u00e8 una traduzione del XVII secolo ancora in uso nel XX secolo. Egli \u00e8 riuscito a creare lo standard per la Bibbia del Protestantesimo italiano.\nL'unica altra parte delle sue opere che gli siano sopravvissute \u00e8 la traduzione francese da lui compiuta della storia del Concilio di Trento prodotta dal Sarpi, ripubblicata molte altre volte dopo la prima edizione del 1649.\n\u00c8 sopravvissuta a due livelli: ha dapprima ritenuto rispetto accademico per le capacit\u00e0 linguistiche del Diodati. Sebbene con diverse correzioni, essa ha conservato il suo posto di traduzione responsabile e accurata, fatto questo che ha condotto alla sua accettazione da parte delle maggiori Chiese protestanti, e la sua diffusione da parte delle Societ\u00e0 Bibliche. Questa propagazione della Bibbia del Diodati \u00e8 stata talora accompagnata da un certo numero di critiche da diverse fonti, soprattutto cattoliche, ma questo non ha impedito alla Bibbia di conservare la sua posizione come versione pi\u00f9 influente delle Scritture in italiano. In secondo luogo, la traduzione della Bibbia italiana da parte del Diodati \u00e8 rimasta accettabile sia dal punto di vista letterario, quanto accademico.\nA differenza della Versione Autorizzata inglese, risultato del lavoro di un gruppo di studiosi, Diodati aveva lavorato da solo, con eccezione forse dell'assistenza di Benedetto Turrettini, producendo una versione annotata completa della Bibbia nel 1607 quando aveva solo 31 anni. Le sue annotazioni rivelano un accento pietista e non dogmatico.\nElenco dettagliato dei suoi scritti.\nA questi vanno aggiunte, dal 1619 al 1632 una ventina di dissertazioni latine su argomenti teologici, e una grande quantit\u00e0 di sermoni e discorsi occasionali, che per\u00f2 non ci sono pervenuti.\nLa traduzione italiana della Bibbia.\nLa prima edizione completa, in quarto, della Bibbia in lingua italiana con annotazioni venne pubblicata a Ginevra nel 1607 col titolo \"La Bibbia, cio\u00e8 i libri del Vecchio e del Nuovo Testamento, nuovamente traslatati in lingua italiana da Giovanni Diodati di nation lucchese\"; un Nuovo Testamento, senza annotazioni, apparve nel 1608. Tradusse dalle lingue originali, tenendo per\u00f2 d'occhio la versione di Massimo Teofilo, perch\u00e9 anch'essa dipendente dalle lingue originali.\nConclusione.\nQuesto scrisse Maria Betts nella sua biografia del Diodati, al termine del suo libro, come riassunto della vita del Diodati.\n\"\"A Venezia egli desiderava diffondere fra il popolo la verit\u00e0 dell'Evangelo e la parola del Signore. In Francia egli cercava aiuto e soccorso contro il nemico del suo paese, che cercava di far tornare Ginevra sotto il suo giogo d'errore e di ignoranza. In Olanda egli difendeva il Calvinismo contro la teologia venefica che silenziosamente minava le fondamenta della Chiesa di Cristo. A Ginevra, come cittadino, non lasciava che mai fosse influenzato da considerazioni personali, e come Consigliere e giudice ecclesiastico, non aveva mai sacrificato le sue profonde convinzioni alla pubblica opinione. Non temeva mai di dire la verit\u00e0 dal pulpito, e non temeva quelli che erano in alta posizione, che erano abituati ad essere lodati da leccapiedi. Davanti ai magistrati della Repubblica, non era mai venuto meno di uno iota alle sue convinzioni. Fino agli ultimi istanti della sua vita egli era come una roccia, sotto la quale le acque scorrono senza posa, ma essa rimane immutabile\".\""}
{"id": "262893", "revid": "1516566", "url": "https://it.wikipedia.org/wiki?curid=262893", "title": "Albero di Natale", "text": "L'albero di Natale \u00e8 una delle pi\u00f9 diffuse usanze natalizie. L'albero di Natale \u00e8 un uso di origine nordica, particolarmente diffuso nell'area tedesca. Si tratta in genere di un abete o un sempreverde addobbato con palline, piccoli oggetti colorati, luci, festoni, dolciumi; alla base o sui rami si pongono piccoli regali impacchettati. Un tempo l'albero era sempre di origine naturale, di solito un piccolo abete che veniva tagliato nel bosco e portato in casa come addobbo natalizio. In epoca industriale iniziarono il commercio degli abeti coltivati e degli abeti di materiale plastico, in vari formati e colori.\nL'abete pu\u00f2 essere portato in casa o tenuto all'aperto, viene preparato qualche giorno o qualche settimana prima di Natale e rimosso dopo l'Epifania. Nelle grandi citt\u00e0 \u00e8 d'uso abbellire una delle piazze principali con un grande abete.\nQuando l'albero viene collocato in casa, \u00e8 tradizione in Italia che nei pressi o ai suoi piedi venga collocato anche il presepe, come pure siano collocati anche i regali di Natale ben impacchettati, in attesa del giorno della festa in cui potranno essere aperti.\nNella tradizione milanese l'albero di natale viene preparato a Sant'Ambrogio, patrono di Milano, il 7 dicembre; mentre nella tradizione barese \u00e8 allestito a San Nicola, patrono di Bari, il 6 dicembre. Un'altra usanza ne prevede la preparazione l'8 dicembre, ovvero durante la festivit\u00e0 cattolica dell'Immacolata Concezione.\nL'immagine dell'albero come simbolo dell\"axis mundi\" che collega il Cielo supremo sede della Divinit\u00e0 (specificamente la stella polare) e la Terra, ha origini molto antiche e trova riscontri in diverse religioni.\nTipi di alberi usati.\nIn genere per l'albero di Natale in Italia si usa un peccio (\"Picea abies\") detto anche abete rosso; mentre nell'Europa Centrale e nei Paesi nordici \u00e8 comune oltre la \"Picea abies\", l'uso di abeti (\"Abies alba\" o \"Abies nordmanniana\"); pi\u00f9 raramente si usano pini o altre conifere sempreverdi, ma possono essere usati anche altri tipi di albero, come ad esempio \"Magnolia grandiflora\".\nNel mondo moderno ha una grande diffusione (certamente preponderante nel mondo occidentale) l'uso di alberi artificiali (i primi alberi di Natale artificiali non verdi ad avere successo commerciale su vasta scala sono stati quelli in alluminio). Oltre a risultare pratici ed economici, gli alberi artificiali garantiscono soprattutto la salvezza di molte conifere che verrebbero usate come alberi di Natale e rappresentano l'unica soluzione per coloro che soffrono di allergia alle conifere. Esistono alberi artificiali di tutte le dimensioni, da quelli con proporzioni realistiche a quelli \"da tavolo\", di poche decine di centimetri d'altezza.\nOrnamenti.\nFra gli ornamenti pi\u00f9 diffusi con cui addobbare gli alberi di Natale si possono citare le caratteristiche palline (quelle pi\u00f9 diffuse sono sferiche, poi ne esistono innumerevoli varianti, per esempio coniche, a forma di campanella, di pigna e cos\u00ec via), realizzate in vetro soffiato o altri materiali generalmente ricoperti da una vernice colorata e riflettente o spruzzate d'argento, oro, o bianco. Spesso si usano anche fiocchi colorati di tessuto; sono molto diffusi i festoni e i fili perlati. File di miniluci elettriche hanno progressivamente sostituito nel Novecento l'uso di candele posizionate sui rami; sono di solito colorate o intermittenti, e tendono a ricordare luci fatate (specialmente se la loro luce \u00e8 riflessa \u00e8 diffusa dai festoni o dalle altre decorazioni, o dai rami stessi dell'albero). Fra i gadget in commercio gi\u00e0 da diversi anni, si stanno diffondendo le file di luci elettriche musicali, che riproducono, talvolta in sincronia con l'intermittenza, tradizionali musiche natalizie come \"Jingle Bells\" , \"White Christmas\" o \"All I Want for Christmas Is You\" di Mariah Carey. La cima dell'albero \u00e8 in genere arricchita da un puntale, in genere simile alle palle per colore, materiale e tipo di decorazioni, molto spesso a forma di stella, con riferimento alla stella cometa. Alcuni spruzzano sui rami dell'albero diversi generi di neve artificiale. Si usano inoltre altre decorazioni di vario tipo (pupazzi di Babbo Natale, stelle ecc.) da appendere sui rami.\nFra le decorazioni meno comuni ma dotate di una certa tradizione, si possono ricordare: la frutta secca; certi tipi di frutta colorata come le arance; i biscotti allo zenzero; le decorazioni in pasta di sale o marzapane; piccoli personaggi (Babbo Natale, angeli, renne e cos\u00ec via), o giocattoli. Talvolta non vi \u00e8 alcun limite alla creativit\u00e0 di chi addobba l'albero, che pu\u00f2 quindi essere, pur nella tradizione, estremamente \"personale\". Non \u00e8 inconsueto, per esempio, che oggetti dotati di un forte valore emotivo (per esempio donati da persone care) vengano collocati in particolari \"posizioni d'onore\" sull'albero, a prescindere da considerazioni strettamente estetiche.\nFra i colori pi\u00f9 tradizionali delle decorazioni natalizie si devono probabilmente citare il rosso, l'oro, il verde e l'argento, ma tutti i colori sono ammessi e utilizzati.\nIl puntale.\nIl puntale (in inglese \"tree-topper\") \u00e8 quell'elemento decorativo che viene posto sulla punta dell'albero natalizio. \nNonostante esistano tantissimi tipi di puntale diversi per forma, genere e colore, il puntale tradizionale \u00e8 quello composto da un angelo, che vuole rappresentare l'angelo Gabriele durante la sua visita alla casa della Vergine Maria per annunciare il prossimo concepimento. \u00c8 certo che questo genere di puntale fu molto comune durante il periodo Vittoriano, ed in particolar modo nel Regno Unito. La Rivista Illustrata delle Notizie di Londra pubblic\u00f2 una fotografia della Regina Vittoria, del Principe Alberto e della loro famiglia attorno ad un albero natalizio coronato da un puntale a forma di angelo. La notevole influenza della Regina, anche in ambito modaiolo e culturale, fece s\u00ec che l'angioletto divenisse il puntale pi\u00f9 comune nelle case dei cittadini inglesi. \nSuccessivamente si sono anche iniziati ad utilizzare dei puntali a forma di stella, che vogliono rappresentare la Stella Cometa che i Re Magi seguirono per raggiungere la grotta della Nativit\u00e0.\nLe luci dell'albero natalizio.\nOltre alle palle colorate e agli addobbi, una peculiarit\u00e0 dell'albero natalizio sono le luci elettriche, che vengono poste tutto attorno all'albero al fine di creare un gradevole effetto di luci colorate. \nLa tradizione di utilizzare lucine elettriche \u00e8 figlia di una pi\u00f9 antica tradizione tedesca; quella di addobbare il proprio albero natalizio con delle candele, la cui luce era metafora di \"Cristo come luce del mondo\".\nLa diffusione delle luci alimentate ad elettricit\u00e0 \u00e8 tuttavia stato un percorso lungo. Comunemente, lo statunitense Edward H. Johnson \u00e8 considerato il padre dell'albero natalizio come lo conosciamo. Quest'ultimo, socio del famoso inventore Thomas Edison, utilizz\u00f2 per la prima volta delle luci elettriche per addobbare l'albero della propria abitazione nel 1885. La notizia \u00e8 giunta sino ai giorni nostri grazie ad un articolo che, per l'occasione, fu pubblicato su un quotidiano di Detroit. \nAppena dieci anni dopo, nel 1895, anche la Casa Bianca si dot\u00f2 del proprio albero natalizio addobbato con luci elettriche.\nLa prima azienda a produrre stringhe luminose per i cittadini fu invece la General Electric Co. di Harrison, nel New Jersey. Tuttavia, a causa degli allora alti costi di produzione dell'energia elettrica, la quasi totalit\u00e0 dei cittadini continu\u00f2 a preferire le classiche candele di cera per addobbare i propri alberi casalinghi, e solo a partire dal 1940 si assiste a una graduale sostituzione delle candele con luci elettriche. \nLa produzione di massa delle decorazioni natalizie.\nGli Stati Uniti d'America sono stati il primo paese al mondo a \"massificare\" la produzione e la vendita di ornamenti per gli alberi natalizi. \nTra i primi produttori in assoluto vi fu William DeMuth, di New York, che nel 1870 inizi\u00f2 a produrre in serie delle palline sferiche in vetro a tema natalizio. Da quel momento e sino a circa il 1910, decine di piccole attivit\u00e0 sorsero in giro per gli Stati Uniti, sino a quando il colosso dei supermercati americani Woolworth's decise di immettere nel proprio listino le decorazioni natalizie, divenendo cos\u00ec il primo rivenditore a livello nazionale. \nIl primato di Woolworth's resiste ancora nel ventunesimo secolo, con un giro d'affari annuale di circa 25 milioni di dollari ed un potenziale di vendita di circa 200.000 pezzi per singolo articolo presente in listino.\nStoria.\nOrigine e significato.\nAlla base dell'albero natalizio ci sono gli antichissimi usi, tipici di varie culture, di adorare o di avere alberi sacri, come gli \"Alberi del Paradiso\" con nastri e oggetti colorati, fiaccole, piccole campane, animaletti votivi, e la credenza che le luci, che li illuminavano, corrispondessero ad altrettante anime. Allo stesso modo venivano ornati anche i vari \"Alberi cosmici\" con simboli del Sole, della Luna, dei Pianeti e delle stelle. In particolare l'abete era sacro a Odino, potente dio dei Germani.\n I Vichinghi dell'estremo Nord dell'Europa, per esempio, dove il sole \u201cspariva\u201d per settimane nel pieno dell'inverno, nella settimana precedente e successiva al giorno con la notte pi\u00f9 lunga, si officiavano le solennit\u00e0 per auspicare il ritorno del sole e credevano che l'abete rosso fosse in grado di esprimere poteri magici, poich\u00e9 non perdeva le foglie nemmeno nei geli dell'inverno: alberi di abete venivano tagliati e portati a casa, decorati con frutti, ricordando la fertilit\u00e0 che la primavera avrebbe ridato agli alberi. I Romani usavano decorare le loro case con rami di pino durante le Calende di gennaio.\nCon l'avvento del Cristianesimo l'uso dell'albero di Natale si afferm\u00f2 anche nelle tradizioni cristiane, anche se la Chiesa delle origini ne viet\u00f2 l'uso sostituendolo con l'agrifoglio, per simboleggiare con le spine la corona di Cristo e con le bacche le gocce di sangue che escono dal capo. Inoltre questo albero fu associato alla figura di Ges\u00f9, come simbolo di immortalit\u00e0 e della Trinit\u00e0 (vista la forma triangolare).\nNel Medioevo i culti pagani vennero generalmente intesi come una prefigurazione della rivelazione cristiana. Oltre a significare la potenza offerta alla natura da Dio, l'albero divenne quindi simbolo di Cristo, inteso come linfa vitale, e della Chiesa, rappresentata come un giardino voluto da Dio sulla terra. Nella Bibbia il simbolo dell'albero \u00e8 peraltro presente pi\u00f9 volte e con pi\u00f9 significati, a cominciare dall\"Albero della vita\" posto al centro del \"paradiso terrestre\" (\"Genesi\", ) per arrivare all'albero della \"Croce\", passando per l\"Albero di Jesse\". L'albero natalizio ha una valenza cosmica che lo collega alla rinascita della vita dopo l'inverno e al ritorno della fertilit\u00e0 della natura. L'albero cosmico o albero della vita \u00e8 stato anche associato alla figura salvifica di Cristo e alla croce della Redenzione, fatta appunto di legno. Secondo una pia leggenda, il legno della croce sarebbe stato ricavato da un ramoscello dell'Albero della Vita del Paradiso Terrestre che l'arcangelo Michele avrebbe donato a Set per portare conforto al padre Adamo moribondo. L'abete, sin dall'epoca egizia \u00e8 stato posto in relazione con la nascita del dio di Biblo, dai Greci fu consacrato ad Artemide, protettrice delle nascite e sempre dai Greci era ritenuto simbolo della rinascita rappresentata dal nuovo anno. Sar\u00e0 poi venerato dai popoli dell'Asia settentrionale e, in particolare, dai Celti e dai Germani che lo associavano alla nascita del fanciullo divino e a sua volta alla festivit\u00e0 del solstizio invernale. Per il Cristianesimo l'abete divent\u00f2 simbolo di Cristo e della sua immortalit\u00e0.\nLa tradizione dell'albero di Natale, cos\u00ec come molte altre tradizioni natalizie correlate, \u00e8 sentita in modo particolare nell'Europa di lingua tedesca (si veda per esempio l'usanza dei mercatini di Natale), sia cattolica che protestante, sebbene sia ormai universalmente accettata anche nel resto del mondo cattolico (che spesso lo affianca al tradizionale presepe). A riprova di questo, esiste anche la tradizione, introdotta durante il pontificato di Giovanni Paolo II, di allestire un grande albero di Natale nel luogo cuore del Cattolicesimo mondiale, piazza San Pietro a Roma. D'altronde un'interpretazione allegorica fornita dai cattolici spiega l'uso di addobbare l'albero come una celebrazione del legno (\"bois\", in francese \u00e8 sia inteso come \"albero\" sia come \"legno\") in ricordo della Croce che ha redento il mondo (Padre Thomas Le Gal); si noti la similitudine dell'albero con il pilastro cosmico chiamato \"Yggdrasill\" dalla mitologia nordica, fonte della vita, delle acque eterne, cui \u00e8 vincolato il destino degli uomini: similitudini queste sincreticamente assorbite nel culto cristiano che celebra l'albero di Natale e la Croce stessa. La similitudine tra albero sacro e Croce fu usata anche dai missionari cristiani tra l'VIII e X secolo per convertire i popoli germanici dell'Europa centro-settentrionale.\nIl teologo luterano Oscar Cullmann sostiene che l'albero di Natale accoglie, certamente, i miti dell'albero, simbolo del rinnovarsi della vita, delle antiche genti europee (e asiatiche, amerinde ecc.), ma direttamente esso trae la sua origine dagli alberi innalzati, e ornati di frutti e altri simboli cristiani, davanti alle cattedrali cristiane: durante queste cerimonie, quasi liturgiche, si mettevano in scena episodi biblici, come il Genesiaco racconto dell'antro della vita.\nDiffusione in Europa e nel mondo.\nL'uso moderno dell'albero nasce secondo a Tallinn, in Estonia, nel 1441, quando fu eretto un grande abete nella piazza Raekoja, la piazza del Municipio, attorno al quale giovani scapoli, uomini e donne, ballavano insieme alla ricerca dell'anima gemella. Tradizione poi ripresa dalla Germania del XVI secolo. Ingeborg Weber-Kellermann, professoressa di etnologia a Marburgo, ha identificato, fra i primi riferimenti storici alla tradizione, una cronaca di Brema del 1570, secondo cui un albero veniva decorato con mele, noci, datteri e fiori di carta. La citt\u00e0 di Riga, in Lettonia, \u00e8 fra quelle che si proclamano sedi del primo albero di Natale della storia (vi si trova una targa scritta in otto lingue, secondo cui il \"primo albero di Capodanno\" fu addobbato nella citt\u00e0 nel 1510).\nPrecedentemente a questa prima apparizione \"ufficiale\" dell'albero di Natale si pu\u00f2 per\u00f2 trovare anche un gioco religioso medioevale celebrato proprio in Germania il 24 dicembre, il \"gioco di Adamo e di Eva\" (\"Adam und Eva Spiele\"), in cui venivano riempite le piazze e le chiese di alberi di frutta e simboli dell'abbondanza per ricreare l'immagine del Paradiso. Successivamente gli alberi da frutto vennero sostituiti da abeti poich\u00e9 questi ultimi avevano una profonda valenza \"magica\" per il popolo. Avevano specialmente il dono di essere sempreverdi, dono che secondo la tradizione gli venne dato proprio dallo stesso Ges\u00f9 come ringraziamento per averlo protetto mentre era inseguito da nemici. Non a caso, sempre in Germania, l'abete era anche il posto in cui venivano posati i bambini portati dalla cicogna.\nSecondo altre fonti l'albero di natale come \u00e8 conosciuto sarebbe originario della regione di Basilea in Svizzera dove se ne trovano tracce risalenti al XIII secolo.\nL'usanza, originariamente intesa come legata alla vita pubblica, entr\u00f2 nelle case nel XVII secolo ed agli inizi del secolo successivo era gi\u00e0 pratica comune in tutte le citt\u00e0 della Renania. L'uso di candele per addobbare i rami dell'albero \u00e8 attestato gi\u00e0 nel XVIII secolo.\nPer molto tempo, la tradizione dell'albero di Natale rimase tipica delle regioni a nord del Reno, mentre era meno diffusa nelle regioni germaniche pi\u00f9 a sud, dove i cattolici lo consideravano un uso protestante. Furono gli ufficiali prussiani, dopo il Congresso di Vienna, a contribuire alla sua diffusione negli anni successivi. A Vienna l'albero di Natale apparve nel 1816, per volere della principessa Henrietta von Nassau-Weilburg, ed in Francia nel 1840, introdotto dalla duchessa di Orl\u00e9ans. Nei primi anni del secolo, inoltre, in Svizzera e Germania si inizi\u00f2 a produrre e a commerciare gli alberi di Natale, che divennero cos\u00ec parte del consumismo.\nUn contributo decisivo alla sua diffusione venne anche dalla Gran Bretagna: a met\u00e0 del XIX secolo, infatti, il principe Alberto di Sassonia-Coburgo-Gotha, marito della regina Vittoria, date le sue origini germaniche volle introdurre nelle proprie residenze l'uso a lui familiare dell'albero di Natale; la novit\u00e0 si estese presto come una moda in tutto il Regno Unito, e da l\u00ec a tutto il mondo anglosassone.\nIn Italia la prima ad addobbare un albero di Natale fu la regina Margherita nella seconda met\u00e0 dell'Ottocento al Quirinale, e da lei la moda si diffuse velocemente in tutto il paese: non a caso l'albero di Natale \u00e8 una delle poche tradizioni straniere ad essere arrivate in Italia prima della sua diffusione, di tipo pi\u00f9 consumistico, del secondo dopoguerra.\nNei primi anni del Novecento gli alberi di Natale hanno conosciuto un momento di grande diffusione, diventando gradualmente quasi immancabili nelle case dei cittadini sia europei che nordamericani, e venendo a rappresentare il simbolo del Natale probabilmente pi\u00f9 comune a livello planetario. Nel dopoguerra il fenomeno ha acquisito una dimensione commerciale e consumistica senza precedenti, che ha fatto dell'albero di Natale un potenziale \"status symbol\" e ha dato luogo, insieme alle tradizioni correlate, alla nascita di una vera e propria industria dell'addobbo natalizio.\nLa coltivazione dell'albero di Natale.\nColtivare pini, abeti rossi ed abeti sempreverdi da vendere durante le festivit\u00e0 natalizie \u00e8 un'attivit\u00e0 lavorativa ben radicata nei paesi anglofoni, in particolar modo negli Stati Uniti d'America e in Canada.\nLa prima azienda specializzata nella coltivazione di alberi natalizi nacque nel 1901 negli Stati Uniti, pi\u00f9 precisamente nello Stato del New Jersey. Tuttavia sino a circa il 1940 la quasi totalit\u00e0 dei cittadini americani continu\u00f2, durante le festivit\u00e0, a tagliare i propri alberi dalle foreste. Questo poich\u00e9, nell'immaginario collettivo di allora, gli alberi coltivati dalle aziende private erano percepiti come alberi di medio-bassa qualit\u00e0. Tale visione \u00e8 poi gradualmente cambiata col procedere del XX secolo, soprattutto grazie alle innovazioni colturali e tecnologiche avvenute nel settore agricolo.\nA partire dal 1950 si \u00e8 poi assistito ad un costante aumento delle aziende attive in questo settore, sospinte soprattutto da una sempre maggiore domanda, anche a seguito della crescente urbanizzazione della popolazione statunitense. \nSino all'inizio degli anni '80 il mercato degli alberi natalizi vide una continua espansione, per poi iniziare lentamente a contrarsi sul finire dello stesso decennio. Ciononostante, .\nImpatti culturali della coltivazione.\nCol passare dei decenni, visitare queste aziende nel periodo pre natalizio \u00e8 divenuta una vera e propria tradizione americana, con le stesse aziende che hanno favorito ed incoraggiato il pi\u00f9 possibile questa tendenza. \nAd esempio nello Stato del Minnesota, \u00e8 una vera tradizione familiare quella di scattarsi delle fotografie sotto gli alberi natalizi, appena prima di essere acquistati. Le famiglie possono inoltre \"prenotare\" degli alberi per gli anni a venire, che saranno tagliati solo quando l'acquirente sar\u00e0 soddisfatto della grandezza dell'albero. \nEsistono poi aziende che, servendo intere famiglie per generazioni, sono divenute dei veri e propri punti di riferimento per le festivit\u00e0 di molti cittadini. \nTra le molte opportunit\u00e0 offerte da queste aziende, vi \u00e8 anche quella di poter tagliare da s\u00e9 l'albero natalizio prescelto. Ma non solo: durante il periodo natalizio, all'interno di queste coltivazione, non \u00e8 inusuale trovare la casa di Babbo Natale, dove oltre alle fotografie e alle letterine portate dai bambini viene anche offerto ai visitatori del sidro di mele o della cioccolata calda. In alcune delle aziende pi\u00f9 grandi si organizzano anche delle corse su slitte trainate da cani o cavalli. \nLe imprese coltivatrici si sono quindi aperte al pubblico, ed hanno affiancato alla propria attivit\u00e0 commerciale una sfera del tutto emozionale, maggiormente accattivante per le famiglie che intendono raggiungere con i propri prodotti.\nContrariamente a quanto si possa credere, negli Stati Uniti ci sono delle associazioni che sostengono l'utilizzo di alberi natalizi vivi, rispetto a quelli artificiali. Ad esempio la National Christmas Tree Association (NCTA) ha dichiarato che ogni ettaro di alberi natalizi in coltivazione produce giornalmente una quantit\u00e0 d'ossigeno bastevole per circa 39 persone, e che la produzione americana (circa 200.000 ettari) produce ossigeno giornaliero per circa 9 milioni di cittadini.\nIl Chichilaki.\nIl Chichilaki \u00e8 un particolare tipo di albero di Natale, prodotto in Georgia sfogliando rami di nocciolo o di noce, ottenendo cos\u00ec un ramo con delle fronde arricciate molto leggere, a cui vengono attaccati frutti secchi.\nAlberi natalizi famosi.\nStati Uniti.\nL'albero del Centro Commerciale di Anthem.\nLa cittadina di Anthem, in Arizona \u00e8 famosa per ospitare annualmente all'interno del proprio centro commerciale l'albero natalizio vivo pi\u00f9 alto degli Stati Uniti d'America. Nel 2015, l'albero aveva la considerevole altezza di 35 metri.\nL'albero della citt\u00e0 di Boston.\nLa citt\u00e0 di Boston ospita ed addobba il proprio albero natalizio dal lontano 1941, e dal 1971 \u00e8 donato annualmente all'amministrazione comunale da dei ricchi cittadini residenti nella Nuova Scozia, in Canada. La scelta dell'albero da donare \u00e8 un procedimento complesso che prevede addirittura la formazione temporanea di un team di specialisti, i quali nei mesi antecedenti il Natale hanno il compito di stilare una lista di papabili alberi da destinare al taglio. L'attivit\u00e0 di censimento e compilazione inizia generalmente nei mesi di Giugno e Luglio. A tal fine, il Dipartimento delle Risorse Naturali della Nuova Scozia ha stilato un vademecum per selezionare al meglio l'albero da tagliare. Ad esempio, l'albero non deve superare l'altezza di 16 metri e non deve provenire da un'azienda di coltivazione privata, ma deve essere tagliato nella foresta.\nIl giorno del taglio dell'albero si svolge una vera e propria cerimonia che vede la presenza di decine di scolaresche locali, del console degli Stati Uniti in Nuova Scozia e della Polizia Montana Canadese. \nDopo il taglio, l'albero viaggia per circa prima di giungere a Boston. Parte del viaggio \u00e8 fatto su un apposito camion, la restante parte avviene invece a bordo di un traghetto. \nNon appena entrato a Boston, l'albero viene simbolicamente \"scortato\" dalla Polizia cittadina, durante una piccola parata per le vie cittadine a cui assistono numerose scolaresche. \nAlla fine l'albero giunge nel suo luogo definitivo, ovvero nel parco pubblico Boston Common. L'evento della deposizione dell'albero attira annualmente circa visitatori, a cui si aggiungono le circa persone che assistono all'evento grazie alla diretta televisiva. \nLa decorazione dell'albero richiede poi l'impiego di molti uomini e centinaia di ore di lavoro. Per fare un esempio, nel 1998 furono necessari di cavi elettrici per illuminare l'intera superficie dell'albero, e nel 2006 furono utilizzati circa 8.000 bulbi luminosi.\nL'albero della citt\u00e0 di Chicago.\nIl primo albero natalizio addobbato dalla municipalit\u00e0 di Chicago risale al 1917, anno in cui fu posto nel Grant Park. Era alto 11 metri.\nDa quell'anno e sino ai giorni nostri, a Chicago viene annualmente decorato un grande albero natalizio.\nParticolarit\u00e0 dell'albero di Chicago era quello di essere composto da pi\u00f9 alberi messi insieme. A titolo d'esempio, nel 2008 l'albero fu realizzato con 113 alberi ed era alto 26 metri circa. Il 2008 fu tuttavia l'ultimo anno in cui si assistette a questa bizzarra tradizione, in quanto dal 2009 il Municipio di Chicago decise di utilizzare un singolo albero, al fine di risparmiare sugli alti costi di installazione ed addobbo registrati negli anni precedenti (circa 300.000$).\nL'albero della citt\u00e0 di Los Angeles.\nL'albero che annualmente viene addobbato a Los Angeles (California), chiamato \"Grove Christmas Tree\", \u00e8 un albero vivo di circa 30 metri d'altezza che sul finire di Novembre viene posizionato all'interno del centro commerciale The Grove. \nLa sua presenza a Los Angeles si attesta solo dal 2002, anno in cui il magnate Rick J. Caruso acquista il grande lotto terriero in cui poi sorger\u00e0 il centro commerciale The Grove. Tuttavia, la spettacolarit\u00e0 delle sue luci ha fatto s\u00ec che questo albero rivaleggi per bellezza con lo storico albero natalizio del Rockefeller Center di Manhattan a New York. Tradizionalmente, l'albero del The Grove proviene dalle foreste presente nel Nord della California.\nOgni anno l'albero viene inaugurato con l'accensione delle luci, durante una solenne celebrazione accompagnata da un grande spettacolo. Negli anni, all'interno del centro commerciale The Grove, hanno offerto la loro performance attori del cinema e cantanti internazionali, tra cui i The Backstreet Boys.\nL'albero della citt\u00e0 di Milwaukee.\nL'albero della citt\u00e0 di Milwaukee \u00e8 tradizionalmente posto di fronte al palazzo comunale. La tradizione \u00e8 iniziata nel 1913 e continua ancora nel ventunesimo secolo. \nCome in molte altre citt\u00e0 americane, non \u00e8 insolito che l'albero venga annualmente donato da dei privati cittadini. \nGli stessi cittadini di Milwaukee, inoltre, hanno richiesto la formazione di un team di specialisti addetti all'individuazione dell'albero natalizio per la citt\u00e0. Questi ultimi, devono obbligatoriamente scegliere un albero dello Stato del Colorado, che abbia un'altezza compresa tra i 10 ed i 15 metri e la cui cima sia facilmente raggiungibile con una gru. \nTradizione vuole che l'albero venga accesso durante una cerimonia alle ore 17:15 in punto. \nL'albero della citt\u00e0 di Washington.\nOgni anno, nelle immediate vicinanze della Casa Bianca a Washington, si addobba un grande albero conosciuto col nome di National Christmas Tree. L'albero \u00e8 addobbato in occasione delle festivit\u00e0 natalizie sin dal 1923. \nOgni Presidente degli Stati Uniti, a partire da Franklin D. Roosevelt, ha tenuto un discorso durante la cerimonia di accensione delle luci dell'albero natalizio.\nL'albero del Rockefeller Center a New York.\nL'albero di Rockefeller Center pu\u00f2 essere inteso come il simbolo principe del Natale newyorkese. \nOgni anno l'albero viene trasportato ed eretto a Manhattan verso la met\u00e0 di Novembre. L'accensione delle luci si svolge durante una sontuosa cerimonia pubblica, e dal 1997 l'evento \u00e8 onorato della diretta TV negli Stati Uniti. Tradizionalmente il tasto di accensione delle luci viene pigiato dal Sindaco di New York, accompagnato per l'occasione da ospiti di fama internazionale. Si stima che ogni anni circa 125 milioni di persone visitino l'albero di Rockefeller Center. \nTradizionalmente il grande pino utilizzato proviene dalle foreste norvegesi ed ha un'altezza compresa tra i 21 ed 30 metri.\nEuropa.\nL\u2019albero di Natale di Piazza San Pietro.\nLa tradizione dell\u2019albero di Natale in piazza San Pietro \u00e8 stata avviata nel 1982 per volere di papa Giovanni Paolo II, che quell\u2019anno aveva ricevuto in dono un abete da un contadino polacco portato dall\u2019uomo fino a Roma.\nDa allora \u00e8 tradizione che ogni anno ogni regione europea porti in dono un gigantesco abete proveniente dai propri boschi per essere poi issato al centro della piazza, accanto al presepe anch\u2019esso offerto ogni anno da una diversa localit\u00e0 del mondo.\nIn riferimento a questa usanza, oggi acquisita anche da alcune famiglie cristiane, di addobbare un albero nel periodo natalizio, la congregazione per il culto scrive: \"A prescindere dalle sue origini storiche, l'albero di Natale \u00e8 oggi un simbolo fortemente evocativo, assai diffuso negli ambienti cristiani; evoca sia l\u2019albero della vita piantato al centro dell'Eden (cf. Gn 2, 9), sia l\u2019albero della croce, ed assume quindi un significato cristologico. Sotto l'albero si possono aggiungere dei \"doni\"; tuttavia, tra i doni posti non dovr\u00e0 mancare quello per i poveri: essi fanno parte di ogni famiglia cristiana.\"\nIn piazza San Pietro l'albero e il presepe vengono solitamente inaugurati la sera del 7 dicembre, vigilia della festa dell\u2019Immacolata Concezione, e spenti il giorno della solennit\u00e0 del battesimo del Signore, la domenica successiva alla festa dell\u2019Epifania, che secondo il calendario liturgico conclude il tempo di Natale.\nL'albero della citt\u00e0 di Londra.\nNella capitale del Regno Unito l'albero natalizio \u00e8 tradizionalmente posizionato a Trafalgar Square. Sin dal 1947 l'albero \u00e8 donato ai cittadini britannici dagli abitanti di Oslo, in Norvegia, come ringraziamento per l'aiuto ricevuto durante la seconda guerra mondiale.\nDal giorno in cui viene eretto l'albero, Trafalgar Square diviene per circa un mese il punto centrale di tutte le attivit\u00e0 natalizie della capitale britannica. \nL'albero utilizzato \u00e8 tradizionalmente un pino norvegese con un'et\u00e0 di circa 60 anni ed un'altezza minima di 20 metri. Il pino \u00e8 tagliato sul finire di novembre durante una cerimonia pubblica a cui partecipa anche l'ambasciatore britannico in Norvegia. L'albero raggiunge poi il Regno Unito a bordo di un battello. Una volta giunto nella capitale, l'albero \u00e8 addobbato con ornamenti in stile norvegese, a cui si aggiungono 500 luci di colore bianco.\nAlla base dell'albero \u00e8 poi posta una lastra, che recita le seguenti parole: \"\"Questo albero \u00e8 stato donato dalla citt\u00e0 di Oslo, come gesto di gratitudine Norvegese nei confronti della gente di Londra, per l'assistenza ricevuta negli anni 1940-1945. Un albero \u00e8 donato ogni anno dal 1947\".\"\nL'albero \u00e8 infine acceso durante una cerimonia pubblica il primo gioved\u00ec di Dicembre, a cui assistono centinaia di persone.\nL'albero della citt\u00e0 di Bruxelles.\nL'albero \u00e8 tradizionalmente posto nella Grand Place della citt\u00e0, \u00e8 alto all'incirca 20 metri e proviene dalle foreste delle Ardenne. Dall'anno 2000, la piazza ospita anche i mercatini di Natale della capitale belga.\nL'Albero di Natale di Gubbio.\nL'Albero di Natale di Gubbio \u00e8 il pi\u00f9 grande del mondo e viene realizzato sul Monte Ingino, dominante la cittadina umbra. Non si tratta di un vero albero, bens\u00ec del disegno colossale di un albero di Natale realizzato con centinaia di sorgenti luminose, che lo rendono visibile in lontananza da Gubbio."}
{"id": "262894", "revid": "1577172", "url": "https://it.wikipedia.org/wiki?curid=262894", "title": "Connochaetes", "text": "Connochaetes \u00e8 un genere di mammiferi ungulati della famiglia dei Bovidae, che include due specie comunemente note come gnu, entrambe diffuse in Africa: lo gnu dalla coda bianca (\"Connochaetes gnou\") e lo gnu striato (\"C. taurinus\").\nEtimologia.\nLa parola \"gnu\" deriva dalla lingua Khoikhoi, dove \u00e8 pronunciata con la \"g\" gutturale, che probabilmente imita a sua volta il verso tipico di questi animali.\nDescrizione.\nGli gnu arrivano a dimensioni di 1,20 - al garrese e pesano tra 150 ed i .\nBiologia.\nIl cibo principale degli gnu \u00e8 rappresentato dalle erbe della savana. La loro natura stagionale obbliga gli gnu a compiere migrazioni annuali: la migrazione principale avviene nel mese di maggio, quando circa 1,5 milioni di animali si spostano dalle pianure alle foreste, per poi tornare alle pianure nel mese di novembre quando le piogge estive le avranno rese di nuovo verdi.\nLe femmine fanno nascere i piccoli nei mesi estivi; i piccoli sono in grado di camminare entro pochi minuti dalla nascita, ed in pochi giorni sono in grado di seguire il branco. Dopo la nascita dei piccoli, inizia la stagione degli amori. I maschi dominanti difendono i loro territori, marcati con feci e ferormoni prodotti da ghiandole odorose poste negli zoccoli. I maschi subordinati formano branchi di maschi scapoli.\nPossono vivere oltre i 20 anni.\nEcologia.\nGli gnu sono una parte importante dell'ecosistema delle savane. Il loro letame fertilizza la terra e la crescita delle erbe viene incoraggiata dal calpestio e dalla continua potatura a scopo alimentare. Gli gnu sono inoltre un'importante fonte di cibo per predatori quali i leoni e le iene.\nNella cultura di massa.\nQuesto animale \u00e8 la mascotte del sistema operativo GNU e, pi\u00f9 in generale, \u00e8 utilizzato come vessillo dal movimento per il software libero."}
{"id": "262895", "revid": "120271697", "url": "https://it.wikipedia.org/wiki?curid=262895", "title": "Solanum quitoense", "text": "Solanum quitoense, \u00e8 una pianta sudamericana affine alla patata, alla melanzana e al pomodoro, coltivata per il suo frutto, il lulo, utilizzato dagli indigeni delle Ande per il suo succo ipervitaminico.\nAreale.\nLa specie \u00e8 originaria delle Ande, dal Venezuela e dal Costa Rica fino al Per\u00f9, a quote comprese tra i 1500 e i 2800 m.\n\u00c8 coltivata in tutta l'America centrale e meridionale, particolarmente in Colombia e Ecuador.\nNome.\nNella lingua quechua, una delle lingue indigene delle Ande, questo frutto viene chiamato \"lulum\", da cui deriva la parola lulo in Colombia, nome utilizzato anche in italiano. Un altro termine con cui viene indicato nei Paesi di origine \u00e8 \"naranjilla\", che significa \"piccola arancia\".\nIl nome scientifico della specie, \"quitoense\", viene dalla citt\u00e0 di Quito, capitale dell'Ecuador.\nDescrizione.\n\"Solanum quitoense\" \u00e8 un cespuglio erbaceo alto fino a 3 m, spinoso nelle forme selvatiche, con foglie piuttosto grandi.\nI frutti sono globosi od ovoidali, hanno un diametro di 4\u20136\u00a0cm, sono gialli o arancioni, coperti di fine peluria. La polpa \u00e8 verde, acida, ricca di succo, con molti piccoli semi.\nUsi.\nIl frutto \u00e8 molto acido, per cui viene usato normalmente per la produzione di succhi, conserve alimentari ecc."}
{"id": "262896", "revid": "767487", "url": "https://it.wikipedia.org/wiki?curid=262896", "title": "Valerij Ivanovi\u010d Glivenko", "text": "Formul\u00f2 tra l'altro nel 1933 un teorema che porta anche il suo nome, il teorema di Glivenko-Cantelli.\nNoto anche per il suo contributo alla logica intuizionistica."}
{"id": "262898", "revid": "1318658", "url": "https://it.wikipedia.org/wiki?curid=262898", "title": "Anna Williams", "text": " conosciuta anche come \"Lightning Scarlet\" \u00e8 un personaggio immaginario del videogioco di combattimento \"Tekken\", creato dalla Namco. Apparendo in tutti gli episodi della serie ad eccezione di \"Tekken 4\" e del capitolo non canonico \"Tekken Advance\", \u00e8 il secondo personaggio femminile con pi\u00f9 presenze dell'intera saga. La sua creazione \u00e8 ispirata al personaggio di Nikita.\n\u00c8 addestrata alle arti marziali omicide in stile Kopp\u014d e \"Hapkid\u014d\", prima del combattimento flirta e stuzzica l'avversario, per ridicolizzarlo ad incontro terminato con una risata sguaiata e delle mosse provocanti; per i suoi atteggiamenti e il suo modo di vestire pu\u00f2 essere considerata una \"flapper\" oltre che una \"femme fatale\".\nAvendo poche attenzioni da parte di suo padre rispetto a sua sorella maggiore Nina, una killer a pagamento con cui ha una fortissima rivalit\u00e0 e un rapporto conflittuale di amore-odio generati anche dalla morte del genitore, si avvicin\u00f2 pi\u00f9 a sua madre, una campionessa nazionale femminile di \"Hapkid\u014d\"; di conseguenza, a differenza di sua sorella, anche il suo stile di combattimento si avvicina molto di pi\u00f9 allo stile della madre che alle arti marziali omicide del padre. Anna \u00e8 anche zia del pugile inglese Steve Fox, ma probabilmente \u00e8 ignara di questa parentela.\nStoria.\n\"Tekken\".\nAnna fa la sua prima apparizione come sub-boss nell'8\u00b0 (e penultimo) turno dell\"'Arcade Mode\" di Nina per sabotare la sua missione di assassinare il leader del torneo Heihachi Mishima, ma non diventer\u00e0 un personaggio giocabile fino all'uscita della versione per console del gioco. Qui (come in ogni episodio in cui \u00e8 presente) comparir\u00e0 anche nel finale di Nina.\nAnna, come tutti gli altri sub boss nel primo episodio di \"Tekken\", non possiede una sequenza animata finale.\n\"Tekken 2\".\nCos\u00ec come nel primo torneo, Nina viene assunta per assassinarne il leader, stavolta Kazuya Mishima, figlio di Heihachi Mishima. Anna, dopo averlo scoperto e confidato a Kazuya, viene assunta come sua guardia del corpo, insieme a Ganryu e Bruce Irvin.\nL'intervento tempestivo di Anna impedisce alla sorella di portare a termine il contratto, successivamente Nina viene catturata dai soldati della \"Mishima Zaibatsu\" e usata per gli esperimenti del Doctor Boskonovitch sul sonno criogenico. Informata da Kazuya di questo, Anna decide volontariamente di diventare un altro soggetto per i test, chiedendo solamente di essere risvegliata contemporaneamente a Nina. le sue ragioni rimangono ambigue, si pu\u00f2 presupporre che non sopportasse l'idea di vivere senza la sorella e/o che fosse gelosa del fatto che al suo risveglio Nina avrebbe preservato intatta la sua giovinezza, mentre lei sarebbe inevitabilmente invecchiata.\nNel suo epilogo, Anna esce dal vano doccia e si appresta per affacciarsi allo specchio; Nina (che si era appostata fuori dalla porta) le punta addosso una macchina fotografica: la sorella pu\u00f2 solo rendersi conto del flash che scompare davanti ai suoi occhi, mentre Nina con un sorriso beffardo scrolla la polaroid per mostrarla ad Anna; si scopre poi che questa \u00e8 stata abbastanza veloce da coprire con le braccia le sue nudit\u00e0.\n\"Tekken 3\".\nDopo essere rimasta in animazione sospesa durante il secondo torneo, Nina viene risvegliata 19 anni dopo dall'influenza del dio della lotta Ogre (riportato alla luce da Heihachi), che le ordina di assassinare Jin Kazama, figlio di Kazuya e nipote di Heihachi.\nCome da richiesta, Anna viene risvegliata contemporaneamente alla sorella, bench\u00e9 rimanga totalmente immune dall'influenza di Ogre. Nina soffre inoltre di una grave amnesia derivata probabilmente dal sonno criogenico o dal dio stesso. Anna impedisce a Nina di uccidere Jin, decidendo quindi di aiutarla a recuperare la memoria ma a suo modo.\nEsistono due versioni di questo finale, una per il mercato giapponese e una per quello occidentale. Nella versione occidentale, il finale di Anna \u00e8 stato censurato e modificato per via del fatto che Nina slaccia la parte superiore del bikini di Anna; tale scena non ha in realt\u00e0 niente di particolarmente scandaloso, ed evita accuratamente di mostrare qualsiasi particolare spinto; curiosamente, il finale di Tekken 2 \u00e8 decisamente pi\u00f9 esplicito, seppur sempre comunque in maniera molto casta.\nNella versione giapponese, Anna e Nina si godono il sole su una spiaggia tropicale. Un gruppo di culturisti le nota e incomincia a flirtare con loro. Nina sembra ignorare le loro \"avances\", e getta uno sguardo verso Anna, gi\u00e0 occupata a parlare con due di loro. Un terzo ragazzo tenta di far alzare Nina dalla sua sedia a sdraio, la ragazza, liberatasi dalla sua presa, si avvicina alla sorella distratta, slacciando furtivamente la parte superiore del bikini di Anna, che scivola via. Mentre Anna prova nel panico a coprirsi, Nina si allontana avvicinandosi all'obiettivo con un sorriso soddisfatto.\nNella versione occidentale, le due sorelle stanno ancora una volta distese a prendere il sole. Il finale procede identico alla versione giapponese, ma dopo che Anna incomincia la conversazione con i due ragazzi, il terzo che si era invece avvicinato a Nina capisce che non \u00e8 interessata e segue gli altri; Nina rimane sola sulla sedia a sdraio, mentre Anna va via avvicinandosi soddisfatta all'obiettivo, con i tre ragazzi che la seguono.\n\"Tekken Tag Tournament\".\nNel suo epilogo, Nina e Anna discutono animatamente nell'arena di Nina, poco dopo Anna offre il braccio a Nina come segno di pace fatta; Nina sembra accettare, ma con una mossa glielo storce; la sequenza finisce con un primo piano di Anna in preda al dolore.\n\"Tekken 5\".\nNina, dopo aver perso i contatti con Anna per alcuni anni, decide di contattare la sorella e organizza un incontro nella speranza di recuperare la sua memoria. Sfortunatamente questo serve anche a riaccendere i sentimenti di ostilit\u00e0 latente verso la sorella: l'incontro degenera infatti in uno scontro armato lungo svariati giorni. Le due sorelle, stremate, raggiungono infine un accordo: avrebbero risolto le cose una volta per tutte durante il quinto torneo \"Tekken\". Una piccola parte del loro scontro a fuoco pu\u00f2 essere vista nella sequenza introduttiva del gioco.\nIn questo capitolo, i personaggi di Tekken combattono contro dei sub- boss al quarto e al settimo stage prima di affrontare il boss finale Jinpachi Mishima: i sub-boss di Anna sono Lee Chaloan e Nina Williams. Di conseguenza, Anna \u00e8 il sub-boss di Craig Marduk al quarto stage e di Nina Williams al settimo stage.\nNel suo epilogo, Nina e Anna vengono contattate da un regista per recitare in un film basato sulla loro rivalit\u00e0. Appaiono quindi sul tetto diroccato di un castello medioevale durante una scena in costume di combattimento con la spada. Le due nella scena madre corrono lanciandosi un fendente, ma un lampo non fa capire chi abbia messo a segno il colpo. Dopo alcuni secondi si scopre che \u00e8 Nina ad uscirne vittoriosa, mentre Anna cade a terra. Il regista ferma le riprese perch\u00e9 Nina non ha seguito il copione e la rimprovera. Pochi secondi dopo l'armatura di Nina comincia letteralmente a cadere a pezzi, lasciandola quasi completamente nuda mentre prova disperatamente a tenere insieme le parti rimaste. Anna si rialza e comincia a ridere per l'umiliazione provata da Nina.\n\"Tekken 6\".\nDopo essere stata battuta dalla sorella durante l'ultimo torneo, Anna decide che la partita non \u00e8 ancora chiusa e cerca vendetta. Dopo aver scoperto che Nina \u00e8 diventata la guardia del corpo di Jin Kazama alla \"Mishima Zaibatsu\", la ragazza decide di conseguenza di unirsi alla \"G Corporation\" capitanata da Kazuya Mishima, (suo vecchio alleato in Tekken 2).\nSub-boss di Anna sono: Lars Alexanderson e Nina Williams.\nTekken 7.\nAnna \u00e8 giocabile in Tekken 7 come parte del DLC Season Pass 2. Dopo gli eventi di Tekken 6, Anna si stanc\u00f2 dei combattimenti senza fine e decise di ritirarsi. Dopo il suo ritiro, si incontra e si innamora di un soldato d'\u00e9lite della G Corporation. Ma, il giorno del loro matrimonio, mentre Anna si preparava per il grande giorno, un suono dei colpi di pistola riemp\u00ec la sala principale. Anna si precipit\u00f2 nella sala, trovando il suo fidanzato morto e Nina in fuga dalla scena. Anna, alimentata dalla rabbia, decise di tornare alla lotta ancora una volta.\n\"Death by Degrees\".\nNello spin-off di \"Tekken\", \"Death By Degrees\", Anna \u00e8 un membro della \"Tekken Force\", la armata militare della \"Mishima Zaibatsu\" sotto la direzione di Heihachi Mishima, mentre Nina, che ne \u00e8 la protagonista, fa parte di un'operazione congiunta fra la CIA e l'MI6. Anna, oltre a sfidarla a met\u00e0 avventura circa, \u00e8 il \"boss\" finale del gioco. Una volta raggiunti i titoli di coda, si sbloccher\u00e0 una missione di cui \u00e8 protagonista, in cui Heihachi le d\u00e0 il compito di recuperare alcune schede dati delle truppe \"Tekken Force\" morte in battaglia. La missione \u00e8 chiamata semplicemente: \"ANNA\".\nNina e Anna hanno una furiosa lotta sul ponte di una nave che sta per affondare, dopo un'esplosione la nave si ribalta e Nina riesce a prendere il braccio di Anna poco prima che la sorella cada gi\u00f9 dal ponte, da quella stretta di mano Nina ricorda come mor\u00ec davvero loro padre e che fu proprio la sorella a farle forza con quel gesto. poco dopo l'arrivo di un aereo dei soccorsi, Anna riesce a prendere la scaletta di salvataggio tenendo stretta Nina pochi secondi prima che la nave esploda. Dopo averle detto:\nAnna lascia il braccio di Nina (vedendo delle navi arrivare in lontananza), Nina finisce quindi in mare, e mentre Anna se ne va via verso l'orizzonte aggrappata alla scaletta, Nina la guarda con un sorriso compiaciuto.\n\"Tekken - The Animation\".\nNell'anime in due episodi ispirato a \"Tekken\" e \"Tekken 2\", Nina e Anna hanno entrambe una relazione con Lee Chaolan. Qui Anna partecipa al torneo \"Tekken\" con l'obbiettivo di uccidere Nina; pi\u00f9 per gelosia nei confronti di loro padre e di Lee che per competizione e voglia di prevalsa, rispetto al videogioco il suo carattere \u00e8 crudele e spietato, sono completamente assenti i sentimenti compassionevoli e la goliardia che la contraddistinguono. La storia del film contrasta notevolmente da quella ufficiale del videogioco; (che comunque viene spesso modificata per esigenze di copione) nel film Nina incolpa Anna di aver ucciso loro padre; nella trama ufficiale tale fatto \u00e8 avvenuto poco prima di \"Tekken 2\" e non \u00e8 mai stato dichiarato come sia morto, \u00e8 implicito comunque, che entrambe le sorelle lo abbiano amato e si diano a vicenda la colpa della sua morte, ma non si \u00e8 mai affermato che una delle due lo abbia letteralmente ucciso. Una probabile verit\u00e0 viene comunque svelata nello \"spin off\" di \"Tekken\", \"Death by Degrees\" in cui si scopre che fu ucciso da alcuni soldati quando Nina e Anna erano bambine.\n\"Tekken\" (film).\nAnna, insieme alla sorella Nina, lavora come assassina per Kazuya Mishima. \u00c8 l'unica partecipante all'Iron Fist di cui non si vede nessuna lotta, esclusa quella contro Jin fuori dal torneo."}
{"id": "262901", "revid": "102367400", "url": "https://it.wikipedia.org/wiki?curid=262901", "title": "Corel Painter", "text": "Corel Painter \u00e8 un software di grafica a mappa di bit prodotto da Corel Corporation. Il programma \u00e8 usato per creare al computer immagini artistiche dall'aspetto naturale. Originariamente disponibile per Macintosh, lo \u00e8 ora anche per Windows. Usando una tavoletta grafica, l'utente \u00e8 in grado di realizzare immagini notevolmente realistiche disegnando a mano libera, grazie alla simulazione di una vasta scelta di effetti classici come l'acquerello e la pittura ad olio, o filtri ed effetti caratteristici del software.\nPainter, originariamente sviluppato dalla Fractal Design (che in seguito divenne MetaCreations), \u00e8 ora propriet\u00e0 della Corel Corporation.\nNel 2005, Corel ha messo in commercio Painter Essentials 3, una versione di Painter sviluppata per gli utenti casalinghi, principalmente per convertire le immagini digitali in dipinti realistici. Le immagini possono essere stampate su carta o tela."}
{"id": "262902", "revid": "15756", "url": "https://it.wikipedia.org/wiki?curid=262902", "title": "Carlo Ponti", "text": "Biografia.\nFamiglia.\nNato nel 1912, era figlio di Leone Ponti, discendente della facoltosa famiglia di industriali gallaratesi, e di sua moglie Maria Zardone; aveva due sorelle, Laura (1910-2012) e Lucia. Suo nonno era Ettore Ponti, mentre il suo bisnonno fu Andrea Ponti, entrambi tra i pionieri dell'industria della tessitoria in Lombardia nel corso dell'Ottocento. Nel 1946 spos\u00f2 Giuliana Fiastri, nobildonna di origine reggiana con la quale ebbe la figlia, Guendalina Ponti (1951), avvocato e docente universitario a Roma specializzata in diritto d'autore, diritto cinematografico, propriet\u00e0 intellettuale e diritto internazionale, e un figlio, Alessandro Ponti (1953), produttore cinematografico.\nL'incontro con Sophia Loren fu per\u00f2 fatale al matrimonio: dopo alcuni anni infatti si separ\u00f2 e spos\u00f2 Sophia, dalla quale ebbe due figli, Carlo Ponti Jr. (1968) ed Edoardo Ponti (1973). Carlo Ponti e Sophia Loren sono stati importanti collezionisti d'arte. La collezione Ponti-Loren comprende oltre 150 opere, tra cui lavori di Henri Matisse, Paul C\u00e9zanne, Pablo Picasso, Canaletto, Pierre-Auguste Renoir, Giorgio de Chirico, Giacomo Balla, Ren\u00e9 Magritte, Oskar Kokoschka e numerosi reperti archeologici.\nCarriera.\nLaureatosi in Giurisprudenza, si occupa di cinema dal 1940. Nel dopoguerra lavora per la Lux Film ricoprendo, con Dino De Laurentiis, il ruolo di produttore esecutivo. In particolare segue molti registi esordienti, come Pietro Germi, Luigi Zampa, Luigi Comencini, Steno e Mario Monicelli.\nNel 1950 fonda, con il socio napoletano, la Ponti-De Laurentiis, producendo opere importanti come \"Guardie e ladri\" di Steno e Mario Monicelli (1951), \"Europa '51\" di Roberto Rossellini (1952), \"L'oro di Napoli\" di Vittorio De Sica (1954), \"La strada\" di Federico Fellini (1954), \"La romana\" di Luigi Zampa, \"Ulisse\" di Mario Camerini (1954) e il kolossal \"Guerra e pace\" di King Vidor (1956). Oggi gli studi \"Ponti-De Laurentiis\" sono sede dell'Istituto statale di istruzione superiore Roberto Rossellini.\nDivisosi dal socio Dino De Laurentiis, si trasferisce negli Stati Uniti con la moglie Sophia Loren e i figli nati dalla loro unione, che saranno anch'essi nel mondo dello spettacolo: Carlo Jr. \u00e8 un ex attore ed ex direttore della San Bernardino Symphony della California, Edoardo \u00e8 un regista. Qui lavora per la Paramount, producendo i film interpretati dalla moglie e molte importanti pellicole: \"La donna \u00e8 donna\" (1961) e \"Il disprezzo\" (1963) di Jean-Luc Godard, \"La ciociara\" di Vittorio De Sica (1960), \"Il dottor \u017divago\" di David Lean (1965), e il trittico \"Blow-Up\" (1966), \"Zabriskie Point\" (1970) e \"\" (1975) di Michelangelo Antonioni.Per \"La ciociara\" Loren, allora da lui sposata in Messico nel 1957, vinse l'Oscar: Lello Bersani venne inviato a casa dell'attrice per l'intervista sul premio, che per\u00f2 non fu diffusa perch\u00e9 giudicata inopportuna dai funzionari Rai proprio perch\u00e9 Ponti non aveva ancora regolarizzato la sua posizione coniugale. \"Il dottor Zivago\" fu il suo maggior successo di pubblico, prodotto negli USA per la regia di David Lean e un cast d'eccezione (Omar Sharif, Julie Christie, Alec Guinness, Rod Steiger, Tom Courtenay e Geraldine Chaplin): basata sull'omonimo romanzo di Boris Pasternak, la pellicola vinse inoltre 5 Golden Globe (tra cui uno a Ponti per il miglior film) e altrettanti Oscar (su 10 candidature); Ponti divenne il primo produttore italiano a ricevere la candidatura per il miglior film (statuetta vinta da \"Tutti insieme appassionatamente\") .\nDal 1964 cittadino francese, coraggioso nelle scelte culturali, di carattere autoritario - numerosi e celebri i suoi scontri con i registi - \u00e8 stato uno dei maggiori produttori del dopoguerra anche se il suo sogno nel cassetto rest\u00f2 la politica.\nColpito da una malattia ai polmoni, mor\u00ec all'ospedale cantonale di Ginevra in seguito ad una complicazione polmonare il 9 gennaio 2007, all'et\u00e0 di 94 anni. \u00c8 tumulato nella cappella di famiglia al cimitero del suo paese natale, Magenta, nel milanese.\nMatrimoni e discendenza.\nCarlo Ponti spos\u00f2 nel 1946 Giuliana Fiastri, dalla quale ebbe due figli:\nNel 1956 Ponti si rec\u00f2 in Messico, ove ottenne il divorzio da Giuliana e il 17 settembre 1957 spos\u00f2 Sophia Loren per procura. Ponti non rientr\u00f2 in Italia, per evitare l'accusa di bigamia (allora in Italia il divorzio non era consentito), lavorando ad Hollywood. Nel 1960 lui e Sophia Loren tornarono in Italia e furono accusati di bigamia, ma negarono di essere uniti in matrimonio.\nNel 1962 il primo matrimonio di Ponti fu annullato, evitando cos\u00ec alla nuova coppia l'accusa di bigamia. Nel 1965 Ponti ottenne il divorzio da Giuliana in Francia, permettendogli cos\u00ec di sposare Sophia Loren il 9 aprile 1966. La coppia ottenne la cittadinanza francese grazie all'intervento del presidente Georges Pompidou.\nPonti e la Loren rimasero sposati fino alla scomparsa di lui ed ebbero due figli:"}
{"id": "262903", "revid": "1908673", "url": "https://it.wikipedia.org/wiki?curid=262903", "title": "H\u00e9r\u00e9mence", "text": "H\u00e9r\u00e9mence (toponimo francese) \u00e8 un comune svizzero di 1\u00a0377 abitanti del Canton Vallese, nel distretto di H\u00e9rens.\nGeografia fisica.\nH\u00e9r\u00e9mence si trova nella Val d'H\u00e9r\u00e9mence, laterale della Val d'H\u00e9rens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "262905", "revid": "1745361", "url": "https://it.wikipedia.org/wiki?curid=262905", "title": "Gnu (disambigua)", "text": ""}
{"id": "262911", "revid": "1543377", "url": "https://it.wikipedia.org/wiki?curid=262911", "title": "Mase", "text": "Mase (toponimo francese; fino al 1902 Mage) \u00e8 una frazione di 243 abitanti del comune svizzero di Mont-Noble, nel Canton Vallese (distretto di H\u00e9rens).\nGeografia fisica.\nMase si trova nella Val d'H\u00e9rens.\nStoria.\nGi\u00e0 comune autonomo che si estendeva per 11,1\u00a0km\u00b2, nel 2011 \u00e8 stato accorpato agli altri comuni soppressi di Nax e Vernami\u00e8ge per formare il nuovo comune di Mont-Noble.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "262913", "revid": "827882", "url": "https://it.wikipedia.org/wiki?curid=262913", "title": "Amasis", "text": ""}
{"id": "262914", "revid": "554814", "url": "https://it.wikipedia.org/wiki?curid=262914", "title": "Inclusione", "text": "In matematica, e in particolare in teoria degli insiemi, l'inclusione, indicata con formula_1, \u00e8 una relazione binaria tra insiemi definita nel seguente modo: \"l'insieme formula_2 \u00e8 contenuto o incluso nell'insieme formula_3 se e solo se, per ogni elemento formula_4, se formula_4 appartiene a formula_2 allora formula_4 appartiene ad formula_3\". In simboli, dati due insiemi formula_3 e formula_2, si ha:\nL'insieme formula_2 si dice sottoinsieme di formula_3.\nSi parla, pi\u00f9 propriamente, di inclusione stretta, per indicare che ogni elemento di formula_2 \u00e8 anche elemento di formula_3 ma che esistono elementi di formula_3 che non sono elementi di formula_2.\nNel caso in cui tutti gli elementi di formula_3 appartengono anche a formula_2 si parla di sottoinsieme improprio (in altre parole ogni insieme \u00e8 un sottoinsieme improprio di s\u00e9 stesso). Si parla di sottoinsieme proprio se almeno un elemento di formula_3 non \u00e8 compreso nell'insieme formula_2, cio\u00e8 nel caso dell'inclusione stretta.\nIl simbolo usato per indicare un sottoinsieme \u00e8 formula_1, mentre il simbolo per indicare un sottoinsieme \"proprio\" \u00e8 formula_23. Tuttavia spesso viene usata una notazione alternativa che indica con formula_23 un sottoinsieme e con formula_25 un sottoinsieme \"proprio\" (quest'ultima si usa anche quando si vuole mettere in evidenza che formula_2 non coincide con formula_3).\nAnalogamente si definisce il concetto di sovrainsieme; il simbolo usato \u00e8 formula_28 (oppure formula_29) per il \"sovrainsieme\", e formula_29 (oppure formula_31) per il \"sovrainsieme proprio\".\nPropriet\u00e0.\nIn particolare, l'antisimmetria della relazione viene tipicamente sfruttata per definire l'uguaglianza di formula_3 e formula_2:\ncio\u00e8:\nDistinzione fra inclusione ed appartenenza.\nBisogna fare molta attenzione a non confondere il concetto di inclusione con quello di appartenenza.\nEsempi:\nStoria.\nIl simbolo \u2282, cos\u00ec come ad esempio anche i simboli \u2208, \u2229, \u222a, venne introdotto per la prima volta da Giuseppe Peano nel Formulario mathematico, opera pubblicata nel 1895. "}
{"id": "262915", "revid": "11497", "url": "https://it.wikipedia.org/wiki?curid=262915", "title": "Niyama", "text": ""}
{"id": "262916", "revid": "228587", "url": "https://it.wikipedia.org/wiki?curid=262916", "title": "Connochaetes taurinus", "text": "Lo gnu striato (\"Connochaetes taurinus\") anche noto come gnu comune, gnu dalla barba bianca o gnu blu, \u00e8 una grande antilope africana e una delle due specie di gnu. La specie fa parte del genere \"Connochaetes\", nella famiglia Bovidae, insieme all'unica altra specie di gnu, lo gnu dalla coda bianca (\"C. gnou\"). Lo gnu striato ha cinque sottospecie. L'animale si distingue dalle altre antilopi africane principalmente per la sua corporatura massiccia, specie nei quarti anteriori, e dal caratteristico muso robusto. I vitellini nascono con un mantello bruno fulvo iniziando ad assumere la loro colorazione adulta all'et\u00e0 di 2 mesi. Le tonalit\u00e0 del mantello degli adulti vanno da una colorazione ardesia profonda o da un grigio bluastro a un grigio chiaro o persino un marrone grigiastro. Entrambi i sessi possiedono un paio di grandi corna ricurve.\nLo gnu striato \u00e8 un erbivoro, che si nutre principalmente di erbe corte. Forma branchi che si muovono in aggregazioni sciolte, dove branchi pi\u00f9 piccoli si uniscono per formare delle mandrie pi\u00f9 grandi non associate tra di loro, specialmente durante la stagione delle migrazioni. La stagione degli amori inizia alla fine della stagione delle piogge, ed ogni femmina partorisce un solo vitello dopo un periodo gestazionale di circa 8,5 mesi. Il vitello rimane con la madre per i primi 8 mesi, dopodich\u00e9 si unisce a una mandria di giovani. L'habitat preferito degli gnu striati sono le pianure d'erba corta al confine con le savane di acacia ricoperte di cespugli, nell'Africa meridionale e orientale, prosperando principalmente in aree che non sono n\u00e9 troppo umide n\u00e9 troppo aride. Ogni anno, almeno tre popolazioni africane di gnu striato prendono parte ad una grande migrazione che copre lunghe distanze, programmata in modo da coincidere con l'andamento annuale delle precipitazioni e della crescita dell'erba nelle pianure d'erba corta del suolo vulcanico dove possono trovare i cibo ricco di sostanze nutritive necessario per l'allattamento e la crescita dei vitelli.\nLo gnu striato \u00e8 originario dell'Angola, Botswana, Kenya, Mozambico, Sudafrica, Swaziland, Tanzania, Zambia e Zimbabwe. Oggi \u00e8 estinto in Malawi, ma \u00e8 stato reintrodotto con successo in Namibia. Il limite meridionale dell'areale degli gnu striati \u00e8 il fiume Orange, mentre il limite occidentale \u00e8 delimitato dal lago Vittoria e dal Monte Kenya. Lo gnu striato \u00e8 molto comune e diffuso nel suo areale, e viene spesso introdotto negli allevamenti privati di selvaggina e nelle riserve naturali. Vista la densit\u00e0 e distribuzione della specie, l'Unione Internazionale per la Conservazione della Natura (IUCN) ha valutato lo gnu striato come specie a Rischio minimo. La popolazione \u00e8 stata stimata intorno ai 1,5 milioni di esemplari e l'andamento della popolazione \u00e8 stabile.\nIl termine \"gnu\" viene usato comunemente per indicare \"C. taurinus\", ma pu\u00f2 anche riferirsi in generale al genere \"Connochaetes\", che include anche lo gnu dalla coda bianca. In inglese, il \"C. taurinus\" viene chiamato blue wildebeest (\"gnu azzurro\"), mentre il \"C. gnu\" viene distinto col nome di \"black wildebeest\" (\"gnu nero\"). In swahili, il \"C. taurinus\" si chiama nyumbu.\nDescrizione.\nLo gnu striato mostra un marcato dimorfismo sessuale, con i maschi pi\u00f9 grandi e pi\u00f9 scuri delle femmine. L'animale misura in genere 170\u2013240 centimetri (67\u201394 pollici) di lunghezza, dalla testa ai quarti posteriori. L'altezza media al garrese della specie \u00e8 di 115-145 centimetri (45-57 pollici). Mentre i maschi possono arrivare a pesare fino a 290 kg (640 libbre), le femmine raramente superano i 260 kg (570 libbre). Una delle caratteristiche dell'animale \u00e8 la lunga coda nera, lunga all'incirca 60-100 centimetri (24-39 pollici). Tutte le caratteristiche e le striature di questa specie sono simmetriche bilateralmente per entrambi i sessi. La durata media della vita \u00e8 di 20 anni in natura e 21 anni in cattivit\u00e0. Il pi\u00f9 anziano individuo conosciuto in cattivit\u00e0 \u00e8 vissuto per 24,3 anni.\nColorazione.\nQuesta antilope dalle spalle larghe ha un aspetto muscoloso e pesante specie nei quarti anteriori, con un muso robusto e distintivo. I vitelli nascono con un mantello bruno fulvo e iniziano ad assumere la loro colorazione adulta all'et\u00e0 di 2 mesi. Le tonalit\u00e0 della colorazione degli adulti vanno dall'ardesia profonda o da un grigio bluastro a un grigio chiaro o persino un marrone grigiastro. Il dorso e i fianchi sono leggermente pi\u00f9 chiari del ventre e degli arti. Strisce verticali marrone scuro segnano l'area tra il collo e la parte posteriore della cassa toracica, dando cos\u00ec all'animale il nome comune \"gnu striato\". Le criniere in entrambi i sessi appaiono lunghe, rigide, spesse e nero corvino, dello stesso colore della coda e del muso. Mentre le criniere dello gnu dalla barba bianca occidentale ed orientale sono pi\u00f9 snelle e cadenti sul collo, quelle dello gnu di Nyassaland e dello gnu comune sono pi\u00f9 rigide e verticali. Le ghiandole odorifere, che secernono un olio limpido, sono posizionate negli anteriori e sono pi\u00f9 grandi nei maschi rispetto alle femmine.\nIn termini di lunghezza del cranio, la sottospecie pi\u00f9 piccola dello gnu striato \u00e8 lo gnu dalla barba bianca occidentale. \u00c8 anche la sottospecie dal mantello pi\u00f9 scuro; lo gnu dalla barba bianca orientale \u00e8 la sottospecie pi\u00f9 leggera. Entrambe le sottospecie possiedono una barba bianco crema, mentre le sottospecie di Nyassaland e lo gnu comune presentano una folta barba nera. La sottospecie di Nyassaland presenta anche un muso pi\u00f9 lungo, mentre le femmine dello gnu dalla barba bianca occidentale presentano il muso pi\u00f9 corto.\nCorna.\nEntrambi i sessi possiedono un paio di grandi corna, la cui forma ricorda una parentesi. Questi si estendono lateralmente verso l'esterno, quindi si curvano verso l'alto e verso l'interno. Nei maschi, le corna possono essere lunghe 83 centimetri (33 pollici), mentre le corna delle femmine sono lunghe in media 30-40 centimetri (12-16 pollici). Nonostante sia un'antilope, lo gnu striato possiede varie caratteristiche bovine. Ad esempio, le corna assomigliano molto a quelle della femmina del bufalo cafro. Inoltre, la corporatura pesante e i quarti anteriori sproporzionatamente grandi gli conferiscono un aspetto bovino.\nMalattie e parassiti.\nLo gnu striato \u00e8 suscettibile all'afta epizootica, all'antrace, alla rogna sarcoptica e alla gangrena dello zoccolo. L'herpesvirus \u00e8 stato isolato per la prima volta da uno gnu azzurro nel 1960 dallo scienziato veterinario Walter Plowright. Sebbene le cause di morte varino di anno in anno, in un periodo di siccit\u00e0 in Botswana, le vittime pi\u00f9 frequenti sono i giovani vitelli e le femmine pi\u00f9 anziane. In un'altra occasione, si stima che il 47% dei decessi sia stato causato da malattie, il 37% da predazione e il resto da incidenti.\nL'animale in natura pu\u00f2 ospitare diversi parassiti. In uno studio, \u00e8 stato scoperto che lo gnu striato ospita 13 specie di nematodi, un trematode, le larve di cinque mosche parassite, tre specie di pidocchi, sette specie di zecche ixodide, un acaro e le larve di un verme della lingua. Di questi, la maggior parte era pi\u00f9 diffusa in alcuni periodi dell'anno rispetto ad altri. In genere, le larve di \"Gedoelstica\" e di \"Oestrus\" si trovano nelle vie nasali e nelle cavit\u00e0 respiratorie dello gnu striato e talvolta migrano verso il cervello. Rispetto ad altri bovidi, gli gnu striati sono resistenti alle infestazioni di diverse specie di zecche.\nBiologia.\nLo gnu striato \u00e8 principalmente attivo durante la mattina e nel tardo pomeriggio, passando le ore pi\u00f9 calde della giornata a riposare. Questi animali estremamente agili e diffidenti possono correre fino a 80 km/h (50 mph), agitando la coda e scuotendo la testa. Un'analisi dell'attivit\u00e0 dello gnu striato nel Parco nazionale del Serengeti ha dimostrato che questi animali dedicano pi\u00f9 della met\u00e0 del loro tempo totale a riposare, il 33% al pascolo, il 12% al muovendosi (principalmente camminando) ed il rimanente in interazioni sociali. Tuttavia, esistono variazioni tra i diversi gruppi per et\u00e0 e sesso.\nBranchi.\nGli gnu solitamente si riposano vicino ad altri membri della propria specie, spostandosi in aggregazioni sciolte. Le mandrie possono contare da poche decine fino a diverse migliaia di esemplari. I branchi possono essere di genere misto con un maschio dominante, oppure branchi di sole femmine o di soli maschi. Spesso gli gnu formano branchi con altre specie, soprattutto con le zebre di Grant. I maschi formano branchi di scapoli, che possono essere distinti dai gruppi giovanili per la minore attivit\u00e0 e la distanza tra gli animali. Circa il 90% dei vitelli maschi si unisce alle mandrie di scapoli prima della successiva stagione degli amori. I maschi diventano territoriali all'et\u00e0 di quattro o cinque anni, divenendo molto rumorosi (in particolare negli gnu dalla barba bianca occidentale) e attivi. I maschi tollerano la presenza di altri maschi, e un chilometro quadrato (0,39 miglia quadrate) di pianura pu\u00f2 ospitare fino a 270 maschi adulti. La maggior parte dei territori utilizzati dai maschi \u00e8 di natura temporanea, e meno della met\u00e0 della popolazione maschile detiene territori permanenti. Nella zona del Serengeti, enormi branchi di gnu migrano stagionalmente dal Serengeti National Park (Tanzania) all'adiacente Masai Mara (Kenya). La notte, questi animali tendono a dormire in gruppi molto pi\u00f9 numerosi.\nI vitelli femmina rimarranno con le loro madri e le altre femmine imparentate nella mandria per tutta la vita. Gli individui di sesso femminile in una mandria provengono da una vasta gamma di et\u00e0, dai vitellini di un anno alle femmine pi\u00f9 vecchie. Durante la stagione delle nascite, le femmine imparentate con i nuovi nascituri accolgono i nuovi nati attraverso degli speciali odori. Durante la stagione delle piogge, le femmine generalmente guidano il branco verso zone nutritive di erbe e aree dove \u00e8 possibile evitare i predatori. Questo per garantire che i vitelli appena nati abbiano le maggiori possibilit\u00e0 di sopravvivere e di ottenere latte pi\u00f9 nutriente.\nTerritorialit\u00e0.\nI maschi segnano i confini del loro territorio con cumuli di sterco, secrezioni dalle loro ghiandole odorose e determinati comportamenti. Il linguaggio del corpo usato da un maschio territoriale include assumere una postura eretta, raspare il terreno con le zampe e agitare il capo, defecazioni frequenti, rotolarsi nella terra, ed emettere frequenti e potenti muggiti ed un suono simile a un \"ga-noo\". Quando competono tra di loro per il territorio, i maschi grugniscono rumorosamente, raspano il terreno, agitano le corna come per colpire, ed eseguono altri movimenti che suggeriscono l'intenzione di aggredire ed altre manifestazioni di aggressivit\u00e0. Nel caso relativamente raro in cui si giunga allo scontro, i maschi si fronteggiano appoggiati sulle ginocchia anteriori, cercando di colpirsi reciprocamente con le corna.\nLa difesa del territorio da parte dei maschi \u00e8 fortemente legata al corteggiamento e alla riproduzione, e quindi diviene particolarmente accesa durante la stagione degli accoppiamenti (da marzo ad aprile), per cessare completamente entro agosto. Nel Serengeti, dove la densit\u00e0 di popolazione degli gnu \u00e8 tale che ci possono essere fino a 270 maschi territoriali per km\u00b2, il rumore complessivo causato dai grugniti e dai combattimenti durante la stagione degli amori si riesce a udire da grandi distanze.\nPredatori.\nGli gnu sono una preda importante per molti predatori della savana, in particolare leoni, ghepardi, leopardi, licaoni e iene. Anche i coccodrilli attaccano spesso gli gnu quando i branchi attraversano corsi d'acqua durante gli spostamenti.\nDieta.\nLo gnu striato \u00e8 un erbivoro, che si nutre principalmente delle erbe corte che comunemente crescono su terreni leggeri e alcalini che si trovano nelle praterie delle savane e delle pianure. La bocca larga dell'animale \u00e8 adatta per mangiare grandi quantit\u00e0 di erba corta, che l'animale bruca sia giorno che di notte. Quando l'erba scarseggia, gli gnu possono nutrirsi anche del fogliame di arbusti e bassi alberi. Gli gnu striati brucano spesso insieme alle zebre di pianura, poich\u00e9 quest'ultime si nutrono della parte superiore dell'erba, meno nutriente, esponendo il materiale inferiore e pi\u00f9 verde che gli gnu preferiscono. Gli gnu si abbeverano frequentemente, abbeverendasi abbondantemente almeno due volte al giorno quando possibile. A causa del loro fabbisogno regolare d'acqua, questi animali prediligono prati umidi e aree con fonti d'acqua sempre disponibili. Uno gnu striato pu\u00f2 bere dai 9 ai 12 litri d'acqua ogni uno o due giorni. Nonostante ci\u00f2, pu\u00f2 sopravvivere anche nell'arido deserto del Kalahari, dove ottiene acqua a sufficienza dai meloni, dalle radici e dai tuberi che immagazzinano l'acqua.\nIn uno studio sulle abitudini alimentari degli gnu, \u00e8 stato riscontrato che questi animali si nutrono di tre tipi di erba dominanti della zona, vale a dire: \"Themeda triandra\", \"Digitaria macroblephara\" e \"Pennisetum mezianum\". Il tempo trascorso a pascolare aumenta di circa il 100% durante la stagione secca. Sebbene la scelta della dieta rimanga la stessa sia nella stagione secca che in quella umida, gli animali sono pi\u00f9 selettivi durante quest'ultima.\nRiproduzione.\nI maschi diventano sessualmente maturi a circa 2 anni di et\u00e0, mentre le femmine possono concepire gi\u00e0 a 16 mesi se adeguatamente nutrite. Tuttavia, la maggior parte delle femmine non inizia a riprodursi fino ad almeno un anno. La stagione degli amori, che dura circa 3 settimane, coincide con la fine della stagione delle piogge. Ci\u00f2 significa che gli animali vengono da un periodo in cui si sono nutriti di erba nuova e altamente nutriente, e il tasso di concepimento \u00e8 spesso del 95%. La stagione degli amori, inizia tipicamente nella notte di luna piena, suggerendo che il ciclo lunare influenzi la riproduzione. In questo periodo, i picchi di testosterone nei maschi raggiunge il suo culmine, con conseguente aumento nelle vocalizzazioni e nei comportamenti territoriali nei maschi sessualmente maturi vocazione. Le attivit\u00e0 di questi maschi sessualmente eccitati possono anche stimolare la femmina ad entrare in estro.\nMentre sorvegliano i loro territori e competono per le femmine, i maschi mostrano un'accesa rivalit\u00e0. Quando si scontrano, i maschi si fronteggiano appoggiati sulle ginocchia anteriori, cercando di colpirsi reciprocamente con le corna. Prima o durante i conflitti fisici i maschi esibiscono comportamenti aggressivi sia per intimorire gli altri maschi sia per attrarre le femmine, come muggire rumorosamente, sbuffare e raschiare le corna sul terreno. Una volta stabilito il dominio, ogni maschio tenta di attirare la femmina nel suo territorio. Durante il corteggiamento, l'urinazione e stiracchiarsi sono attivit\u00e0 comuni e il maschio tenta presto di montare la femmina. Una femmina ricettiva tiene la coda da un lato e si ferma mentre avviene l'accoppiamento. Gli accoppiamenti possono essere ripetuti pi\u00f9 volte e possono avvenire due o pi\u00f9 volte in un minuto. Il maschio non mangia n\u00e9 riposa quando una femmina \u00e8 presente nel suo territorio, e durante questo periodo la femmina si tiene vicino al maschio, spesso strofinandogli la testa sul busto e annusandogli il pene. Durante la stagione riproduttiva, una femmina pu\u00f2 visitare diversi territori e accoppiarsi con diversi maschi.\nIl periodo di gestazione negli gnu striati \u00e8 di circa 8,5 mesi e tra l'80 e il 90% dei vitelli nasce entro un periodo di 3 settimane. Le femmine di gnu partoriscono nel mezzo di un branco piuttosto che da sole, e in genere nel bel mezzo della giornata. Ci\u00f2 consente al neonato di stabilizzarsi in piedi prima che cali la notte e che i predatori diventino pi\u00f9 attivi. Alla nascita i vitelli pesano all'incirca 19 kg (42 libbre) e, solitamente, sono in grado di reggersi sulle proprie gambe entro pochi minuti dalla nascita. Per difendersi dai predatori, i vitelli rimangono vicini alle loro madri per un periodo significativo e possono continuare a succhiare il latte fino alla prossima nascita della madre. Alcuni vitelli lasciano la madre a circa 8 mesi e formano branchi con altri giovani. Nelle grandi mandrie di femmine, l'80% della prole degli gnu sopravvive al primo mese, rispetto a un tasso di sopravvivenza del 50% nelle mandrie pi\u00f9 piccole.\nDistribuzione e habitat.\nLo gnu striato \u00e8 originario del Kenya, Tanzania, Botswana, Zambia, Zimbabwe, Mozambico, Sudafrica, Swaziland e Angola. \u00c8 localmente estinto in Malawi, ma \u00e8 stato reintrodotto con successo in Namibia.\nGli gnu striati si trovano principalmente nelle pianure di erba corta al confine con le savane di acacia ricoperte di cespugli nell'Africa meridionale e orientale, prosperando in aree che non sono n\u00e9 troppo umide n\u00e9 troppo aride. Possono essere trovati in habitat che variano da aree sovrasfruttate con fitte boscaglie a pianure alluvionali boschive. Alberi come \"Brachystegia\" e \"Combretum spp.\" sono comuni in queste aree. Lo gnu striato pu\u00f2 tollerare le regioni aride fintanto che sia disponibile una fornitura di acqua potabile, normalmente entro una distanza di circa 15\u201325 km (9,3\u201315,5 miglia), avendo bisogno di abbeverarsi abbondamentemente almeno una volta ogni due giorni. Il limite meridionale dello gnu striato \u00e8 delimitato dal fiume Orange, mentre il limite occidentale \u00e8 delimitato dal lago Vittoria e dal monte Kenya. L'areale dell'animale non comprende praterie montane o temperate. Questi gnu si trovano raramente ad altitudini superiori ai 1.800\u20132.100 m (5.900\u20136.900 piedi). Con l'eccezione di una piccola popolazione di gnu di Cookson che si trova nella valle di Luangwa (Zambia), lo gnu \u00e8 assente nelle parti pi\u00f9 umide del paese della savana meridionale, e in particolare non \u00e8 presente nei boschi di miombo.\nOgni anno, almeno tre popolazioni africane di gnu striati prendono parte a migrazioni che coprono lunghe distanze, programmate per coincidere con l'andamento annuale delle precipitazioni e della crescita dell'erba sul suolo vulcanico delle pianure con erbe corte, dove possono trovare cibo ricco di sostanze nutritive necessario per l'allattamento e la crescita dei vitelli. I tempi di migrazione, sia all'andata che al ritorno, possono variare notevolmente di anno in anno. Alla fine della stagione delle piogge, le mandrie migrano verso le zone in stagione secca in risposta alla mancanza di acqua potabile. Quando la stagione delle piogge ricomincia, alcuni mesi dopo, gli animali tornano al loro areale in stagione delle piogge. Questi spostamenti e l'accesso ad alimenti ricchi di sostanze nutritive per la riproduzione consentono alle popolazioni di gnu migratori di crescere ad un numero maggiore rispetto alle popolazioni stanziali. Circa 100 anni fa, esistevano molte pi\u00f9 popolazioni migratorie di gnu, ma tutte le popolazioni tranne tre (Serengeti, Tarangire e Kafue) rimangono perlopi\u00f9 stanziali.\nTassonomia.\nLo gnu striato venne descritto per la prima volta dal naturalista inglese William John Burchell, nel 1824, che gli diede il nome scientifico \"Connochaetes taurinus\". Condivide il genere \"Connochaetes\" con lo gnu dalla coda bianca (\"C. gnou\"), ed \u00e8 inserito nella famiglia Bovidae, che include anche antilopi, bovini e altri ungulati. Il nome generico \"Connochaetes\" deriva dalle parole greche \u03ba\u03cc\u03bd\u03bd\u03bf\u03c2/\"k\u00f3nnos\" ossia \"barba\" e \u03c7\u03b1\u03af\u03c4\u03b7/\"kha\u00edt\u0113\" ossia \"capelli fluenti\" o \"criniera\". Il nome specifico \"taurinus\" ha origine dalla parola greca \"tauros\", che significa toro o bue. Il nome comune \"gnu striato\" si alle striature presenti sul collo e parte del dorso dell'animale. Il nome inglese invece, \"blue wildebeest\" ossia \"gnu blu\" fa riferimento alla vistosa lucentezza blu-argento del mantello. Il nome comune \"gnu\" ha origine dal nome usato dal popolo Khoikhoi, un popolo pastorale nativo dell'Africa sudoccidentale, per indicare l'animale.\nSebbene lo gnu striato e lo gnu dalla coda bianca siano classificati nello stesso genere, il primo era precedentemente collocato in un genere separato, nominato \"Gorgon\". In uno studio sui cromosomi mitotici e sul mtDNA, che \u00e8 stato intrapreso per comprendere meglio le relazioni evolutive tra le due specie, si \u00e8 scoperto che le due avevano una stretta relazione filogenetica, e le due specie si erano separate all'incirca un milione di anni fa.\nSottospecie.\nLa specie \"C. taurinus\" \u00e8 suddivisa in cinque sottospecie:\nIbridi.\nLo gnu striato \u00e8 noto per ibridarsi con lo gnu dalla coda bianca. Le differenze nel comportamento sociale e negli habitat hanno storicamente impedito l'ibridazione interspecifica, sebbene possa verificarsi quando entrambe le specie sono confinate all'interno della stessa area, e la prole che ne consegue \u00e8 generalmente fertile. Uno studio su questi ibridi presso la Riserva naturale di Spion Kop, in Sud Africa, ha rivelato che molti avevano anomalie congenite relative ai denti, alle corna e alle ossa wormiane del cranio. Un altro studio ha riportato un aumento delle dimensioni rispetto a uno dei genitori. In alcuni animali ibridi, le bolle uditive sono altamente deformate e in altri il radio e l'ulna sono fusi.\nGenetica ed evoluzione.\nIl numero diploide di cromosomi dello gnu striato \u00e8 58. I cromosomi sono stati studiati in un maschio e in una femmina di gnu. Nella femmina, tutti tranne un paio di cromosomi submetacentrici molto grandi sono risultati essere acrocentrici. Le metafasi sono state studiate nei cromosomi del maschio e sono stati trovati anche cromosomi submetacentrici molto grandi, simili a quelli della femmina sia per dimensioni che per morfologia. Il resto era acrocentrico. Il cromosoma X \u00e8 un grande acrocentrico, mentre il cromosoma Y \u00e8 pi\u00f9 piccolo.\nQuesta specie di gnu sembra essersi evoluta circa 2,5 milioni di anni fa. Si ritiene che lo gnu dalla coda bianca si sia discostato geneticamente dallo gnu striato per diventare una specie distinta circa 1 milione di anni fa, tra il medio e il tardo Pleistocene. Le prove fossili suggeriscono che gli gnu striati fossero abbastanza comuni nella culla dell'umanit\u00e0 in passato. A parte l'Africa orientale, i fossili di gnu striato si trovano comunemente a Elandsfontein, Cornelia e Florisbad.\nConservazione.\nLo gnu striato \u00e8 una preda importante per molti predatori della savana, come leoni, leopardi, licaoni, iene e coccodrilli. Difatti la predazione da parte di questi predatori \u00e8 la principale causa di morte per questi animali. Gli gnu striati sono anche soggetti a focolai di malattie, che possono anche portare a un calo nel loro numero complessivo. I principali fattori legati all'uomo che influenzano le popolazioni includono la deforestazione su larga scala, il prosciugamento delle fonti d'acqua, l'espansione degli insediamenti e il bracconaggio. Le malattie dei bovini domestici, come la malattia del sonno, possono essere trasmesse agli animali e comportare la loro diminuzione. L'erezione di recinzioni che interrompono le rotte migratorie tra gli intervalli della stagione umida e secca di questi animali hanno provocato eventi di morte di massa quando gli animali vengono tagliati fuori dalle fonti d'acqua e dalle migliori aree di pascolo che cercano durante i periodi di siccit\u00e0. Uno studio dei fattori che influenzano le popolazioni di gnu nell'ecosistema del Masai Mara ha rivelato che le popolazioni avevano subito un drastico calo di circa l'80% da circa 119.000 individui, nel 1977, a circa 22.000 vent'anni dopo. Si pensava che la causa principale di ci\u00f2 fosse l'espansione dell'agricoltura, che port\u00f2 alla perdita dei pascoli durante la stagione delle piogge e delle aree di riproduzione. Allo stesso modo, recentemente si sono verificati drastici cali nella migrazione degli gnu del Tarangire.\nIl numero totale di gnu striati \u00e8 stimato a circa 1.550.000 esemplari. L'andamento della popolazione nel complesso \u00e8 stabile e le cifre nel Parco Nazionale del Serengeti (Tanzania) sono aumentate a circa 1.300.000. La densit\u00e0 di popolazione varia da 0,15/km\u00b2 nei Parchi Nazionali di Hwange e Etosha, a 35/km 2 nel cratere di Ngorongoro e nel Parco Nazionale del Serengeti, dove sono pi\u00f9 abbondanti. Gli gnu striati sono stati introdotti anche in una serie di allevamenti di selvaggina privati, riserve e aree di conservazione. Per questi motivi, l'Unione Internazionale per la Conservazione della Natura (IUCN) valuta lo gnu striato come una specie a Rischio minimo. Tuttavia, il numero degli gnu dalla barba bianca orientale (\"C. t. Albojubatus\") ha visto un forte calo fino a un livello attuale di probabilmente 6.000-8.000 animali, e questo sta destando qualche preoccupazione tra gli zoologi.\nInterazioni con l'uomo.\nEssendo uno dei principali erbivori dell'Africa meridionale e orientale, lo gnu striato svolge un ruolo importante nell'ecosistema ed \u00e8 la principale preda di grandi predatori come il leone. \u00c8 uno degli animali che attira di pi\u00f9 i turisti per osservare i grandi erbivori dell'area e, come tale, \u00e8 di grande importanza economica per la regione. Tradizionalmente, gli gnu striati sono stati cacciati per le loro pelli e la carne, in quanto la loro pelle produce pellami di buona qualit\u00e0, anche se la carne \u00e8 ruvida, secca e piuttosto dura.\nTuttavia, lo gnu striato pu\u00f2 anche influenzare negativamente gli esseri umani. Possono competere con il bestiame domestico per i pascoli e l'acqua e possono trasmettere malattie mortali come la peste bovina ai bovini e causare epidemie tra gli animali. Possono anche diffondere zecche, vermi polmonari, tenie, mosche e trematodi paramphistome.\n\u00c8 stata scoperta un'antica lastra di ardesia scolpita raffigurante un animale molto simile ad uno gnu striato. Risalente al 3000 a.C. circa, \u00e8 stato ritrovato a Hierakonopolis (Nekhen), che a quel tempo era la capitale religiosa e politica dell'Alto Egitto. Questa potrebbe essere la prova che l'animale si trovava in Nord Africa ed era associato agli antichi egizi."}
{"id": "262917", "revid": "547034", "url": "https://it.wikipedia.org/wiki?curid=262917", "title": "Borbone di Spagna", "text": "I Borbone di Spagna, ramo dei Borbone discendente da Filippo V di Spagna, costituiscono l'attuale casa reale del Regno di Spagna e regnano da pi\u00f9 di 300 anni sul paese iberico, seppure con le seguenti parentesi: (1808-13, occupazione napoleonica, con Giuseppe Bonaparte come sovrano; 1868-74, deposizione di Isabella II, 1868; Amedeo I d'Aosta sul trono, 1871-1873; Prima Repubblica spagnola, 1873-1874; deposizione di Alfonso XIII, 14 aprile 1931, Seconda Repubblica spagnola, 1931-1939, e regime franchista, 1939-1975).\nIl ramo ebbe origine dagli esiti della Guerra di successione spagnola (1701-1715), che aveva visto diverse dinastie europee entrare in conflitto a seguito della decisione di Carlo II di Spagna, infermo e senza eredi, di affidare il trono spagnolo al pronipote Filippo d'Angi\u00f2, nipote di re Luigi XIV di Francia.\nLinea di discendenza.\nL'attuale re di Spagna Filippo VI, discende da:\nLinea di successione.\nJuan Carlos I di Spagna, nato nel 1938 e re di Spagna dal 1975 al 2014 allorquando abdica in favore del figlio Felipe, ha sposato nel 1962 Sofia di Grecia. I loro figli sono:\nRappresentazione genealogica.\n Luigi IX, \"il Santo\" (\u20201270), re di Francia, e Margherita di Provenza\n \u2502 \u2502\n \u2502 linea diretta dei capetingi (successore di Luigi IX in questa linea sar\u00e0\n \u2502 Filippo III, detto \"l'Ardito\" (\u20201285)\n \u2502\n \u2514\u2500\u2500&gt;Roberto, conte di Clermont (\u20201317) e Beatrice di Borgogna-Borbone,\n \u2502 che conferir\u00e0 al figlio Luigi il titolo di duca di Borbone\n \u2514\u2500\u2500&gt;Luigi I di Borbone, detto \"il Grande\" (\u20201342)\n \u2514\u2500\u2500&gt;Pietro I di Borbone (\u20201356); ramo estintosi nel 1503 con Pietro II di Borbone\n \u2193\n linea dei duchi di Borbone fino a:\n \u2514\u2500\u2500&gt;Antonio di Borbone-Vend\u00f4me (\u20201562), duca di Borbone\nAntonio di Borbone-Vend\u00f4me spos\u00f2 Giovanna d'Albret divenendo Re di Navarra\n Antonio di Borbone e Giovanna d'Albret\n \u2514\u2500\u2500&gt;Enrico IV (\u20201610), re di Francia dal 1589\n \u2514\u2500\u2500&gt;Luigi XIII, detto \"il Giusto\" (\u20201643)\n \u2514\u2500\u2500&gt;Filippo I di Borbone-Orl\u00e9ans (\u20201701), che diede origine al ramo Borbone-Orl\u00e9ans\n \u2502 ed il cui discendente Luigi Filippo di Francia, fu re di Francia dal 1830 al 1848\n \u2514\u2500\u2500&gt;Luigi XIV, detto \"il Re Sole\" (\u20201715)\n \u2514\u2500\u2500&gt;Luigi, il Gran Delfino (\u20201711)\n \u2514\u2500\u2500&gt;Luigi, duca di Borgogna (\u20201712)\n \u2502 \u2514\u2500\u2500&gt;Luigi XV, detto \"il Beneamato\" (\u20201774)\n \u2502 \u2193\n \u2502 segue la dinastia regale dei Borbone di Francia\n \u2514\u2500\u2500&gt; Filippo V di Spagna (\u20201746), capostipite dei Borbone di Spagna\n \u2514\u2500\u2500&gt;Luigi di Spagna (\u20201724)\n \u2514\u2500\u2500&gt;Ferdinando VI di Spagna (\u20201759)\n \u2514\u2500\u2500&gt;Filippo I di Parma (20 marzo (1720 \u2013 1765), capostipite\n \u2502 del ramo dei Borbone di Parma\n \u2514\u2500\u2500&gt;Carlo III di Spagna (\u20201788), gi\u00e0 duca Parma, Piacenza e Castro\n \u2502 e poi dal 1735 fino alla morte del fratello Ferdinando,\n \u2502 re delle Due Sicilie\n \u2514\u2500\u2500&gt;Carlo IV di Spagna (1808, abdica)\n \u2514\u2500\u2500&gt;Ferdinando VII di Spagna (\u20201833)\n \u2502 \u2514\u2500\u2500&gt;Isabella II di Spagna (1870, rinuncia)\n \u2502 segue la dinastia in linea maschile\n \u2514\u2500\u2500&gt;Carlo Maria Isidoro di Borbone-Spagna, pretendente\n \u2502 al trono di Spagna secondo la Legge Salica dopo la morte\n \u2502 del fratello Ferdinando VII\n \u2514\u2500\u2500&gt;Francesco di Paola di Borbone-Spagna (1794 \u2013 1865)\n \u2514\u2500\u2500&gt; Francesco d'Assisi di Borbone-Spagna (\u20201902),\n sposer\u00e0 la cugina Isabella II di Spagna\n divenendo re consorte\nIl regno di Ferdinando VII rimase interrotto dal 1808 al 1813, periodo nel quale fu Re di Spagna Giuseppe Bonaparte, fratello di Napoleone Bonaparte, che lo insedi\u00f2 sul trono \"manu militari\". Privo di discendenti maschi, Ferdinando fece entrare in vigore la Prammatica sanzione, voluta dal padre Carlo IV ed approvata dalle Cort\u00e8s il 30 settembre 1789 ma non ancora applicata, per ottenere il riconoscimento della figlia Isabella II di Spagna quale erede legittima al trono, in alternativa al fratello Carlo Maria Isidoro di Borbone-Spagna. Isabella dovette lasciare il trono a causa di una rivoluzione carlista a seguito della quale le Cortes optarono per affidare il regno spagnolo ad Amedeo di Savoia, il quale tuttavia, insediatosi il 2 gennaio 1871 rinunci\u00f2 al trono appena due anni dopo (11 febbraio 1873). Proclamata la repubblica spagnola questa ebbe termine a fine 1874, quando Alfonso XII, figlio di Isabella II, sal\u00ec al trono.\n Ferdinando VII di Spagna (\u20201833)\n \u2514\u2500\u2500&gt;Isabella II di Spagna (1870, rinuncia), sposata al cugino Francesco d'Assisi di Borbone-Spagna\n \u2514\u2500\u2500&gt; Alfonso XII di Spagna (\u20201885)\n \u2514\u2500\u2500&gt;Alfonso XIII di Spagna (1941, abdica a favore del figlio, ma \u00e8 in esilio gi\u00e0 dal 1931)\n \u2514\u2500\u2500&gt;Giovanni di Borbone-Spagna (1977, abdica)\n \u2514\u2500\u2500&gt;Juan Carlos I di Spagna, (1975,abdica)\n \u2514\u2500\u2500&gt; Filippo VI di Spagna, attuale monarca."}
{"id": "262919", "revid": "121332158", "url": "https://it.wikipedia.org/wiki?curid=262919", "title": "Olympus OM-2", "text": "La Olympus OM-2 \u00e8 una fotocamera reflex per pellicola 35\u00a0mm (la prima di tutto il sistema OM della Olympus ad avere in s\u00e9 una componente elettronica), presentata come prototipo al Photokina del 1974, due anni dopo il debutto della OM-1, la reflex meccanica e completamente manuale. La OM-2 arriv\u00f2 sul mercato soltanto alla fine del 1975.\nL'aggiunta delle funzioni di esposizione automatica della OM-2 port\u00f2 tutto il sistema OM ad un livello pi\u00f9 alto. La OM-2 venne prodotta in tre differenti modelli: la OM-2, la OM-2n e la OM-2 Spot/Program (SP). La principale differenza tra la OM-2 e la OM-2n \u00e8 il sistema di supporto del flash.\nLa OM-2 supporta il controllo del flash TTL/OTF sia con il Quick Auto 310 (con la slitta portaflash Accessory Shoe 2) sia con i flash della serie T (con la slitta Accessory Shoe 3).\nLa OM-2n supporta il controllo del flash TTL/OTF solo con i flash della serie T e pu\u00f2 usare solo la slitta Accessory Shoe 4. La OM-2n \u00e8 anche dotata di un LED di pronto flash/flash ok e del segnale di compensazione dell'esposizione nel mirino, inoltre conta sulla sincronizzazione automatica della velocit\u00e0 del flash. Il tempo di esposizione pi\u00f9 lungo nella OM-2n \u00e8 di 2 minuti, indipendentemente dalla sensibilit\u00e0 della pellicola, mentre la OM-2 ha un lungo limite che varia con il variare della scala ASA/ISO (1 minuto con 100 ASA). La OM-2n imposta automaticamente la velocit\u00e0 dell'otturatore a 1/60 s con un flash della serie T.\nLa OM-2 invece mantiene l'otturatore aperto quando il flash non ha abbastanza potenza, in aggiunta alla luce prodotta dal flash. Alcuni pensano che sia un vantaggio ma la Olympus ha avuto i suoi buoni motivi per modificare questo dispositivo nella OM-2n: l'otturatore elettromagnetico consuma in fretta la batteria quando resta aperto per lunghi periodi. Entrambe le fotocamere erano disponibili cromate e nere.\nLa Olympus OM-2SP \u00e8 da considerare senza alcun dubbio la intermedia tra la OM-2n e la OM-4. Si tratta di una fotocamera semi-professionale, in sostanza una pi\u00f9 economica versione della OM-4.\nLa OM-2SP \u00e8 indirizzata all'amatore esperto, non al professionista, perch\u00e9 la modalit\u00e0 Program e le operazioni motorizzate pi\u00f9 lente non sono esattamente professionali. Comparata alla OM-4 le manca il tempo di esposizione di 1/2000 secondi, l'esposizione automatica di 4 minuti (2 minuti sulla OM-2SP) e la sofisticata misurazione multi-spot. La misurazione spot della OM-2SP \u00e8 stata semplificata in una sola misurazione spot collegata alla modalit\u00e0 manuale. La modalit\u00e0 \"Center-weighted metering\" non \u00e8 disponibile in modalit\u00e0 manuale. La OM-2SP \u00e8 stata costruita solo nella versione nera."}
{"id": "262922", "revid": "1543377", "url": "https://it.wikipedia.org/wiki?curid=262922", "title": "Tails", "text": "Tails (acronimo di The Amnesic Incognito Live System) \u00e8 un sistema operativo basato su Debian e pensato per preservare riservatezza e anonimato dei suoi utilizzatori.\nTutte le connessioni verso l'esterno vengono inoltrate esclusivamente attraverso il sistema di comunicazione anonima Tor e tutte le connessioni dirette in entrata sono bloccate in quanto non anonime.\nIl sistema \u00e8 inoltre progettato per essere utilizzabile direttamente da un supporto rimovibile come un \"live CD\" o un \"live USB\" e per non lasciare alcuna traccia sul computer.\nLa maggior parte del supporto economico allo sviluppo di Tails \u00e8 stato garantito dal Progetto Tor.\nTails contiene \"Iceweasel\", un \"browser\" nato da Mozilla, che ha gi\u00e0 pre-installato un client di rete Tor; supporta lo standard \"OpenPGP\" che serve a cifrare messaggi di posta elettronica e testi; usa Pidgin e il client OTR (Off-the-Record Messaging) che devono essere installati da tutti gli interlocutori, e non dipendono dal protocollo utilizzato per cui permettono di cifrare i messaggi con qualsiasi programma di messaggistica si stia utilizzando.\nTAILS \u00e8 un software libero realizzato sotto licenza GNU GPL (versione 3 o superiore).\nTAILS \u00e8 stato rilasciato la prima volta il 23 giugno 2009. Tails rappresenta un successore di Incognito, un sistema operativo Linux basato su Gentoo. Il progetto TOR ha dato contributi per il suo sviluppo.\nTails ha anche ricevuto fondi dal progetto Debian, Mozilla e la Freedom of Press Foundation.\nLaura Poitras, Glenn Greenwald, e Barton Gellman hanno affermato che Tails ha costituito un importante strumento nella loro attivit\u00e0 con l'informatore della NSA Edward Snowden.\nDal rilascio 3.0, Tails richiede un processore a 64-bit per funzionare. Inoltre, quando il sistema viene avviato \u00e8 possibile scegliere tra un gran numero di lingue.\nTails nei media.\nIl 3 luglio 2014, il canale pubblico televisivo tedesco Das Erste ha riferito che il sistema di sorveglianza XKeyscore della National Security Agency conteneva definizioni per trovare persone che effettuavano ricerche su Tails da un motore di ricerca o visitando il sito di Tails.\nUn commento, presente all'interno del codice sorgente di XKeyscore definisce Tails \"un meccanismo comsec sostenuto dagli estremisti su forum estremisti\"\nIl 28 dicembre 2014, Der Spiegel ha pubblicato delle diapositive provenienti da una presentazione interna della National Security Agency risalente al giugno 2012 in cui Tails veniva indicato come \"una grave minaccia\" per la missione dell'agenzia e, se usato insieme ad altri strumenti di privacy come OTR, Cspace, Redphone e TrueCrypt che sono stati classificati come \"catastrofici\" e che portano ad una \"quasi totale perdita/mancanza per l'intercettazione delle comunicazioni degli obiettivi...\""}
{"id": "262925", "revid": "29727", "url": "https://it.wikipedia.org/wiki?curid=262925", "title": "Marsupialia", "text": ""}
{"id": "262929", "revid": "122695434", "url": "https://it.wikipedia.org/wiki?curid=262929", "title": "Ushuaia", "text": " \nUshuaia, capoluogo della provincia argentina della Provincia di Terra del Fuoco, Antartide e Isole dell'Atlantico del Sud, \u00e8 la citt\u00e0 con pi\u00f9 di 50.000 abitanti pi\u00f9 australe del mondo. Si trova sulla costa meridionale dell'Isola Grande della Terra del Fuoco, in un paesaggio circondato da montagne che domina il canale di Beagle. La citt\u00e0 ha circa 56.000 abitanti e vi sono situate l'universit\u00e0, l'aeroporto internazionale, il club di golf, il punto Subway, la fabbrica di birra e la ferrovia pi\u00f9 meridionali al mondo.\nStoria.\nGli indiani Selknam, chiamati anche Ona, arrivarono nella Terra del Fuoco nell'8000 a.C. circa; il gruppo meridionale dei Selknam, gli Yamana, detti anche Yaghan, occup\u00f2 l'odierna Ushuaia, vivendo in continuo conflitto con gli abitanti settentrionali dell'isola. Il canale di Beagle fu esplorato per la prima volta dal \"Beagle\" del capitano Robert FitzRoy il 29 gennaio 1833, durante il suo viaggio di esplorazione della Terra del Fuoco; si commemora tuttora la data del 23 gennaio 1833, anniversario dello sbarco alla baia di Wulaia. Per gran parte della seconda met\u00e0 del XIX secolo la parte orientale della Terra del Fuoco fu popolata da una maggioranza di cittadini non argentini, incluso un certo numero di britannici. Il nome Ushuaia appare per la prima volta nelle lettere e nei resoconti della South American Mission Society spediti in Inghilterra.\nLa storia della colonia di Ushuaia, raccontata nel libro \"Ultimo confine del mondo\" di Lucas Bridges, inizia formalmente nel 1868, quando i missionari della South American Missionary Society scelsero la sua baia per costruirvi un primo edificio, Casa Stirling, al quale poi si aggiunse il resto della colonia; Casa Stirling, chiamata cos\u00ec in onore del primo missionario che visse ad Ushuaia, era un prefabbricato in legno portato dalle isole Falkland nell'ottobre di quell'anno e assemblato sul posto: le sue tre stanze erano destinate alla famiglia Bridges (alla quale apparteneva il missionario Thomas Bridges), ad una coppia sposata Yamana e l'ultima ad una cappella. Il missionario britannico Waite Hockin Stirling fu il primo europeo a vivere a Ushuaia, dove convisse cogli Yamana dal 18 gennaio a met\u00e0 settembre del 1869. Nel 1870 vennero a stabilirsi ad Ushuaia altri missionari britannici e l'anno successivo fu celebrato il primo matrimonio. Nel 1872 ci furono 36 battesimi e 7 matrimoni; inoltre per la prima volta nacque nella Terra del Fuoco un bambino europeo, Thomas Despard Bridges, figlio del missionario Thomas Bridges e di sua moglie Mary Varder.\nNel 1948 l'imprenditore bolognese Carlo Borsari si aggiudic\u00f2 l'appalto per la ricostruzione della citt\u00e0, che il governo di Juan Per\u00f3n voleva salvare dall'abbandono dopo la chiusura della colonia penale. Il progetto argentino di Borsari coinvolse emigranti italiani arruolandoli come manodopera. La prima nave salpata da Genova il 26 settembre 1948, con a bordo 650 tra operai, tecnici, architetti, ingegneri e manovali, raggiunse la Terra del Fuoco alla fine di ottobre. In seguito arrivarono mogli e figli che portarono il numero di italiani a superare i 2.000. La maggior parte di loro rientr\u00f2 in Italia a progetto finito, due anni dopo.\nGeografia fisica.\nClima.\nUshuaia, in considerazione della sua posizione geografica nell'emisfero sud, ha un clima particolare: inverni relativamente miti (temperature medie sulle 24 ore attorno ad 1-2 \u00a0\u00b0C) ma estati decisamente fresche (medie di circa 10\u00a0\u00b0C), precipitazioni leggermente pi\u00f9 abbondanti nei mesi autunnali.\nSituata ai bordi del canale di Beagle e circondata dai monti Martial, Ushuaia offre un paesaggio unico in Argentina: la combinazione di montagne, mare, ghiacciai e boschi. \u00c8 consigliabile visitare il Museo della Fine del Mondo, una costruzione del 1902, che conserva le interessanti opere d'artigianato degli indiani Ona, i resti di naufragi, documenti e foto riguardanti la storia della regione e, ad ovest della citt\u00e0, il Parco Nazionale Lapataia, una riserva vergine dove si pu\u00f2 passeggiare nella foresta di faggi australi \"lengas\" e \"coihu\u00e9s\" e dov'\u00e8 sorprendente il numero dei castori che arrivano a formare delle dighe con i tronchi degli alberi. \u00c8 da segnalare la visita al Museo Marittimo installato nell'antico carcere (una delle prigioni pi\u00f9 famose della storia argentina) e l'escursione con il \"Tren del Fin del Mundo\" che percorre uno dei sentieri utilizzati dai carcerati decine di anni fa per rifornirsi di legna attraversando i boschi centenari.\nPosizione ed economia.\nDi interesse \u00e8 anche il Parco nazionale Terra del Fuoco, da cui \u00e8 possibile arrivare a Capo Horn noleggiando una barca. Altri luoghi turistici sono le isole nel Canale di Beagle, dove vivono uccelli, pinguini e orche. Nelle vicinanze si trova anche il Faro di San Juan de Salvamento, reso famoso da Jules Verne ne \"Il faro in capo al mondo\".\n\u00c8 anche un punto chiave d'accesso alle regioni meridionali; riceve regolari voli da Buenos Aires (all'Aeroporto Internazionale di Ushuaia) e navi da crociera che visitano le Isole Falkland (Islas Malvinas) e l'Antartide. Nei pressi ci sono anche delle stazioni sciistiche.\nLa citt\u00e0 si trova vicina al 55\u00ba parallelo Sud, il che implica che nelle notti dei giorni di un paio di mesi attorno al solstizio d'inverno, il Sole non scenda mai pi\u00f9 di 12 gradi al di sotto dell'orizzonte, permettendo di intravedere uno scorcio di luce anche nella totalit\u00e0 delle ore notturne ed in particolare alla mezzanotte astronomica."}
{"id": "262930", "revid": "767487", "url": "https://it.wikipedia.org/wiki?curid=262930", "title": "Juan Valera", "text": "Biografia.\nLa variet\u00e0 e il grande numero di opere, la sua concezione particolare dei generi letterari e soprattutto il suo idealismo filosofico ed estetico, fanno di Valera un elemento estraneo al periodo in cui visse. Non solo i suoi temi ma anche il suo stile contrastavano con la corrente dell'epoca.\nValera fu a contatto con la cultura classica sin dalla sua adolescenza; conoscitore del latino, del greco, del francese, l'italiano, il tedesco e l'inglese. La sua curiosit\u00e0 e i suoi numerosi viaggi come diplomatico lo portarono a conoscere culture diverse da quella spagnola.\nSi dedic\u00f2 a molti generi letterari anche se non sempre con gran successo. Fu un esteta, un sostenitore della teoria dell'arte per l'arte e volle quindi affrancarsi dal realismo.\nIl suo primo romanzo fu Pepita Jim\u00e9nez.\nMontesinos lo defin\u00ec un'\"anomalia\" ed \u00e8 per alcuni critici il massimo esponente della corrente idealista."}
{"id": "262933", "revid": "729019", "url": "https://it.wikipedia.org/wiki?curid=262933", "title": "Bell X-5", "text": "Il Bell X-5 fu il primo velivolo capace di variare l'angolo di freccia delle semiali durante il volo.\nFu progettato e costruito all'inizio degli anni cinquanta.\nStoria del progetto.\nIl progetto fu direttamente ispirato dai disegni e dal lavoro degli ingegneri tedeschi che lavorarono al P.1101 dell'azienda tedesca Messerschmitt AG che in tempo di guerra non venne mai realizzato. Tuttavia, mentre nel progetto tedesco l'angolo poteva essere cambiato solo a terra, gli assistenti tecnici della Bell inventarono un sistema di motori elettrici per variarlo in volo.\nInizialmente la NACA era interessata ad un modello dell'X-1 (o X-2) con le ali a geometria variabile, ma l'ingegnere Bob Woods della Bell propose -e ottenne- la rielaborazione del P.1101.\nL'X-5 dimostr\u00f2 il vantaggio di variare l'angolo di freccia per un velivolo progettato per volare ad una vasta gamma di velocit\u00e0. Malgrado i problemi di stabilit\u00e0, il concetto di ala a geometria variabile fu successivamente utilizzato con successo in velivoli come il General Dynamics F-111 o il F-14 Tomcat.\nTecnica.\nL'X-5 aveva tre posizioni per l'angolo di freccia: a 20\u00ba, 40\u00ba e 60\u00ba. La cerniera dell'ala si spostava lungo un insieme di corte rotaie orizzontali, usando i freni a disco per bloccare l'ala nelle relative posizioni in volo. Muovendosi per l'estensione completa in meno di 30 secondi.\nL'articolazione della cerniera e dei perni compensava parzialmente le variazioni di posizione del centro di gravit\u00e0 e del centro di pressione (il punto di applicazione della forza aerodinamica rispetto al quale il momento risultante \u00e8 nullo) mentre le ali si muovevano. Nondimeno, l'X-5 ha mostrato la tendenza, per alcune posizioni delle semiali, ad entrare in vite con la irrecuperabile perdita di controllo del velivolo.\nQuesto grave problema dovuto ad una non corretta progettazione dei piani di coda verticali ed orizzontali ha portato alla distruzione del secondo prototipo ed alla morte del pilota collaudatore (Raymond Popson, il 14 ottobre 1953).\nLa Bell propose diverse volte la sostituzione del motore J35-A-17, prima con un Westinghouse XJ46-WE-2 e poi con un Wright J65.\nLa prima proposta fu cassata per proplemi di sviluppo del propulsore ed anche la seconda non ebbe successo.\nEra stato previsto che con il J65 l'X-5 avrebbe raggiunto mach 1,04 ma l'X-5 rimase sempre un velivolo subsonico in quanto anche altre proposte di impiegare dei razzi per raggiungere mach 1,4 non ebbero successo.\nImpiego operativo.\nFurono costruiti due esemplari di X-5. Il primo fu completato il 15 febbraio 1951 ed i due velivoli fecero i loro primi voli il 20 giugno ed il 10 dicembre 1951.\nQuasi 200 voli furono effettuati sino a Mach 0,9 ed alle altezze di 12\u00a0200 m. Il 14 ottobre 1953 il capitano dell'USAF Ray Popson mor\u00ec in un incidente alla base di aeronautica di Edwards non riuscendo ad uscire da una vite con le ali del velivolo posizionate a 60 gradi di angolo di freccia.\nL'altro X-5 rimase a Edwards fino al 1958, ed il programma di ricerca fu completato nel 1955.\nEsemplari attualmente esistenti.\nAttualmente (2013) L'unico X-5 sopravvissuto \u00e8 in esposizione nel museo nazionale dell'aeronautica degli Stati Uniti alla base di aeronautica di \"Wright Patterson\" vicino a Dayton (Ohio)."}
{"id": "262938", "revid": "306856", "url": "https://it.wikipedia.org/wiki?curid=262938", "title": "Twixt", "text": "Twixt \u00e8 un gioco da tavolo inventato nei locali del caff\u00e8 Hawelka di Vienna nel 1962 da Alex Randolph. Numerose sono state le edizioni pubblicate in ogni parte del mondo (3M, Avalon Hill, Schmidt). Twixt \u00e8 uno dei giochi utilizzati all'interno del Mind Sports Olympiad, competizione multidisciplinare per promuovere giochi di abilit\u00e0 mentale.\nNel 1979 \"Twixt\" \u00e8 finalista allo Spiel des Jahres, il pi\u00f9 importante premio per giochi da tavolo pubblicati in Germania.\nRegole.\nIl gioco si compone di un tavoliere 24x24, con 572 fori (mancano i 4 fori d'angolo) e da un certo numero di piolini e barrette in due colori, rosso e nero. I bordi del quadrato sono colorati; due, opposti, sono rossi, gli altri due neri. L'obiettivo del gioco \u00e8 la connessione di due lati opposti del piano di gioco, impedendo che l'avversario faccia altrettanto, come accade per l\"'Hex\", a cui il gioco \u00e8 ispirato.\nSi gioca in due. All'inizio il tavoliere \u00e8 completamente vuoto.\nCiascun giocatore ha a disposizione una sola mossa per turno. La mossa consiste nel collocare un nuovo piolo in un qualsiasi foro libero del tavoliere (ma non al di l\u00e0 dei bordi colorati dell'avversario.\nLe pedine, una volta giocate, non possono muovere, n\u00e9 essere rimosse dal tavoliere. In questo gioco non esiste la cattura.\nOgni volta che due pioli dello stesso colore sono alla distanza di una mossa del Cavallo degli scacchi (cio\u00e8 nelle posizioni che determinano la partenza e l'arrivo della mossa del cavallo (3x2) negli scacchi), possono essere collegati con una barretta. Le barrette non possono incrociarsi. Pi\u00f9 barrette collegate tra loro compongono una catena invalicabile.\nL'obiettivo del gioco \u00e8 collegare con una catena continua di barrette i lati opposti del tavoliere (il Rosso i due lati rossi, il Nero i due lati neri) e, di conseguenza, sbarrare il passo dell'avversario.\nEsiste una semplice variante di \"Twixt\", denominata \"Paper &amp; Pencil\", nella quale non \u00e8 possibile togliere barrette, ma \u00e8 invece possibile intersecare le barrette di uno stesso colore."}
{"id": "262940", "revid": "287204", "url": "https://it.wikipedia.org/wiki?curid=262940", "title": "Christian Meyer", "text": "Batterista del gruppo Elio e le Storie Tese, Trio Bobo, La Drummeria, Biba Band, Color Swing Trio, Heroes (a tribute to David Bowie).\nBiografia.\nNasce a Milano il 27 gennaio 1963 da padre svizzero e madre milanese; dall'et\u00e0 di 11 anni inizia a studiare la batteria con il Maestro Enrico Lucchini. All'et\u00e0 di 18 anni opta per la sola cittadinanza svizzera, per evitare il servizio militare.\nFin dai primi anni ottanta cominciano le collaborazioni professionali. Nel 1982 si trasferisce a Francoforte per un anno e collabora con musicisti brasiliani e statunitensi. Nel 1983, tornato in Italia riprende lo studio della batteria ed inizia le prime collaborazioni musicali nell\u2019ambito del jazz facendosi le ossa al Capolinea (locale jazz) di Milano dove suona tutti i sabato sera con il quintetto Bolii-Bozza. Nel 1987 entra a far parte del gruppo jazz \"ARP Quintet\" e con il percussionista Naco nel sestetto di Tino Tracanna.\nNel 1990 entra a far parte ufficialmente del gruppo Elio e le Storie Tese considerandola \u201cuna band di alta qualit\u00e0 musicale\u201d. Rimarranno uniti per pi\u00f9 di 30 anni condividendo svariate avventure live e in studio e guadagnandosi il rispetto dei colleghi appartenenti a qualsiasi ambiente musicale, classico-pop-jazz-rock\u2026\nNel 1999 ha creato insieme ai suoi colleghi una band unica di sole batterie \"La Drummeria\", orchestra di percussioni formata oltre che da Meyer da altri quattro batteristi: Maxx Furian, Ellade Bandini, Paolo Pellegatti, Walter Calloni. La Drummeria si esibisce in spettacolari live basati su assoli di gruppo e momenti teatrali usando i tamburi come mezzi espressivi.\nNel 2002 fonda insieme a Faso e ad Alessio Menconi il Trio Bobo. L'idea nasce dal loro bisogno e dal piacere di affrontare in libert\u00e0 i generi musicali che preferiscono quali l'afro, il jazz, la latin music e il jazz-rock.\nNel 2003 \u00e8 stato invitato a Los Angeles alla quarta edizione della \u201cGROOVE NIGHT 04\u201d che ospita i pi\u00f9 grandi batteristi del mondo, insieme a Rick Marotta - Michael Bland - John Robinson - David Garibaldi - Questlove - Dave Weckl - Jamie Oldaker - Gerry Brown, ecc. La regola \u00e8: vietato fare assoli di batteria ma solo groove con la band.\nNel 2008 la rivista italiana \u201cBATTERIA e PERCUSSIONI\u201d gli dedica la copertina, e viene invitato alla \u201cYAMAHA EUROPEAN GROOVE NIGHT\u201d durante la fiera di Francoforte, insieme a: Tom Brechtlein, Rick Marotta, John Robinson, Akira Jimbo, Tommy Aldridge e altri.\nNel 2009 crea insieme al pianista Paolo Alderighi e al clarinettista Alfredo Ferrario il \"Color Swing Trio\". Una Band entusiasmante che suona la musica degli anni \u201c30 \u2013 \u201c40 con grinta, energia e tanto swing!\nNel 2011 ha partecipato alla realizzazione del CD del Cre-Grest 2011 \"Battibaleno\" degli Oratori delle Diocesi Lombarde insieme a Valerio Baggio ed Herbert Bussini. Il titolo del brano \u00e8 \u201cTempo\".\nNel 2012 \u00e8 invitato al TED del TEDxIED (Istituto Europeo di Design) per dire la sua sul \u201cprocesso creativo\u201d insieme a filosofi, scrittori, architetti e designer; nello stesso anno, la rivista specializzata per batteristi \u201cDrumset Mag\u201d gli dedica la copertina. \nNel 2014 per la prima volta nella sua storia, il colosso giapponese Yamaha Drums dedica un rullante signature ad un batterista italiano. Viene cos\u00ec prodotto per il mercato italiano ed estero il rullante madreperla da 14x6 pollici \u201cChristian Meyer Signature\".\nYamaha Corporation anni prima aveva creato esclusivamente per un tour di Elio e le Storie Tese, la famosa \u201cYamaha oak custom Svizzera\", una batteria con la tipica colorazione della bandiera elvetica.\nNel 2016 \"Drumset Mag\" gli dedica la copertina e partecipa a cinque puntate del programma radiofonico Jukebox 900, di Filippo de Finti della RSI.\nNel 2020 Christian entra nel gruppo \"Heroes (A tribute to David Bowie)\" insieme a Paolo Fresu, Petra Magoni, Gianluca Petrella, Francesco Diodati e Francesco Ponticelli.\nCollaborazioni.\nCollaborazioni con musicisti e gruppi\nElio e le Storie Tese, Tino Tracanna Sextet, Cinzia Spata Unit, Attilio Zanchi Quartet, Bruno De Filippi, S. Fanni, Gigi Cifarelli, F. Ambrosetti, M. Bozza, Claudio Bolli Quintet, Claudio Angeleri ARP Quintet, Paolo Damiani, Gianluigi Trovesi Emotion Orchestra, Antonio Fara\u00f2, Paolo Fresu, Mina, Amii Stewart, Grande Orchestra di Canale 5 (diretta da Giuseppe Vessicchio), Mauro Negri Jazz Rock Quartet, Enrico Rava, Gianluigi Trovesi, John Stowell, Groove Night Band (Neil Stubenhaus, Ralph Mc Donald, Will Lee, Tower of Power horns, Ross Bolton, ecc.), Stefano Di Battista, Javier Girotto, Dario Deidda, Gianni Giudici Hammond trio, La Drummeria, Frank Gambale, Paolo di Sabatino Band, Orchestra di Fiati della Valtellina (guest. Maurizio Giammarco - Fabrizio Bosso), Dario Faiella Quartet, Eric Marienthal, Eugenio Finardi, Antonella Ruggiero, Steve Lukather, Nathan East, Bob Mintzer, Mike Mainieri.\nCollaborazioni con Elio e le Storie Tese\nOrnella Vanoni, Santana, Lucio Dalla, Ricchi e Poveri, Gemelle Kessler, Carmen Consoli, Renzo Arbore, Ike Willis (Frank Zappa), Neri per Caso, Irene Grandi, Gialappa's Band (Mai dire gol), Litfiba, Max Pezzali, Sister Sledge, Claudio Bisio, Massimo Ranieri, Gianni Morandi, Elisa (cantante 1977), James Taylor, Giorgia, ecc.\nCollaborazioni con batteristi\nHa duettato con Akira Jimbo (Casiopea), Riccardo Lombardo, Sonny Emory (Earth, Wind &amp; Fire), Tullio De Piscopo, Billy Cobham, Mariano Barba, Gregg Bissonette, Andr\u00e8 \u201cDede\u201d Ceccarelli, John Robinson (Quincy Jones), Naco, Giovanni Giorgi, Maxx Furian, Russ Miller.\nMusic Awards:\nSponsors:"}
{"id": "262944", "revid": "24258", "url": "https://it.wikipedia.org/wiki?curid=262944", "title": "Piazza Venezia (Roma)", "text": ""}
{"id": "262945", "revid": "110157", "url": "https://it.wikipedia.org/wiki?curid=262945", "title": "Saint-Martin (Vallese)", "text": "Saint-Martin (toponimo francese) \u00e8 un comune svizzero di 837 abitanti del Canton Vallese, nel distretto di H\u00e9rens.\nStoria.\nIl comune di Saint-Martin \u00e8 stato istituito nel 1882 con lo scorporo del comune soppresso di H\u00e9rens nei nuovi comuni di Evol\u00e8ne e Saint-Martin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "262950", "revid": "767487", "url": "https://it.wikipedia.org/wiki?curid=262950", "title": "Comandante (film)", "text": "Comandante \u00e8 un film documentario del 2003 su Fidel Castro diretto dal regista statunitense Oliver Stone.\nIl documentario ha avuto un seguito nel 2004, \"Looking for Fidel\".\nTrama.\nLa pellicola \u00e8 frutto di una intervista al leader cubano svolta sotto forma di una chiacchierata su valori, idee, vita pubblica e privata del fautore della rivoluzione cubana; si parla dei nuovi equilibri mondiali dopo l'11 settembre, del futuro del governo cubano, ma anche delle passioni e degli amori di Castro."}
{"id": "262952", "revid": "106456", "url": "https://it.wikipedia.org/wiki?curid=262952", "title": "Richard Buckminster Fuller", "text": "Fu anche professore alla Southern Illinois University.\nBiografia.\nFuller nacque il 12 luglio 1895 a Milton, Massachusetts, figlio di Richard Buckminster Fuller e Caroline Wolcott Andrews e pronipote della scrittrice Margaret Fuller. Il padre mor\u00ec quando Richard era dodicenne e il giovane Fuller pass\u00f2 la giovinezza in una fattoria su un'isola poco lontano dalle coste del Maine. Era solito realizzare oggetti in legno e in giovent\u00f9 speriment\u00f2 idee per costruire delle piccole barche a propulsione umana. Questo gli diede una buona base di conoscenza dell'uso dei materiali e delle tecnologie necessarie a lavorarli, maturando in lui il desiderio di approfondire tali competenze.\nFuller in seguito guadagn\u00f2 una qualificazione da operatore di macchinari e impar\u00f2 a lavorare su numerose macchine utensili per la lavorazione delle lamiere.\nFrequent\u00f2 la Milton Academy in Massachusetts e in seguito frequent\u00f2 l'Universit\u00e0 Harvard, ma ne fu espulso due volte: la prima per aver dato spettacolo davanti ad un intero corpo di ballo, la seconda per la sua \"irresponsabile mancanza di interesse\".\nCome dato a margine, ricus\u00f2 e non si adatt\u00f2 mai all'ambiente delle cosiddette \"fratellanze universitarie\", tipiche di alcune universit\u00e0 americane.\nDurante il periodo estivo degli studi alla Harvard lavor\u00f2 in Canada come meccanico in una filanda e come meccanico in una ditta di inscatolamento. Nel 1917 si spos\u00f2 con Anne Hewlett e part\u00ec per la Prima guerra mondiale entrando nella marina militare. Serv\u00ec come operatore radio di bordo, come editor di giornali e come comandante di una nave soccorso. In seguito torn\u00f2 alla ditta di inscatolamento di carni, dove era stato operaio ai macchinari, ma acquisendo la qualifica di manager.\nNegli anni venti fond\u00f2 la \"Stockade Building System\" insieme al suocero, per produrre case leggere, impermeabili e antincendio. La compagnia fall\u00ec.\nNel 1927 a Chicago, a 32 anni, in bancarotta e disoccupato, sub\u00ec la perdita della figlia Alexandra, che mor\u00ec di polmonite. Il senso di responsabilit\u00e0 per ci\u00f2 che era accaduto lo spinse a bere e a contemplare il suicidio. All'ultimo momento, per spersonalizzare la sua sofferenza, decise di trasformare la sua vita in \"esperimento\": \"usata per scoprire cosa un singolo uomo pu\u00f2 fare per cambiare il mondo e beneficare l'umanit\u00e0 intera\".\nFuller accett\u00f2 un incarico al Black Mountain College in North Carolina. L\u00ec svilupp\u00f2 il concetto di cupola geodetica. Progett\u00f2 il primo edificio a cupola, estremamente leggero, ma \"in grado di sostenere il proprio peso\", senza apparenti utilizzi pratici.\nIl Governo cap\u00ec l'importanza del progetto e assunse Fuller per costruire cupole per le installazioni dell'esercito. Vennero costruite migliaia di queste cupole in pochi anni.\nI successivi cinquanta anni di Fuller sono documentati con cura in 28 \"Diari\": sono gli anni in cui crea le sue principali invenzioni nel campo dell'edilizia, del trasporto e delle costruzioni. Con la piccola eredit\u00e0 della madre Fuller finanzi\u00f2 i suoi esperimenti e invest\u00ec nello sviluppo della Dymaxion Car: \u00e8 durante una delle presentazioni della sua auto che incontr\u00f2 Jacque Fresco.\nFuller credeva che la societ\u00e0 umana si sarebbe presto approvvigionata di energia principalmente da fonti rinnovabili, come l'energia solare e eolica. Fuller ottenne 25 brevetti e numerosi dottorati onorari. Il 16 gennaio 1970 ricevette la Medaglia d'Oro dall'American Institute of Architects. Il 23 febbraio 1983 fu premiato con la Medaglia presidenziale della libert\u00e0 dal Presidente Reagan. Mor\u00ec a 88 anni, mentre sua moglie era in coma per un cancro. Durante una visita in ospedale si alz\u00f2 di colpo esclamando \"Sta stringendomi la mano!\". L'emozione provata gli caus\u00f2 un attacco cardiaco e mor\u00ec un'ora dopo. Sua moglie lo segu\u00ec 36 ore pi\u00f9 tardi. \u00c8 sepolto al \"Mount Auburn Cemetery\" di Cambridge, nei pressi della Harvard University di Boston, nel Massachusetts.\nMaggiori progetti.\nCupole geodetiche.\nFuller \u00e8 famoso principalmente per le sue cupole geodetiche, che sono parte anche delle moderne stazioni radar, di edifici civili e tensostrutture. La loro costruzione si basa sull'estensione di alcuni principi base dei solidi semplici, come il tetraedro, l'ottaedro e solidi con numero di facce maggiore che possono considerarsi approssimazione della sfera. Le strutture cos\u00ec concepite sono estremamente leggere e stabili. La cupola geodetica \u00e8 stata brevettata nel 1954, ed \u00e8 stata una parte fondamentale del processo creativo di Fuller teso all'esplorazione della natura per inventare nuove soluzioni di design.\nCostruzioni in carta e cartone.\nNegli anni cinquanta, Fuller intu\u00ec le potenzialit\u00e0 della carta e del cartone come materiale da costruzione, anticipando di 40 anni le innovative applicazioni di Shigeru Ban: Fuller utilizz\u00f2 la carta nel brevetto del sistema delle \"Paperboard Domes\", cupole geodetiche destinate a fornire alloggio ai fanti dei Marines. La piena applicabilit\u00e0 dell'idea sottesa alle \"Paperboard Domes\" dovette confrontarsi con le criticit\u00e0 legate alla scarsa idrorepellenza dei materiali, che Shigeru Ban pot\u00e9 superare avvalendosi di vernici poliuretaniche.\nNel 1954 a Milano nel giardino Sforza Fuller espose un'innovativa cupola in cartone colorato di arancione, dal diametro di 10 metri, per un peso di 600\u00a0kg, involucro esterno di un'abitazione unifamiliare di circa 95 m2. Montata sul posto con l'ausilio di pochi utensili, si aggiudic\u00f2 il Gran Premio alla Triennale milanese.\nAutomobili.\nPrecedentemente Fuller aveva progettato e costruito diversi prototipi di automobili, con l'obiettivo di realizzare mezzi pi\u00f9 sicuri, aerodinamici e veloci.\nDymaxion Car.\nIl pi\u00f9 riuscito e interessante \u00e8 la Dymaxion Car (da \"DYnamic MAXimum tensION\").\nLa Dimaxion rappresentava un esperimento radicale. Lavorando con un'\u00e9quipe di colleghi per tre anni a partire dal 1932, Fuller implementa in un'auto idee derivate dalla progettazione di aerei, e ne realizza tre prototipi.\nInnanzitutto, la Dymaxion ha solo tre ruote, due sul davanti montate su un asse motore, e una sterzante dietro; sotto il pianale era collocato il motore ad alto rendimento.\nSia il telaio che la carrozzeria erano molto originali, a forma di goccia: uno dei prototipi era lungo poco pi\u00f9 di 6 metri, e poteva portare fino a 11 persone.\nLa finitura della carrozzeria ricordava da vicino quella dei moderni aerei in laminati metallici.\nNonostante la lunghezza insolita, l'auto era molto manovrabile grazie al suo design a tre ruote, e poteva manovrare in un raggio minimo.\nFuller spese molto del denaro ereditato da sua madre in questo progetto, e cos\u00ec fecero anche i suoi collaboratori; coinvolse anche alcuni investitori, anticipando che l'auto avrebbe viaggiato a oltre 160 km/h con ineguagliata autonomia.\nPer\u00f2 alcuni difetti di base nel progetto limitarono i prototipi a 80\u00a0km/h, sopra i quali diventavano poco manovrabili e, durante le operazioni di miglioramento, uno dei prototipi fu coinvolto in un incidente.\nNel 1943 l'industriale Henry J. Kaiser chiese a Fuller di sviluppare un'auto a partire dai grandi prototipi, e Fuller progett\u00f2 un'utilitaria a 5 posti. L'auto non entr\u00f2 in produzione, ma esiste un filmato d'epoca realizzato da Fuller in cui l'auto viene mostrata mentre percorre una stretta rotatoria in una piazzetta, a velocit\u00e0 molto sostenuta.\nDymaxion Map.\nUn'altra delle idee di Fuller fu la Dymaxion Map, una rappresentazione della Terra pensata per ridurre al minimo la distorsione dovuta alla proiezione in pianta piana di una superficie sferica.\nDymaxion House.\nLa \"Dymaxion philosophy\" fu portata anche in edilizia, con la Dymaxion House, una casa ad alta efficienza energetica che non entr\u00f2 mai in produzione. Una delle case cos\u00ec costruite da Fuller \u00e8 in esposizione permanente presso l\"'Henry Ford Museum\" di Dearborn, Michigan. Progettata negli anni quaranta questo prototipo \u00e8 una struttura sferica (non una cupola), sagomata similmente alla campana delle meduse.\nPer ridurre il consumo d'acqua era dotata di una doccia \"a nebbia sottile\", e conteneva anche altre innovazioni funzionali nel mobilio e nell'impiantistica, come la cupola superiore rotante per sfruttare i venti naturali per il condizionamento.\nLa struttura della casa era progettata per essere consegnata in due contenitori cilindrici, mentre gli arredi si sarebbero potuti acquistare dai rivenditori locali.\nPensata per la prima volta negli anni venti e sviluppata a Wichita (Kansas), la casa era leggera, estremamente economica, facile da montare e particolarmente adatta all'utilizzo in climi ventosi: nel pensiero di Fuller doveva essere prodotta dalle stesse industrie che avevano prodotto gli aerei della Seconda guerra mondiale.\nDal look ultramoderno, con struttura in alluminio e coperture in acciaio, richiedeva solo 90 metri quadrati di spazio per l'installazione nella sua versione base.\nNonostante i numerosissimi ordini derivanti dal boom post-bellico, la casa non venne mai prodotta a causa del fallimento dell'azienda dovuto a politiche interne.\nBuckminster Fuller aveva come priorit\u00e0 la comprensione, la ricerca e la scoperta, desiderava essere un pioniere. La sua intera opera pu\u00f2 essere vista come una grande e nobile scommessa.\nRisultati pratici.\nSebbene un buon numero di progetti di Fuller non abbiano mai raggiunto il successo industriale e di pubblico, alcuni ancora esistono.\nMolte cupole geodetiche sono state costruite e sono ancora in uso: secondo il Buckminster Fuller Institute oggi ne esistono di diametro superiore ai 200 metri. Le principali si trovano in Giappone e Stati Uniti. \n In Italia, e precisamente all'ingresso sud di Spoleto, sorge una cupola geodetica opera di Fuller, donata alla citt\u00e0 nel 1967 e chiamata Spoletosfera. Il 21 dicembre del 2008, grazie a un'idea dell'architetto spoletino Giorgio Flamini e all'intervento dei fratelli Zefferino e Maria Flora Monini, la cupola \u00e8 stata dotata di un sistema di illuminazione assolutamente non invasivo e formato da circa 105.000 luci a LED bianche che la rendono \"viva\" anche nelle ore di buio facendo diventare l'opera di Fuller uno dei simboli della citt\u00e0.\nLe strutture geodetiche non ebbero il successo previsto da Fuller nel mercato delle abitazioni, soprattutto a causa della difficolt\u00e0 nell'adattarvi strutture pensate per case tradizionali (finestre, impianti elettrici, camini), e soprattutto per la non convenzionalit\u00e0 della forma.\nIl grande merito di Fuller fu quello di spingere un'intera generazione di studenti e professionisti a pensare \"fuori dagli schemi\" e a mettere in dubbio le concezioni finora date per scontate. Fuller ispir\u00f2 altri designer e architetti come Norman Foster e Steve Baer che portarono avanti lo studio delle costruzioni in forme innovative diverse dai classici rettangoli.\nFilosofia e visione del mondo.\n\"\"Non cambierai mai le cose combattendo la realt\u00e0 esistente. Per cambiare qualcosa, costruisci un modello nuovo che renda la realt\u00e0 obsoleta\".\"\nBuckminster Fuller ispir\u00f2 l'umanit\u00e0 e la spinse a dare uno sguardo omnicomprensivo al mondo finito in cui viviamo e alle possibilit\u00e0 infinite per migliorare gli standard di vita all'interno di esso. Volendo ridurre gli scarti, Fuller esplor\u00f2 e propose il principio dell'\"efemeralizzazione\" \u2014 che in parole semplici significava \"fare di pi\u00f9 con meno\".\nLa ricchezza pu\u00f2 essere aumentata riciclando le risorse in prodotti nuovi e di maggior valore, e i prodotti pi\u00f9 sofisticati avrebbero richiesto minor materiale per la produzione.\nNella realt\u00e0 questo modello di sviluppo si \u00e8 parzialmente avverato con la miniaturizzazione degli oggetti e degli strumenti.\nFuller fu uno dei primi a propagare una visione del mondo sistemica, (cfr. \"Operating manual for Spaceship Earth\", \"Synergetics\") ed esplor\u00f2 i principi dell'efficienza energetica e dell'uso razionale dei materiali.\nConsiderando il ciclo di lavorazione e utilizzo del petrolio dal punto di vista del \"budget energetico planetario\", derivante principalmente dalla quantit\u00e0 di raggi solari ricevuti dal pianeta, Fuller ha calcolato che ogni litro di petrolio consumato costa al pianeta oltre 300.000 dollari per essere prodotto.\nIn particolare identificava il consumo per il trasporto di pendolari una perdita secca in confronto ai guadagni generati.\nEra particolarmente interessato alla sostenibilit\u00e0 e al tema della sopravvivenza della razza umana con l'attuale sistema socio economico e, nonostante le critiche, era profondamente ottimista sulle prospettive dell'umanit\u00e0, anche durante il periodo della Guerra Fredda.\nSecondo Fuller, con l'evoluzione delle conoscenze avvenuta negli anni settanta e il crescente sfruttamento delle risorse naturali, si sarebbe passati da un'economia competitiva ad un'economia cooperativa e la guerra non sarebbe stata necessaria.\n\"L'egoismo\", dichiar\u00f2, \"non \u00e8 necessario, e non \u00e8 razionalizzabile... la guerra \u00e8 obsoleta...\".\nAvendo assistito al principale periodo di progresso tecnologico dell'umanit\u00e0, che permetteva di curare malattie un tempo letali e di viaggiare a prezzi ridotti, Fuller disse che l'umanit\u00e0 \"\u00e8 composta da 4 miliardi di miliardari\".\nOltre al vasto studio sui grandi concetti filosofici dell'umanit\u00e0, le intuizioni pi\u00f9 importanti di Fuller riguardarono la geometria analitica. Afferm\u00f2 che l'universo fosse composto da matrici di tetraedri. Svilupp\u00f2 questo concetto in diversi modi, dall'approssimazione delle sfere con altri solidi alla stabilizzazione degli oggetti nello spazio tramite tiranti."}
{"id": "262953", "revid": "120182211", "url": "https://it.wikipedia.org/wiki?curid=262953", "title": "Interfaccia di loopback", "text": "Nell'ambito delle reti TCP/IP l'interfaccia di loopback \u00e8 un particolare tipo di scheda di rete. \nTutti i dati inviati verso un'interfaccia di loopback vengono fatti tornare indietro verso la stessa sorgente da cui hanno avuto origine.\nLo scopo di questa interfaccia \u00e8 quello di testare il funzionamento di un sistema. \nIn generale, le interfacce di loopback possono essere utilizzate anche in contesti diversi dalle reti di computer, tramite diversi tipi di tecnologie, ad esempio: nelle telecomunicazioni, nelle centrali telefoniche, nelle comunicazioni seriali ed anche nei sistemi audio.\nDescrizione.\nNelle reti di computer, l'interfaccia di \"loopback\" permette la comunicazione tra processi, ma esclusivamente tra processi che sono eseguiti nella stessa macchina.\nUn esempio tipico di utilizzo \u00e8 quello in cui si deve testare il funzionamento di un server web, realizzando una connessione con un client eseguito sulla stessa macchina su cui \u00e8 eseguito anche il server. \nImplementazione.\nNel caso pi\u00f9 generale di un sistema di comunicazione il test di loop-back potrebbe essere realizzato applicando un particolare cavo che permetta al messaggio di tornare indietro verso lo stesso dispositivo da cui \u00e8 partito. \nNel caso di reti di computer, l'interfaccia di loopback non \u00e8 hardware, ma \u00e8 realizzata virtualmente dal sistema operativo, quindi i dati non sono realmente inviati a nessuna \"reale\" scheda di rete. \nQuando un sistema operativo invia dei messaggi verso l'interfaccia di loopback, quindi, nella realt\u00e0, i dati sono restituiti al network stack del sistema operativo stesso, come se fosse stato ricevuto da un'altra scheda di rete.\nIndirizzo IP.\nAll'interfaccia di loopback, come ad ogni altra interfaccia di rete, si deve attribuire un indirizzo IP. Secondo gli standard internazionali della Internet Engineering Task Force (IETF) l'interfaccia di loopback pu\u00f2 utilizzare per convenzione questi indirizzi:\nInstradamento.\nSecondo lo standard IETF nessuna interfaccia \"reale\" dovrebbe ricevere o inviare messaggi di rete che al loro interno hanno un indirizzo di loopback, e quindi tali messaggi potrebbero essere utilizzati per altri scopi. \nRisoluzione del nome localhost.\nNelle reti di computer ogni dispositivo di rete pu\u00f2 essere identificato tramite un indirizzo IP oppure anche tramite un hostname e questa regola \u00e8 valida anche per un'interfaccia di rete come l'interfaccia di loopback.\nIn alternativa all'indirizzo IPv4 o IPv6, per identificare l'interfaccia di loopback, si pu\u00f2 usare l'etichetta localhost.\nNormalmente il nome \"localhost\" viene risolto dal sistema con l'indirizzo IPv4 127.0.0.1 e con l'indirizzo IPv6 ::1 \nRouter.\nLe interfacce di loopback possono essere assegnate anche ai router.\nUn router pu\u00f2 arrivare ad averne fino a 2147483647.\nOsserviamo l'output di un router 1760 Cisco in configuration mode:\n 1760_lab(config)#interface loopback ?\n &lt;0-2147483647&gt; Loopback interface number\nL'utilit\u00e0 di assegnare una molteplicit\u00e0 di indirizzi di loopback su un router \u00e8 sempre per motivi di test, cio\u00e8 per poter osservare il comportamento del router durante l'utilizzo di protocolli di routing."}
{"id": "262954", "revid": "339392", "url": "https://it.wikipedia.org/wiki?curid=262954", "title": "\u00dcter Z\u00f6rker", "text": ""}
{"id": "262956", "revid": "1610933", "url": "https://it.wikipedia.org/wiki?curid=262956", "title": "Gnu (zoologia)", "text": ""}
{"id": "262957", "revid": "115066036", "url": "https://it.wikipedia.org/wiki?curid=262957", "title": "Evol\u00e8ne", "text": "Evol\u00e8ne (toponimo francese) \u00e8 un comune svizzero di 1\u00a0687 abitanti del Canton Vallese, nel distretto di H\u00e9rens. Dal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nSi trova a sud della citt\u00e0 di Sion al fondo della Val d'H\u00e9rens.\nStoria.\nIl comune di Evol\u00e8ne \u00e8 stato istituito nel 1882 con lo scorporo del comune soppresso di H\u00e9rens nei nuovi comuni di Evol\u00e8ne e Saint-Martin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "262958", "revid": "73843", "url": "https://it.wikipedia.org/wiki?curid=262958", "title": "Codiverno", "text": "Codiverno \u00e8 una frazione del comune di Vigonza, situata circa a 5,4\u00a0km a nord dal capoluogo comunale. Confina con le frazioni Reschigliano di Campodarsego e Sant'Andrea di Campodarsego. La popolazione residente attuale supera di poco i 2000 abitanti.\nStoria, luoghi d'interesse e manifestazioni.\nIl nome Codiverno deriva da \"Corte d'Iverno\" (forse da \"Hibernagium,\" la segala) ossia \"corte della segale\", il che fa pensare che in zona questo cereale fosse largamente coltivato. Altra ipotesi molto accreditata e che il \"co\" iniziale derivi da cao, caput in latino, e iverno dal fatto che Codiverno era la zona pi\u00f9 a settentrione (ad inverno) della corte di S.Maria di Peraga o del territorio padovano in et\u00e0 comunale.\nIl paese \u00e8 attraversato dal fiume Tergola, che con le sue acque alimentava l'antico mulino Santon, ancor oggi funzionante con l'energia elettrica, e dal canale Negrisia. Ogni anno ha luogo una rappresentazione del presepe vivente con quasi 300 figuranti. Il nome \u201cLa corte d'inverno\u201d deriva da Codiverno, una frazione del comune di Vigonza (PD). A Codiverno si coniavano le monete Romane, ne sono state trovate durante gli scavi archeologici. Vi \u00e8 la 'Villa del Conte\" dove si trova nel giardino un antico obelisco - forse la tomba di un nobile cavaliere. L'antico podere \u00e8 interamente circondato da un canale, tipica protezione Feudale.\""}
{"id": "262962", "revid": "30610", "url": "https://it.wikipedia.org/wiki?curid=262962", "title": "Bruno Taut", "text": "Biografia.\nBruno Taut nacque il 4 maggio 1880 a K\u00f6nigsberg, citt\u00e0 a quel tempo appartenente al regno di Prussia, da una famiglia non particolarmente prospera dal punto di vista economico: il padre, pur essendo particolarmente facoltoso, era particolarmente impacciato negli affari, facendo cos\u00ec erodere con questa sua condotta finanziaria il patrimonio della famiglia (lo stesso Bruno, a causa di queste ristrettezze economiche, fu costretto a impartire lezioni private per mantenersi agli studi ginnasiali). Al collegio, in ogni caso, Taut matur\u00f2 una sincera passione per l'architettura, nonch\u00e9 per la matematica - disciplina che, con il suo rigore, era in grado di forgiare la \"forma mentis\" indispensabile per un buon architetto - e la filosofia (pur prendendo altre strade Taut fu debitore sin nella vecchiaia allo spirito umanista di Immanuel Kant, la cui tomba giaceva a poca distanza dal suo collegio).\nTerminati gli studi secondari nel 1897 il giovane Bruno si iscrisse alla Baugewerkschule: egli, tuttavia, ripudiava non poco l'impostazione eccessivamente formale e teoretica fornita in questo istituto di edilizia e pertanto inizi\u00f2 sin da subito a impiegarsi come tirocinante presso varie imprese edili e architettoniche presso Amburgo e Wiesbaden, rivelando un insospettato talento. Nel 1900 giunse nello studio di Bruno M\u00f6hring, architetto particolarmente apprezzato all'epoca grazie al quale Taut familiarizz\u00f2 con gli stilemi dello Jugendstil ed entr\u00f2 in contatto nel cosiddetto \u00abcircolo di Chorin\u00bb: fra gli adepti a questo cenacolo di aspiranti architetti, scrittori e pittori vi erano Adolf Behne, Karl Bonatz, Franz Mutzenbecher, Max Beckmann e, soprattutto, Theodor Fischer. Fischer era un architetto con cui Taut stabil\u00ec un'immediata intesa: fu proprio sotto l'ala protettiva dell'\u00abinsigne Maestro Theodor Fischer\u00bb, infatti, che Taut acquist\u00f2 maggiore autonomia sotto il profilo progettuale, curando la decorazione esterna della chiesa di Unterriexingen, nel W\u00fcrttemberg.\nNel frattempo Taut si guadagnava faticosamente da vivere grazie ad alcuni piccoli incarichi provenienti da Fischer, essendo fermo nel proposito di non volersi segnalare partecipando ai concorsi (dove si disconosceva il valore intrinseco del progetto, che veniva spesso valutato in relazione a quanto era intrigante la veste grafica di presentazione). Ci\u00f2 malgrado egli in questo modo tracci\u00f2 i binari della sua ascesa professionale, stimolata dall'incarico di ricostruire \"ex novo\" della sala delle turbine del laminatoio Harkort a Wetter, nella regione della Ruhr, e dal solido sodalizio professionale e umano intrattenuto con Franz Hoffmann. Istigato dalla degradante decadenza dell'edilizia precedente, inquinata dalle funeste conseguenze del piano Hobrecht, Taut in questi anni matur\u00f2 una sicura poetica architettonica e inizi\u00f2 a svolgere la propria attivit\u00e0 in una prospettiva di impegno sociale: a ci\u00f2 si deve la peculiare fisionomia del Padiglione di Vetro, eretto nel 1914 in occasione dell'Esposizione del Deutscher Werkbund di Colonia, l'adesione in qualit\u00e0 di consulente alla Deutschen Gartenstadt-Gesellschaft [Associazione tedesca per le citt\u00e0 giardino] e la redazione nel 1914 di un articolo sul \"Sozialistische Monatshefte\" dove spiegava chiaramente che un architetto per dirsi tale doveva essere \"engag\u00e9\" e impegnarsi a favore dei diritti del popolo.\nQuesta sua visione venne corroborata dai luttuosi eventi connessi alla prima guerra mondiale, scoppiata nel 1914. Il conflitto, oltre a far naufragare molte amicizie - con Behne, aperto sostenitore della guerra, si accese un'aspra disputa, mentre Scheerbart per\u00ec nel 1915, sentitamente prostrato dalla tragedia bellica che era piombata sull'Europa - corrobor\u00f2 il carattere sociale della poetica di Taut, del tutto ostile al militarismo e desideroso di produrre un'architettura che stimolasse una nuova comunit\u00e0 umana pi\u00f9 pacifica, armonica e giusta. Fu per questo motivo che nel 1920 fond\u00f2 la rivista \"Fr\u00fchlicht\", dove ebbe agio di esprimere in maniera testuale le sue idee, e che avvi\u00f2 poi con i suoi amici e collaboratori pi\u00f9 intimi un serrato scambio epistolare, passato alla storia con il nome di \"Die Gl\u00e4serne Kette\" [Catena di vetro] e finalizzato a stimolare uno scambio di idee creativo e fruttuoso. Questo suo impegno sociale nel campo delle costruzioni gli frutt\u00f2 nel 1921 la nomina ad assessore dell'edilizia presso Magdeburgo: fu questa l'occasione per l'architetto per concretizzare i suoi sforzi progettuali in un'architettura tangibile, in grado di erogare comfort e felicit\u00e0 a un popolo oppresso da anni miseri e terribili: grazie all'assessorato di Taut, in effetti, Magdeburgo pot\u00e9 beneficiare di un rinnovato clima sociale e di una vitale modernizzazione edilizia, operata mediante un sapiente uso del colore, sfruttato in tutte le sue coloriture pedagogiche, assurgendo cos\u00ec a uno dei centri architettonici pi\u00f9 ferventi dell'intera Germania. Alla fine la presenza tautiana a Magdeburgo dur\u00f2 solo quattro anni, tanto che l'architetto si conged\u00f2 dall'incarico di comune accordo nel 1924: fu per Taut, comunque, un'inestimabile occasione per dare un impulso pi\u00f9 che decisivo alla propria attivit\u00e0 progettuale, che da tale anno si fece pi\u00f9 fervida che mai. Divenuto un pioniere dell'architettura abitativa, Taut in questo decennio realizz\u00f2 grandiosi insediamenti residenziali consacrati al popolo e ai suoi bisogni: furono edifici che contribuirono sensibilmente ad accrescere la sua notoriet\u00e0 a livello globale, come la Hufeisensiedlung [Insediamento a ferro di cavallo] di Britz, la Wohnstadt [Citt\u00e0 residenziale] di Prenzlauer Berg e altri complessi edilizi plasmati secondo parametri costruttivi decisamente moderni, magistralmente espressi in pubblicazioni come \"Die neue Baukunst\" [La nuova architettura] e \"Bauen. Der neue Wohnbau\" [Costruire. La nuova edilizia abitativa]. A coronare quest'intensissima attivit\u00e0 progettuale e pubblicistica vi furono la nomina a professore al politecnico di Charlottenburg (1930), carica con la quale egli pot\u00e9 diffondere in ambito accademico il suo pensiero sull'edilizia residenziale, e l'adesione nel 1930 alla Preussischen Akademie der Kunste [Accademia prussiana delle arti], istituto tradizionalmente eclettista ma che in quei tempi accoglieva con fervore i nuovi fermenti architettonici stimolati da maestri moderni come Erich Mendelsohn e Mies van der Rohe, e all'American Institute of Architects.\nQuesta sfolgorante successione di successi era tuttavia destinata ad avere un termine. La feroce crisi economica del 1929, contestualmente alla tragica ascesa al potere del nazionalsocialismo, frenarono l'attivit\u00e0 edilizia tedesca e intaccarono l'ottimismo, nonch\u00e9 il benessere, del popolo tedesco: vedendo ormai i \u00absette anni grassi\u00bb - come egli stesso usava definirli - definitivamente tramontati Taut decise di trasferirsi nel 1932 in Unione Sovietica, fiducioso che in tale paese potesse continuare a dedicarsi all'architettura cos\u00ec come l'aveva tradizionalmente concepita. A Mosca Taut forn\u00ec vari progetti, pareri tecnici, pubblicazioni, proposte relative alla pianificazione urbanistica: egli, tuttavia, vide frustate le sue speranze di inserire le sue concezioni architettoniche nell'edilizia sovietica, ancora in fase embrionale, a causa delle severe difficolt\u00e0 incontrate da quell'enorme paese, ancora tutto sommato agricolo, nel riconvertirsi in una grande potenza industriale. Con il consolidamento del potere hitleriano in Germania la presenza di Taut a Mosca venne vista con sfavore persino crescente. Fu per questo motivo che l'architetto, profondamente amareggiato, alla fine del febbraio del 1933 fece ritorno a Berlino, dove fu accolto da una vera e propria catastrofe esistenziale: ormai considerato dopo i luttuosi trascorsi dell'incendio del Reichstag un \u00abdirigente culturale bolscevico\u00bb nemico del regime e passabile di incarceramento, Taut si ritrov\u00f2 costretto a lasciare a Berlino tutti i suoi archivi e documenti, poi distrutti dal fuoco della seconda guerra mondiale, per fuggire a Stoccarda prima e in Svizzera poi. La Germania ormai lo aveva completamente rinnegato: la radiazione dall'Akademie der K\u00fcnste e la rimozione della cattedra universitaria sono solo alcuni degli episodi che attestano la feroce ostilit\u00e0 che affliggeva Taut sul suolo teutonico.\nLa parabola esistenziale e professionale di Taut si concluse in due paesi: il Giappone e la Turchia. Nel paese del Sol Levante Taut ebbe l'opportunit\u00e0 di riprendersi dopo il traumatico ritorno in Germania: egli, d'altronde, nutriva una fervente ammirazione per la cultura nipponica, lodevole per \u00able leggi pi\u00f9 semplici della bellezza e le proporzioni chiare delle forme\u00bb, tanto che declin\u00f2 persino la proposta di trasferirsi negli Stati Uniti. \u00abColore! Verde! Come! Mai visto. Acque iridescenti, nuovo mondo ... Che incanto! Che lindore! Che lindore!\u00bb furono le sue parole quando arriv\u00f2 finalmente in Giappone. Egli, tuttavia, continuava a rimanere tutto sommato un emigrante in fuga dalla Germania, e perci\u00f2 dovette fare i conti con una sostanziale inazione progettuale - le sue rivendicazioni architettoniche non trovavano infatti terreno fertile in Giappone - nonch\u00e9 con notevoli difficolt\u00e0 economiche (per le quali persino l'acquisto di beni di prima necessit\u00e0, come l'olio, era problematico) e con una salute ormai sempre pi\u00f9 cagionevole. Nel 1936, infine, Taut si trasfer\u00ec in Turchia, paese che era solcato da vivaci ferventi rivoluzionari grazie all'azione di governo di Kemal Atat\u00fcrk, meritevole di aver abbattuto il precedente sultanato ottomano e di aver creato una nuova nazione repubblicana, da modernizzare anche grazie a importanti contributi architettonici. Furono anni conclusivi, ma assai intensi: Taut, infatti, divenne professore di architettura nell'Accademia di Belle Arti di Istanbul e stese ben ventiquattro progetti, soprattutto relativi all'edilizia scolastica, grazie ai quali ritorn\u00f2 ad essere \u00abnuovamente architetto al cento per cento\u00bb. La Turchia, ben lieta di recepire tali istanze di modernizzazione, seppe onorare l'esule Taut con una mostra di tutta la sua \"oeuvre\" organizzata dall'Accademia delle Arti: l'architetto, tuttavia, era logorato non solo dalle atroci condizioni climatiche, con importanti conseguenze sulla sua salute, bens\u00ec anche da una Germania sempre pi\u00f9 belligerante, rea di tragedie come il bombardamento di Guernica a causa delle quali l'architetto stava persino pensando di rinunciare alla cittadinanza tedesca. Gli rimanevano, tuttavia, pochi giorni da vivere: Bruno Taut, infatti, mor\u00ec improvvisamente il 24 dicembre 1938 a Istanbul, alla vigilia di Natale, a causa di un'asma che lo tormentava da anni. Grato dell'intervento architettonico tautiano, il popolo turco seppell' la sua salma nel cimitero Edirne Kapi, unico europeo in quel luogo.\nStile.\nPremesse.\nQuando Bruno Taut, ancora studente, si affacciava sul mondo dell'architettura in Europa si era ormai capillarmente diffuso lo stile liberty, caratterizzato da teneri motivi ornamentali di ascendenza fitomorfa e da un raffinato linearismo animato dalla totale predominanza di curve e spirali. Il Liberty, affermatosi soprattutto nell'architettura e nell'arredamento e divenuto in breve lo stile prediletto dalla rampante borghesia industriale dell'epoca, era significativamente rappresentato da Henry Van de Velde, Victor Horta ma anche da Otto Eckmann e Bruno M\u00f6hring, maestro del Taut profondamente influenzato dagli stilemi di Otto Wagner.\nBen presto, tuttavia, Taut - pur subendo inizialmente l'influenza del liberty filtrato dal M\u00f6hring - si accorse come tale esperienza artistica, degradata ormai a una mera moda ornamentale dai contenuti vuoti e fiacchi, non aiutasse l'uomo a ritrovare uno stato di armonia con s\u00e9 stesso e con la Natura e che, anzi, non faceva altro che diventare progressivamente un simbolo di una societ\u00e0 moderna svuotata. Agli antipodi dell'avvilimento del liberty, secondo il giudizio di Taut, si poneva l'arte giapponese, la quale traduceva il mondo naturale in ampie campiture omogenee di colore, non inquinate dal chiaroscuro o da sfumature bens\u00ec animate da tagli obliqui e da scorci prospettici disassati. La semplicit\u00e0, l'eleganza, la dimessa bellezza dell'estetica nipponica lasciarono in effetti un'impronta profonda nella fantasia di Taut, che dopo la delusione del liberty decise di votarsi alla costruzione di edifici semplici, razionali ed esteticamente compiuti che, ponendosi poeticamente in contatto con la Natura circostante, potessero stimolare e arricchire i fruitori, i quali - lontani dagli eccessi di un Horta o di un van der Velde, stravolti da propositi rappresentativi troppo gridati - avrebbero finalmente avuto l'occasione di trovare s\u00e9 stessi in forme architettoniche effettive e naturali. Il giovane Taut avall\u00f2 la validit\u00e0 di questa sua riflessione confrontandosi con \"Le pietre di Venezia\" di John Ruskin, testo dal quale desunse la seguente citazione: \nOltre al netto rifiuto del liberty sono molti i fattori che concorrono alla formazione definitiva della poetica architettonica di Bruno Taut. Tra i pi\u00f9 significativi occorre menzionare gli orribili massacri perpetrati durante la prima guerra mondiale, dai quali Taut fu indotto ad assumere posizioni pacifiste e a criticare duramente lo \u00abspirito capitalistico\u00bb che tutto disgrega, ma anche le crescenti tensioni sociali, dovute a una classe operaia divenuta finalmente consapevole dei propri diritti, e la lettura dei testi del Friedrich Nietzsche (\u00abNegli ultimi tre mesi ho letto \"Zarathustra\" di Nietzsche: \u00e8 un libro di un'importante, enorme forza vitale\u00bb disse al fratello), filosofo che esortava a \u00ab\"essere\" qualcosa di nuovo, a \"significare\" qualcosa di nuovo, a \"rappresentare\" nuovi valori\u00bb, auspicandosi una radicale rigenerazione sociale e politica.\nUn'architettura sociale.\nDa queste premesse Taut arriva a definire il principale destinatario dell'architettura. Secondo il giudizio di Taut l'architettura del passato preferiva rivolgersi agli opulenti salotti aristocratici e altoborghesi, relegando le masse a edifici sovraffollati, inospitali, lontani dalla Natura e dominati dalla logica del massimo sfruttamento economico (basti pensare alle Mietkasernen di James Hobrecht, aspramente condannate da Taut che in \"Die Aufl\u00f6sung der St\u00e4dte\" lanci\u00f2 il suo grido disperato: \u00abAbbattete le malvagit\u00e0 costruite! Le case di pietra rendono i cuori di pietra\u00bb). Alla sterilit\u00e0 degli orpelli dell'epoca guglielmina e alla tradizionale edilizia borghese Taut oppose forme architettoniche assolutamente permeate dal \u00abpensiero sociale\u00bb, comode, progressiste, in grado di \u00absoddisfare le semplici esigenze in modo chiaro e aperto e parlare al sentimento con questi soli mezzi, senza particolari giochi architettonici\u00bb e di essere comprensibili anche a persone semplici, come le masse operaie. \u00abL'architettura esiste solo quando \u00e8 determinata da un'azione\u00bb: con questa frase Taut ritiene definitivamente superate le esperienze architettoniche del passato, le quali non partendo \"ex novo\" da presupposti sociali risultavano essere scorrette e non funzionali: riponendo in modo totale le proprie speranze nella forza della classe operaia ed esaltandone con fervore i tormenti e le lotte Taut aspirava sublimemente a produrre un'edilizia in grado di esprimere i nuovi valori sociali e di assumere anche precisi connotati didattici, con l'architetto che oltre al suo ruolo pi\u00f9 tradizionale diveniva anche un educatore del popolo e il fautore di una nuova societ\u00e0 pi\u00f9 giusta e armonica.\nLa summenzionata riflessione di Taut, giudicata da taluni decisamente utopistica, trova concretamente espressione nelle sue realizzazioni architettoniche degli anni venti. In questa nuova stagione creativa Taut, abbandonati i propositi di voler \"educare\" mediante l'architettura, si fece cantore di una modernit\u00e0 edilizia oggettiva e, tenendo sempre a mente le masse operaie, si orient\u00f2 verso la progettazione di forme dell'abitare quotidiano pi\u00f9 sicure e confortevoli. Alla decrepita edilizia promossa dalla borghesia per il popolo, \u00abgrigi porcili\u00bb del tutto disadorni e tristi, e alle ferree prescrizioni di Ruskin, per il quale i colori di un'architettura dovevano essere determinati dai suoi materiali costruttivi, Taut oppose una spiccata sensibilit\u00e0 cromatica: con le Siedlungen, infatti, Taut, intuendo le potenzialit\u00e0 degli \u00abincomparabili valori\u00bb cromatici \u00abmise il colore al servizio dell'architettura\u00bb (a parlare \u00e8 Adolf Behne) ravvisandovi lo strumento per riavvicinare, dopo gli anni grigi e opprimenti della guerra, l'architettura al popolo. Fu cos\u00ec che Taut diede vita a un'architettura non pi\u00f9 tradizionale, opaca, bens\u00ec riccamente policroma, animata da freschezza impulsiva, netta, in grado di captare e riverberare la luce in maniera funzionale al benessere delle masse, finalmente non pi\u00f9 sottoposte ad una tirannica alienazione (nel senso marxiano del termine) bens\u00ec stimolate da un gaio desiderio creativo. Di seguito si riporta una citazione dello stesso Taut:\nDei giochi cromatici di Taut oggi non rimangono che pallide testimonianze, a causa dell'inadeguatezza dei processi di tinteggiatura dell'epoca. A questa distribuzione dei colori, divenuta con il tempo sempre meno spensierata e sempre pi\u00f9 funzionale ad un'opportuna esaltazione dei valori architettonici, Taut accompagn\u00f2 una serrata critica delle consuetudini abitative dominanti in Europa e, come di consuetudine, si ispir\u00f2 al Giappone, nazione dagli ambienti domestici semplici e funzionali: era opinione dell'architetto che bisognava tendere alla \u00abmassima semplicit\u00e0 dell'ambiente: l'abolizione delle tende alle finestre, dei quadri e quadretti, dei motti alle pareti, dei mobili inutilmente sovraccarichi di figure, fregi e intarsi e dei ninnoli superflui in favore di lampade semplici, di tavoli senza tovaglie\u00bb. Questa \u00abnuova concezione del modo di vivere la casa\u00bb osteggiava tutti quegli ambienti pretenziosi e inutilmente sovraccarichi di oggetti superflui, tradizionali appannaggi degli aristocratici, bens\u00ec prevedeva la formazione di unit\u00e0 abitative razionali, parsimoniose nell'arredamento dove \u00abciascun locale doveva avere una forma semplice e mostrarla chiaramente\u00bb (Junghanns) e, pertanto, pienamente compatibili con un'auspicata socializzazione dell'edilizia. Grazie anche all'intervento di \u00abpiacevoli effetti plastici, con piccole interruzioni ottiche e variazioni\u00bb Taut - soprattutto nelle Siedlung, si pensi alla celebre Hufeisensiedlung di Britz - riesce a formare spazi per la quotidianit\u00e0 privi di quella \u00abgelida austerit\u00e0 abitativa\u00bb tipica di altri maestri del Modernismo, bens\u00ec \u00ablimpidi e colorati\u00bb: \u00abnon sono un'architettura facile destinata ad attrarre le simpatie dei sentimentali, [ma] splendono ancor oggi nella loro modernit\u00e0 discreta, una modernit\u00e0 che fa appello ai sensi\u00bb (Kristiana Hartmann).\nEdifici significativi.\nDi seguito si riporta un elenco sommario degli edifici pi\u00f9 significativi realizzati da Taut:"}
{"id": "262969", "revid": "108951700", "url": "https://it.wikipedia.org/wiki?curid=262969", "title": "Campionati mondiali di sci nordico 1970", "text": "I Campionati mondiali di sci nordico 1970, ventottesima edizione della manifestazione, si svolsero dal 14 al 22 febbraio a \u0160trbsk\u00e9 Pleso, in Cecoslovacchia (successivamente parte del comune di Vysok\u00e9 Tatry, in Slovacchia). Vennero assegnati dieci titoli.\nRisultati.\nUomini.\nCombinata nordica.\n15-16 febbraio&lt;br&gt;\nTrampolino: MS 1970 K90&lt;br&gt;\nFondo: 15\u00a0km\nSalto con gli sci.\nTrampolino normale.\n14 febbraio&lt;br&gt;\nTrampolino: MS 1970 K90\nTrampolino lungo.\n22 febbraio&lt;br&gt;\nTrampolino: MS 1970 K120\nSci di fondo.\n15 km.\n17 febbraio\n30 km.\n16 febbraio\n50 km.\n20 febbraio\nStaffetta 4x10 km.\n22 febbraio\nDonne.\nSci di fondo.\n5 km.\n17 febbraio\n10 km.\n16 febbraio\nStaffetta 3x5 km.\n22 febbraio"}
{"id": "262970", "revid": "767487", "url": "https://it.wikipedia.org/wiki?curid=262970", "title": "Looking for Fidel", "text": "Looking for Fidel \u00e8 un documentario del 2004 su Fidel Castro diretto dal regista statunitense Oliver Stone, sequel del precedente \"Comandante\", del 2003.\nTrama.\nLa pellicola \u00e8 un'intervista al leader cubano che prende spunto dagli ultimi provvedimenti presi dal governo contro i dirottatori che cercano la fuga negli Stati Uniti; Stone fa parlare i protagonisti del dirottamento di un traghetto alla presenza di Castro che commenta la situazione con i diretti interessati; viene ricordata la condanna a morte inflitta contro i dirottatori di un aereo che si voleva far atterrare in territorio statunitense per chiedere asilo politico.\nIl regista riporta i rapporti di Amnesty International e fa parlare alcuni rappresentanti del movimento anti-castrista presente sull'isola, i quali denunciano la repressione e il monopolio dell'informazione e della propaganda politica da parte del governo."}
{"id": "262976", "revid": "773636", "url": "https://it.wikipedia.org/wiki?curid=262976", "title": "CIAM", "text": ""}
{"id": "262977", "revid": "1444345", "url": "https://it.wikipedia.org/wiki?curid=262977", "title": "Punto critico", "text": ""}
{"id": "262983", "revid": "1371684", "url": "https://it.wikipedia.org/wiki?curid=262983", "title": "Campionati mondiali di sci nordico 1974", "text": "I Campionati mondiali di sci nordico 1974, trentesima edizione della manifestazione, si svolsero dal 16 al 24 febbraio a Falun, in Svezia. Vennero assegnati dieci titoli e fu introdotta una variazione nel programma: la staffetta femminile 3x5 km venne sostituita dalla 4x5 km.\nRisultati.\nUomini.\nCombinata nordica.\n17-18 febbraio&lt;br&gt;\nTrampolino: Lugnet K70&lt;br&gt;\nFondo: 15\u00a0km\nSalto con gli sci.\nTrampolino normale.\n16 febbraio&lt;br&gt;\nTrampolino: Lugnet K70\nTrampolino lungo.\n23 febbraio&lt;br&gt;\nTrampolino: Lugnet K90\nSci di fondo.\n15 km.\n19 febbraio\n30 km.\n17 febbraio\n50 km.\n24 febbraio\nStaffetta 4x10 km.\n21 febbraio\nDonne.\nSci di fondo.\n5 km.\n18 febbraio\n10 km.\n20 febbraio\nStaffetta 4x5 km.\n23 febbraio"}
{"id": "262984", "revid": "44627", "url": "https://it.wikipedia.org/wiki?curid=262984", "title": "Universit\u00e0 di Siena", "text": ""}
{"id": "262987", "revid": "399", "url": "https://it.wikipedia.org/wiki?curid=262987", "title": "Brighton", "text": "Brighton \u00e8 una citt\u00e0 situata sulla costa meridionale dell'Inghilterra nella contea dell'East Sussex. Insieme alle vicine citt\u00e0 di Hove e Portslade, costituisce l'autorit\u00e0 unitaria di Brighton e Hove.\nL'antico insediamento di \"Brighthelmston\" risale a prima del Domesday Book (1086), ma emerse come citt\u00e0 dal clima benefico durante il XVIII secolo, divenendo una destinazione dei viaggiatori dopo l'arrivo della ferrovia, nel 1841. Brighton speriment\u00f2 un rapido aumento della popolazione, raggiungendo un picco di circa abitanti nel 1961. La Brighton moderna forma una parte di una conurbazione che si estende lungo la costa, con una popolazione di circa abitanti.\nGeografia fisica.\nLa citt\u00e0 sorge sulle coste dell'Inghilterra, sulla Manica, e costituisce l'Autorit\u00e0 unitaria (\"Unitary Authority\") di Brighton &amp; Hove, assieme con le citt\u00e0 di Hove, Saltdean e Rottingdean. Essa costituisce il centro maggiore di un'area conurbata che conta circa abitanti.\nStoria.\nNella citt\u00e0 sorge il famoso Royal Pavilion, costruito negli anni tra il 1787 ed il 1820 come residenza per il Principe del Galles, il futuro re Giorgio IV. Lo stravagante edificio in stile pseudo-orientale, acquistato dalla citt\u00e0 di Brighton nel 1850, ospita oggi un museo e le vicine scuderie sono state convertite in una sala da concerti. La cittadina possiede, oltre al grande molo \"Palace Pier\" (costruito nel 1899), numerosi teatri e musei, un acquario, un ippodromo ed un grande porto turistico.\nVi era anche il molo West Pier, costruito nel 1866 e chiuso al pubblico nel 1975, ma \u00e8 rimasto distrutto da un incendio nel 2003.\nNel 1896 a Brighton si instaur\u00f2 la prima importante scuola del cinema inglese, la Scuola di Brighton.\nLa notte del 12 ottobre 1984 una bomba da 50 chilogrammi venne fatta detonare da un esponente dell'Esercito Repubblicano Irlandese (IRA) all'interno del Bringhton Gran Hotel. Obbiettivo dell'attentato era il Primo Ministro Britannico Margaret Thatcher, che quella sera pernottava all'interno dell'Hotel per la convention nazionale del suo partito, i conservatori. Il Primo Ministro usc\u00ec miracolosamente illeso dall'esplosione (che aveva per\u00f2 distrutto totalmente il bagno della sua stanza), ma l'ordigno uccise 5 persone appartenenti al Partito Conservatore.\nCultura.\nVita notturna e musica popolare.\nUno dei principali eventi musicali \u00e8, a intervalli irregolari, il \"Big Beach Boutique\", per cui una grande parte della spiaggia viene chiusa per un concerto di Fatboy Slim.\nMusica.\nL'opera rock Quadrophenia del gruppo The WHO \u00e8 ambientata a Brighton \nHanno avuto origine da questa citt\u00e0 il gruppo indie rock Blood Red Shoes, il disc jockey Fatboy Slim, la band rock emergente The Kooks, Gli Architects, Bat for Lashes e The Go! Team. \nLa band inglese Queen ha composto una canzone dal titolo \"\"Brighton Rock\".\"\nLa band statunitense Stray Cats ha composto una canzone dal titolo Rumble in Brighton. La citt\u00e0 \u00e8 citata in un noto brano del rapper italiano Fabri Fibra dal titolo \"Speak English\".\nSport.\nLa squadra di calcio della citt\u00e0 \u00e8 il Brighton &amp; Hove Albion Football Club, che nella sua storia ha vinto una Community Shield nel 1910.\nEconomia.\nTurismo.\nA livello turistico balneare la citt\u00e0 \u00e8 una delle pi\u00f9 ricettive in Gran Bretagna. Brighton \u00e8 visitata da otto milioni di turisti all'anno grazie anche alla relativa vicinanza dalla capitale inglese, che dista solo un'ora di treno. Caratteristico \u00e8 il suo lungomare con numerosi bar, ristoranti, nightclub e la Brighton Wheel (che \u00e8 stata rimossa per fine contratto e mancato rinnovo, nel 2016). \nBrighton conta due universit\u00e0 e una scuola di medicina.\nBrighton \u00e8 una grande e frequentata stazione balneare, apprezzata per i suoi numerosi parchi, le piazze e le case in stile Reggenza. L'attivit\u00e0 economica \u00e8 diversificata e comprende la produzione di apparecchiature elettriche e la lavorazione del metallo.\nBrighton \u00e8 considerata \"la capitale dei Gay\" d'Inghilterra, annualmente vi si svolge il gay pride.\nInfrastrutture e trasporti.\nVari sono i punti di contatto della citt\u00e0 con la storia dei trasporti, a partire dall'essere stata la citt\u00e0 d'arrivo della prima competizione motoristica della storia britannica dopo gli oltre trent'anni in cui \u00e8 stato in vigore il Locomotive Act con le note limitazioni di velocit\u00e0 per i veicoli: la Emancipation Run da Londra a Brighton del 1896.\nAttualmente il trasporto pubblico locale attraverso autobus \u00e8 gestito dalla \"Brighton &amp; Hove\" con all'incirca 250 mezzi, mentre \u00e8 in progetto anche un servizio di metropolitana. La citt\u00e0 \u00e8 collegata alla rete ferroviaria attraverso la stazione ferroviaria \"Brighton Station\" da cui partono frequenti treni verso Londra, raggiunta dopo .\nDal punto di vista storico Brighton possiede Volk's Electric Railway il pi\u00f9 antico treno elettrico della storia ancora in funzione nel mondo, tuttora viene utilizzato come collegamento turistico essenziale per trasportare la gente dal Brighton Pier a Brighton Marina. I binari percorrono tutta la spiaggia per quasi .\n un noto locale di Brighton posto sul lungomare dove si esibiscono musicisti e gruppi di fama internazionale. Tale ascensore permette il collegamento dal locale posto al livello della spiaggia con la strada sovrastante alla scogliera con un dislivello di quasi 30 metri (infatti percorre in altezza la scogliera). Esso \u00e8 stato costruito e tuttora conservato in perfetto Stile Vittoriano.\nCasualmente esso si trova a met\u00e0 percorso della Volk's Electric Railway.\nAttualmente l'ascensore non \u00e8 accessibile ai visitatori a causa di alcuni atti vandalici. Da agosto 2016 \u00e8 in funzione la \"British Airway i360\" la torre di osservazione mobile attualmente pi\u00f9 alta al mondo (162 metri)."}
{"id": "262988", "revid": "599013", "url": "https://it.wikipedia.org/wiki?curid=262988", "title": "Antifascismo", "text": "L'antifascismo (antinazismo per designare l'opposizione al nazismo e antifranchismo e antifalangismo usati per l'opposizione al franchismo ed il falangismo) \u00e8 un movimento eterogeneo che, dal termine della prima guerra mondiale, si pone in contrapposizione in varie modalit\u00e0, con il fascismo e le sue diverse manifestazioni e declinazioni, sia da un punto di vista politico che da quello della lotta armata.\nStoria.\nIl termine, nella sua accezione originaria, identifica i movimenti popolari spontanei sorti in Italia a partire dagli anni successivi al termine della prima guerra mondiale, in opposizione all'allora nascente fascismo, e tesi a impedire l'affermarsi sulla scena politica prima dei Fasci Italiani di Combattimento (1919) e poi del Partito Nazionale Fascista (1921), fondati da Benito Mussolini. Questo avvenne in concomitanza con la repressione violenta di circoli e cooperative socialiste, delle leghe bracciantili e operaie rosse, delle camere del lavoro e delle sedi dell'Avanti!. Infatti il fascismo assunse presto una connotazione reazionaria caratterizzata dalla saldatura degli interessi dei ceti agrari e industriali, nonch\u00e9 di molti apparati statali, i quali temevano che agli scioperi e alla forte avanzata del partito socialista durante il Biennio rosso (1919-1920) sarebbe seguita anche in Italia una rivoluzione comunista sul modello della rivoluzione bolscevica.\nSuccessivamente il termine si diffuse al di fuori dei confini italiani con la nascita e l'espansione dei movimenti fascisti in Europa e nel mondo, che negli anni venti e trenta conquistarono il potere realizzando regimi totalitari tramite elezioni in altre nazioni del continente, come in Germania o in Austria, o durante la seconda guerra mondiale, come nel caso di Francia, paesi scandinavi e paesi dell'Europa orientale. Dopo la fine della guerra il termine \u00e8 stato (e viene ancora) utilizzato da tutti quei partiti e movimenti che si pongono l'obiettivo di contrastare le attivit\u00e0 degli avversi partiti, movimenti e associazioni fasciste, neofasciste e di estrema destra.\nCaratteristiche.\nSpesso il termine viene esteso alla lotta contro tutti i regimi di estrema destra o reazionari (in quanto sono spesso considerati, dalla storiografia anglosassone ad esempio, \"fascismi\" tutti i regimi illiberali e non democratici), tranne che questi siano di altra matrice (in questo caso si pu\u00f2 parlare invece di anticomunismo o antisovietismo, ad esempio). L'antifascismo, oltre che dei regimi comunisti e stati socialisti, \u00e8 stato, ed \u00e8, parte integrante della struttura ideologica di molte democrazie liberali e socialdemocrazie.\nL'antifascismo non aderisce in s\u00e9 a una particolare ideologia politica. Comunque tra le principali forze politiche e sociali antifasciste di questo periodo si possono indicare:\nNel mondo.\nAmerica latina.\nMolti oppositori alle dittature militari (come quella di Jorge Rafael Videla in Argentina, o di Augusto Pinochet in Cile), o del governo di Juan Domingo Per\u00f3n in Argentina (come lo scrittore Jorge Luis Borges), si dichiaravano antifascisti, sebbene questi regimi non siano stati \"fascisti\" in senso stretto (anche se Per\u00f3n si ispirava al regime italiano).\nFrancia.\nDopo l'occupazione tedesca della Francia, il 18 giugno 1940, l'antifascismo comparve come opposizione al nazismo e al governo di Vichy il generale Charles de Gaulle, comandante di \"Francia Libera\", si rivolse via radio da Londra al popolo francese e incit\u00f2 i francesi a continuare la lotta contro i tedeschi. Questo messaggio fu ben recepito nel nord della Francia, meno nel sud del Paese.\nCos\u00ec come erano variegati gli elementi della Francia di Vichy, anche la Resistenza in realt\u00e0 comprendeva numerose formazioni diverse per motivazioni e scopi: c'erano movimenti che prendevano ordini direttamente dallo Special Operations Executive, la Resistenza comunista, gruppi leali a De Gaulle e anche gruppi regionalisti. I primi movimenti di Resistenza si ebbero al nord, come l\"'OCM\" (\"Organisation Civile et Militaire\") e dalla fine del 1940, sempre al nord si pubblicavano sei giornali clandestini. Nel maggio del 1941 fu paracadutato il primo agente del SOE in Francia settentrionale per assistere alle operazioni della Resistenza. In aggiunta, lavoravano per conto degli Alleati anche la resistenza belga, polacca e olandese. Molti membri erano ex-soldati sfuggiti ai tedeschi o che erano stati rilasciati dai campi di prigionia e che avevano nascosto le armi in attesa di poter combattere di nuovo.\nAltri erano ex-socialisti e comunisti sfuggiti alla Gestapo e molti di loro si erano nascosti nelle regioni forestali, specialmente nelle zone non occupate. Si unirono tra loro per formare le bande maquis e iniziare a pianificare attacchi contro le forze di occupazione. Alcuni gruppi avevano tra i loro membri anche degli spagnoli che avevano combattuto tra le file repubblicane durante la guerra civile spagnola. Alla Resistenza francese si unirono anche un migliaio di tedeschi, che avevano lasciato la Germania perch\u00e9 erano oppositori politici o ebrei.\nA causa della complessit\u00e0 politica della Francia, il movimento della Resistenza ebbe un avvio difficile, ma dal giugno 1941 cominci\u00f2 ad essere pi\u00f9 organizzato e la sua azione antitedesca crebbe di conseguenza. Il 22 giugno 1941 tutti i gruppi comunisti della Francia unirono le forze per convergere in un unico fronte, migliorando notevolmente la propria organizzazione; l'attacco tedesco all'URSS - Operazione Barbarossa - e la conseguente rottura del patto Molotov-Ribbentrop, port\u00f2 infatti molti comunisti francesi ad unirsi alla Resistenza. L'11 novembre 1942, le truppe tedesche occuparono l'intera Francia, spingendo molti francesi ad entrare in gruppi sovversivi per combattere contro l'occupazione, che a partire dall'Operazione Anton divenne pi\u00f9 esplicita e oppressiva.\nL'azione congiunta di alleati e resistenza alla fine riusc\u00ec a liberare la Francia dal nazismo e dai filofascisti di Vichy, cosicch\u00e9 de Gaulle pot\u00e9 proclamare la vittoria a Parigi, entrandovi trionfalmente il 25 agosto 1944:\nNel dopoguerra, per\u00f2, dopo il suo ritorno al potere, molti antifascisti di sinistra accusarono lo stesso de Gaulle di mirare ad un regime personale, cosa che non si verificher\u00e0. Nel 1972 venne fondato il Front National, che riprendeva simboli e contenuti, adattandoli, dal Movimento Sociale Italiano. \nIl ballottaggio presidenziale tra il gollista Chirac e l'ultranazionalista e xenofobo Jean-Marie Le Pen del FN, nel 2002, port\u00f2 a una grande mobilitazione antifascista in tutta la Francia, che port\u00f2 alla sconfitta del FN, con Chirac che ottenne pi\u00f9 dell'82 % dei voti. Anche la figlia Le Pen, Marine, viene vista spesso come una fascista, cosa che suscita spesso l'opposizione degli antifascisti in Francia e all'estero.\nNel dopoguerra, l'attivit\u00e0 si indirizz\u00f2 contro partiti di estrema destra, come il Fronte Nazionale.\nGermania.\nL'antifascismo tedesco o antinazismo rappresent\u00f2 una forza minoritaria di opposizione al nazionalsocialismo di Adolf Hitler, tra il 1933 e il 1945. Il punto massimo della resistenza ebbe come protagonista alcuni militari come Claus von Stauffenberg, che riuscirono quasi a uccidere il dittatore nell'attentato del 20 luglio 1944, obiettivo tentato da altri nel corso degli anni. Dopo questi fatti la resistenza venne quasi annientata dalla repressione del regime. Nella Repubblica Democratica Tedesca o Germania Est, il muro di Berlino era chiamato eufemisticamente \"Barriera di protezione antifascista\".\nIl gruppo Antifa nacque in Germania ed \u00e8 attivo principalmente nel contrasto di formazioni neonaziste come il Partito Nazionaldemocratico di Germania (NPD). Il primo movimento tedesco a chiamarsi Antifaschistische Aktion inizi\u00f2 nel 1923, come parte del Rotfrontk\u00e4mpferbund.\nIl movimento acquist\u00f2 seguaci dopo essere stato proclamato dal Partito Comunista Tedesco (KPD) nel suo quotidiano Rote Fahne nel 1932, in risposta alla lotta tra i membri nazisti e comunisti del parlamento. Dopo una dissoluzione forzata ad opera dei nazisti nel 1933, il movimento riprese le proprie attivit\u00e0 nel corso degli anni ottanta.\nGrecia.\nIn Grecia vi furono fenomeni di resistenza all'invasione nazista e fascista, e, dall'altro canto, al regime del 4 agosto di Ioannis Metaxas.\nSentimenti antifascisti animavano anche gli oppositori alla dittatura dei colonnelli, come l'eroe nazionale della Grecia moderna, Alexandros Panagulis. Sull'onda delle proteste internazionali, il 14 novembre 1973 gli studenti del Politecnico di Atene entrarono in sciopero ed avviarono una forte protesta contro la Giunta. Nelle prime fasi della protesta non vi fu alcuna reazione da parte del governo militare cosicch\u00e9 gli studenti poterono barricarsi all'interno degli edifici e mettere in funzione una stazione radio (usando materiale trovato nei laboratori) che trasmetteva nell'area di Atene. Migliaia di lavoratori e di giovani si unirono alla protesta sia dentro che fuori l'universit\u00e0. Quando l'esercito intervenne intimando agli studenti del Politecnico, asserragliati all'interno dell'Universit\u00e0, di arrendersi e cedere le armi, pare che questi risposero usando le stesse parole pronunciate dal re di Sparta Leonida contro i persiani alle Termopili: \"\u039c\u03bf\u03bb\u1f7c\u03bd \u03bb\u03b1\u03b2\u03ad\" (\"Venite a prenderle\").\nNelle prime ore del 17 novembre Papadopoulos ordin\u00f2 all'esercito di porre fine alla protesta. Un carro armato AMX-30 abbatt\u00e9 i cancelli del Politecnico, che era stato completamente privato di illuminazione attraverso il distacco della rete elettrica cittadina: l'azione di forza travolse gli studenti che vi si erano arrampicati sopra. Secondo le indagini svolte dopo la caduta della Giunta, nessuno studente rimase ucciso dall'azione del carro armato anche se i feriti furono moltissimi, e alcuni di essi rimasero poi invalidi. Negli scontri che seguirono l'intervento dell'esercito rimasero uccisi 24 civili, tra i quali almeno uno ucciso a sangue freddo da un ufficiale. Il 25 novembre 1973 a seguito della sanguinosa repressione della rivolta del Politecnico di Atene del 17 novembre, ed alle proteste interne ed internazionali seguite ai fatti, il generale Dimitrios Ioannides depose Papadopoulos, nomin\u00f2 presidente della repubblica il generale Phaedon Gizikis e tent\u00f2 di mantenere il potere nelle mani dei militari malgrado il crescere dell'opposizione interna al regime.\nPapadopoulos venne estromesso e le elezioni del novembre 1974, indette dai successori videro la vittoria di Nuova Democrazia, il partito conservatore ma democratico. Il nuovo governo indisse per l'8 dicembre dello stesso anno un referendum istituzionale, per decidere se abolire la monarchia (responsabile dell'avvento del regime militare) o instaurare una repubblica, questa ottenne il 69,2% dei voti, mentre la monarchia il 30,8% dei voti, nacque cos\u00ec la Terza Repubblica Ellenica.\nL'antifascismo \u00e8 riapparso come un forte movimento negli anni 2000, localizzato soprattutto tra i partiti di sinistra come SYRIZA, in contrasto con l'esplosione elettorale del movimento nazionalista e neonazista di Alba Dorata, ispirato al metaxismo degli anni 1936-1941.\nIl 5 aprile 2013, alcuni membri di Alba Dorata aggredirono alcuni immigrati, nei pressi di Chania, e organizzarono poi una manifestazione provocatoria, davanti alla sede del KKE; in seguito si scagliarono anche contro alcuni supporter dell'. A seguito di ci\u00f2 il segretario locale di Alba Dorata, Stelios Vlamakis, venne attaccato e gettaro in mare, senza conseguenze fisiche, da un gruppo di comunisti, di tifosi dell'AEK Atene e di antifascisti. L'indignazione si \u00e8 diffusa tra la popolazione della citt\u00e0, e il giorno dopo, a seguito di un appello di SYRIZA, circa 2500 persone sono scese in piazza per condannare l'episodio xenofobo.\nIl 18 maggio 2013, durante una seduta del Parlamento Ellenico in cui si stava discutendo un disegno di legge antirazzista, il parlamentare di Alba Dorata Panagiotis Iliadis venne richiamato numerose volte dal presidente di turno dell'aula, Iannis Dragasakis (SYRIZA), a causa dei toni aggressivi del suo discorso nei confronti del Ministro della Giustizia e del leader di SYRIZA. In seguito il deputato \u00e8 stato espulso dall'aula dopo aver intimato al vicepresidente del parlamento di \u00abstare seduto\u00bb. Nell'uscire dall'aula il deputato ha scandito per tre volte lo slogan \u00abHeil Hitler\u00bb, scatenando l'indignazione generale dei deputati. Successivamente Dragasakis ha deciso di applicare, per la prima volta nella storia della Repubblica greca, l'articolo 80 del \"Regolamento del Parlamento\" per il \u00abcomportamento antiparlamentare\u00bb, che prevede dure sanzioni per l'autore dello slogan. Il giorno seguente Alexis Tsipras, leader di SYRIZA, ha accusato Nuova Democrazia di \u00abnon aver preso posizione contro i neonazisti di Alba Dorata\u00bb.\nItalia.\nL'usufruire di organizzazioni paramilitari signific\u00f2, per il fascismo, rendere clandestina qualsiasi forma di opposizione al regime. Gli antifascisti si opposero, almeno fino al delitto Matteotti, anche con la lotta armata (es. gli Arditi del Popolo) contro le camicie nere. Di conseguenza i vari giornali socialisti furono costretti a chiudere e le personalit\u00e0 di spicco della sinistra a lasciare l'Italia. I pochi socialisti rimasti formarono nel 1926 la convenzione antifascista; mentre i comunisti si organizzarono in societ\u00e0 segrete, vivendo in zone malfamate e agendo nell'anonimato. Antonio Gramsci fu incarcerato nel '27, e nelle sue lettere inviate dal carcere si riscontra il suo pensiero politico: l'ascesa del socialismo in Italia avrebbe dovuto essere diversa dall'avvento del socialismo in Russia, giacch\u00e9 Italia e Russia differivano sotto i profili sociali, economici e intellettuali.\nLe societ\u00e0 antifasciste venutesi a formare, per\u00f2, non trovarono mai un'intesa e fallirono. Altro tentativo fu quello di Carlo Rosselli, con la fondazione di un movimento chiamato Giustizia e libert\u00e0, che prevedeva la riorganizzazione delle forze antifasciste al fine di opporsi al regime in modo deciso; caratterizzato fortemente dalla componente generazionale, il movimento riteneva necessario incidere nella mentalit\u00e0 dei pi\u00f9 giovani. Gli antifascisti che si opponevano da Parigi al regime di Mussolini si riunirono nella \"concentrazione antifascista\".\nAllo scoppio della guerra civile spagnola molti antifascisti vi parteciparono con la speranza di portare d'esempio, contro il regime mussoliniano, la resistenza armata alla dittatura franchista; da qui il grido: \u201cOggi in Spagna, domani in Italia\u201d. L'antifascismo ebbe un ruolo determinante nella resistenza italiana, dando vita al Comitato di liberazione nazionale. Nel secondo dopoguerra fu un valore fondante della nuova Costituzione repubblicana. \nCome linea di lotta politica contro il possibile ritorno della dittatura, ritenuto possibile specialmente a partire dagli anni '70, il richiamo all'antifascismo fu molto presente all'interno della sinistra extraparlamentare (come Autonomia Operaia, Potere Operaio, Lotta Continua, Lotta Comunista).\nSpagna.\nL'antifascismo in Spagna si espresse principalmente nella guerra civile spagnola, nella lotta contro Francisco Franco e contro il suo regime, il franchismo.\nNel 1936 il Comintern autorizz\u00f2 e il 22 ottobre 1936, il primo ministro della repubblica spagnola Francisco Largo Caballero, approv\u00f2 la formazione delle prime organizzazioni che, in tutto il mondo, si attivarono per reclutare volontari, furono i partiti comunisti e i sindacati dei lavoratori. La prima unit\u00e0, detta \u201c11\u00aa Brigata mista internazionale\u201d venne inviata a Madrid, gi\u00e0 sotto assedio; era composta da operai, studenti, liberali, socialisti, comunisti, anarchici.\nLe Brigate si distinsero principalmente nella difesa di Madrid e nella battaglia di Guadalajara.\nIl 21 settembre 1938 il nuovo primo ministro Juan Negr\u00edn, su pressione delle democrazie occidentali impegnate nella politica di non intervento, dispose il ritiro dal fronte di tutti i combattenti non spagnoli, stimati in unit\u00e0 ad ottobre 1938. Il 29 ottobre 1938, a Barcellona, le Brigate internazionali tennero una sentita e commossa parata di addio.\nIl governo provvisorio franchista di Burgos rispose rinunciando al supporto di militari italiani inviati al suo fianco dal regime fascista (ma ne rimasero circa , oltre ai tedeschi). Dopo la sconfitta degli antifascisti nel 1939 la lotta continu\u00f2 come guerriglia. Si prolung\u00f2 con azioni frammentarie e localistiche, fino al 1975.\nDopo la partecipazione degli anarchici alla Resistenza Francese, anch'essi vennero chiamati, come i partigiani francesi, \"maquis\" (da \"macchia\" ovvero \"darsi alla macchia\") oppure anche \"maquisards\" (termine derivato dal precedente), nel significato di combattenti antifascisti. Al termine della seconda guerra mondiale, i guerriglieri antifranchisti iniziarono a condurre azioni militari in Spagna, partendo dalla Francia, dove erano situate le loro basi logistiche e dove molti di essi risiedevano. Dopo aver valicato i Pirenei e aver passato Il confine, effettuavano le azioni programmate e, al termine, rientravano nel Paese transalpino. Lo stesso cammino veniva spesso percorso anche da chi agiva in clandestinit\u00e0 in Spagna per periodi prolungati."}
{"id": "262993", "revid": "228587", "url": "https://it.wikipedia.org/wiki?curid=262993", "title": "Comandante", "text": ""}
{"id": "263001", "revid": "122618937", "url": "https://it.wikipedia.org/wiki?curid=263001", "title": "Gaio Ateio Capitone", "text": "Biografia.\nFiglio di Gaio Ateio Capitone, tribuno della plebe nel 55 a.C., divenne il pi\u00f9 insigne giurista della prima et\u00e0 imperiale insieme al suo pi\u00f9 famoso rivale, Marco Antistio Labeone, dal quale si differenziava sia per le opinioni politiche, sia nell'ambito pi\u00f9 specifico della giurisprudenza.\nI due rivali fondarono le due pi\u00f9 importanti scuole di diritto della Roma antica, caratterizzate da un differente approccio al diritto (Cfr. D.1.2.2.47): \nNon meno differenti erano le opinioni dei due riguardo alla politica: Labeone si dimostr\u00f2 pi\u00f9 conservatore e difensore degli ideali repubblicani, Capitone ader\u00ec precocemente al nuovo ordine costituzionale romano legandosi ben presto ad Augusto. Le sue idee politiche gli garantirono il favore dell'imperatore che lo ricompens\u00f2 facendolo accedere al consolato (sebbene solo come \"consul suffectus\") all'et\u00e0 di 43 anni, nel 5 d.C.\nTacito ci fornisce un giudizio alquanto negativo di Capitone, proprio in raffronto al rivale Labeone: \nOpere.\nTutte le opere di Capitone sono andate perdute e se ne conosce solo il loro titolo attraverso la citazione di autori della tarda antichit\u00e0."}
{"id": "263013", "revid": "9", "url": "https://it.wikipedia.org/wiki?curid=263013", "title": "Giansenisti", "text": ""}
{"id": "263015", "revid": "1006354", "url": "https://it.wikipedia.org/wiki?curid=263015", "title": "Resina artificiale", "text": "Con resina artificiale (o resina sintetica) si intende in genere un materiale viscoso, di aspetto simile alla resina vegetale, capace di indurirsi a freddo o a caldo. Si tratta in genere di un'ampia classe di differenti e complessi polimeri, che si possono ottenere con una grande variet\u00e0 di metodi e materie prime.\nFra le resine sintetiche pi\u00f9 comuni citiamo le resine fenoliche, le resine acriliche, le resine epossidiche, le resine poliestere insature (UPR, \"Unsaturated Polyester Resin\"), le resine vinilestere (VE), le resine termoplastiche, le resine termoindurenti e gli elastomeri.\nUna resina sintetica non viene in genere commercializzata come tale, ma ne vengono venduti i suoi precursori, nella forma di due componenti separati \u2014 l'oligomero e l'agente reticolante \u2014 che vengono miscelati al momento dell'uso. La miscelazione innesca la reazione di reticolazione che trasforma l'oligomero, solitamente un liquido oleoso poco viscoso capace di adattarsi ai pi\u00f9 piccoli dettagli dello stampo, nel polimero solido, una materia plastica solitamente trasparente che pu\u00f2 venire successivamente lavorata, colorata e decorata.\nApplicazioni.\nGli usi delle resine artificiali sono i pi\u00f9 disparati. \nVari tipi di resine artificiali sono utilizzati come matrici per i materiali compositi, oppure come basi per adesivi (ad esempio i cianoacrilati).\nAltri impieghi includono materiali edilizi (pannelli, condotte eccetera) oppure le resine a scambio ionico per la purificazione dell'acqua.\nAnche in campo artistico si usano tali resine (in genere resine poliestere), ad esempio nella produzione di figurine e statue in plastica come alternativa (pi\u00f9 leggera e meno tossica) al piombo metallico.\nNel campo del restauro, inoltre, le resine, come ad esempio il Paraloid B72, sono molto usate per il consolidamento di oggetti ammalorati e per la stuccatura di lacune in miscela con inerti.\nUn altro settore importante per le resine artificiali \u00e8 quello delle fonderie. Infatti le resine (es. fenoliche, furaniche) costituiscono un prodotto fondamentale nella produzione di getti di metallo- che pu\u00f2 essere alluminio, ghisa, acciaio o rame. Unita alla sabbia, la resina forma l'anima dentro cui viene colato il metallo in forma liquida che poi, raffreddando, assumer\u00e0 la forma dell'anima di sabbia e resina."}
{"id": "263016", "revid": "599", "url": "https://it.wikipedia.org/wiki?curid=263016", "title": "Spazi isometrici", "text": ""}
{"id": "263020", "revid": "400694", "url": "https://it.wikipedia.org/wiki?curid=263020", "title": "Queer as Folk (serie televisiva 2000)", "text": "Queer as Folk \u00e8 una serie televisiva statunitense-canadese prodotta tra il 2000 e il 2005 da Showtime e Temple Street Productions. Si tratta del remake dell'omonima serie televisiva inglese creata da Russell T. Davies, andata in onda dal 1999 al 2000.\nIl titolo della serie nasce da un'espressione dialettale di alcune zone del nord dell'Inghilterra: \u00abthere's nought so \"queer as folk\"\u00bb, che significa \u00abnon c'\u00e8 nulla di cos\u00ec strano come la gente\u00bb; dove la parola queer in inglese significa, oltre che \"strano\", anche omosessuale.\nTrama.\nPittsburgh, inizio anni 2000. Brian Kinney incontra fuori da una discoteca gay il diciassettenne Justin Taylor e lo porta a casa con s\u00e9, iniziandolo alla sua vita sessuale. Justin si innamora subito di Brian del quale sembrava essere innamorato anche Michael Novotny, amico di giovent\u00f9 di Brian e sfortunato in amore e vita sessuale come anche gli amici Emmett Honeycutt e Ted Schmidt. Nel frattempo Melanie Marcus e la sua compagna Lindsay Peterson (precedentemente incinta grazie alla donazione di sperma da parte di Brian) diventano mamme del piccolo Gus.\nJustin, innamorato di Brian, inizia a perseguitarlo e inseguirlo ovunque; la madre del ragazzo scopre la sua omosessualit\u00e0 e la accetta con fatica, grazie anche all'interessamento di Debbie Novotny, la madre di Michael. Il padre non \u00e8 altrettanto comprensivo e Justin \u00e8 costretto ad andare a vivere fuori di casa. In seguito i due genitori divorziano e Justin va a vivere permanentemente da Brian. Grazie al suo innato talento per le arti figurative, viene ammesso all'Universit\u00e0 delle belle arti di Pittsburgh.\nMichael nasconde la sua omosessualit\u00e0 al lavoro e frequenta per un breve periodo una sua collega, ignara del fatto che sia gay. Va in seguito a convivere per quasi un anno con il medico David Cameron, che per\u00f2 lascia quando questi si trasferisce fuori citt\u00e0. In seguito conosce e sposa Ben Bruckner, un professore universitario sieropositivo, e con lui salva e adotta un ragazzo di strada. Michael lascia il suo lavoro da commesso per dedicarsi a tempo pieno alla sua passione per i fumetti: compra una fumetteria e inizia a produrre, grazie alle abilit\u00e0 da disegnatore di Justin, un comic chiamato \"Rage\" (\"Furore\").\nTed ha problemi a trovare un uomo e intraprende inizialmente una storia d'amore travagliata col tossicodipendente Blake. Viene licenziato dal suo lavoro come contabile perch\u00e9 sorpreso a guardare porno sul posto di lavoro e diventa manager di un sito web dedito proprio alla pornografia. Si innamora dell'amico Emmett, presto ricambiato; quando per\u00f2 perde il lavoro cade in depressione e ha una brutta esperienza con le droghe, il Crystal in particolar modo, che lo costringe a farsi ammettere in una casa di cura, dove a sorpresa ritrova Blake che nel frattempo si \u00e8 disintossicato ed ha intrapreso il lavoro di consulente contro le dipendenze.\nEmmett intanto si convince di poter \"guarire\" e tornare eterosessuale frequentando un gruppo della Chiesa; presto per\u00f2 si rende conto di amarsi cos\u00ec com'\u00e8 e abbandona l'idea. Lavora per un certo periodo di tempo per il sito pornografico di Ted, sotto lo pseudonimo di Fetch Dixon, diventando una celebrit\u00e0 nell'ambiente LGBT.\nLinz e Mel invece entrano in crisi a causa di Brian che non rinuncia ai diritti di genitore su Gus, impedendo a Mel di adottarlo e facendo s\u00ec che ella si senta sempre pi\u00f9 esclusa dal nucleo famigliare. In seguito Brian decide di firmare i documenti; le due donne si sposano (anche se senza riscontro legale) e decidono di avere un secondo figlio, questa volta con l'ausilio di Michael, da cui nascer\u00e0 una figlia chiamata poi Jenny Rebecca.\nProduzione.\nA questa versione statunitense di \"Queer as Folk\" hanno partecipato vari registi canadesi noti per i loro lavori indipendenti (Bruce McDonald, David Wellington, Kelly Makin, Jeremy Podeswa e Michael De Carlo per citarne alcuni) cos\u00ec come il famoso regista australiano Russell Mulcahy (\"Highlander - L'ultimo immortale\") che ha diretto l'episodio pilota.\nGli sceneggiatori sono stati Ron Cowen e Daniel Lipman, che sono anche i produttori esecutivi delle serie con Tony Jonas, precedente presidente della Warner Bros. Television. Altri sceneggiatori nelle ultime stagioni sono stati Michael Mac Lennan, Efrem Seeger, Brad Fraser, Del Shores e Shawn Postoff.\nLa serie \"Queer as Folk\" \u00e8 ambientata nella citt\u00e0 di Pittsburgh (Pennsylvania), che venne scelta per essere la pi\u00f9 simile a Manchester. Dal momento che a Pittsburgh non c'\u00e8 una comunit\u00e0 gay cos\u00ec grande come quelle di San Francisco o New York, la maggior parte delle scene sulla Liberty Avenue sono state filmate a Toronto, scelta come centro direttivo della serie per i suoi bassi costi di produzione e per l'affidabilit\u00e0 della sua industria televisiva e cinematografica.\nRiguardo al motivo della chiusura della serie, da notare che Showtime si preoccup\u00f2 per la crescita dei costi di produzione dovuti all'aumento del dollaro canadese; secondo altri la rete televisiva non voleva essere reputata come una rete televisiva \"solo per gay\" e per questo motivo cancell\u00f2 lo show. Pubblicamente per\u00f2 gli ideatori Ron Cowen e Daniel Lipman affermarono di non aver progettato storie successive e si venne inoltre a sapere che l'attore Randy Harrison (Justin) non avrebbe preso parte alla sesta stagione. Showcase stava facendo ottimi guadagni grazie alla vendita degli spazi pubblicitari e prese in considerazione l'acquisto della serie, che si rivel\u00f2 per\u00f2 troppo costosa.\nTemi affrontati.\nI percorsi narrativi esplorati hanno incluso: il coming out, il matrimonio tra persone dello stesso sesso, l'uso e l'abuso di droghe per divertimento, l'adozione da parte di coppie dello stesso sesso, l'inseminazione artificiale, i vigilanti, le aggressioni contro i gay, il sesso sicuro, la sieropositivit\u00e0, la prostituzione minorile, i ministri di culto gay, la discriminazione sul posto di lavoro basata sull'orientamento sessuale, l'industria pornografica di Internet e i bug-chasers (individui sieronegativi che secondo la leggenda urbana cercano attivamente di diventare sieropositivi).\nLa serie si \u00e8 fatta notare per la descrizione, in qualche modo franca, del modo di vivere e del sesso gay: le scene provocatorie abbondano a partire dal primo episodio che contiene la prima scena di sesso (che include masturbazione reciproca, sesso anale e rimming) tra due uomini. Va comunque rilevato che nella quinta stagione la serie abbandona il tono scanzonato e irriverente dei primi episodi, dando maggior rilevanza alle grandi questioni politiche e sociali legate all'universo gay.\nMalgrado la franca descrizione dell'uso di droga e del sesso promiscuo nei gay club, non si \u00e8 mai manifestata l'attesa reazione dei conservatori.\nMessa in onda.\nSu Showtime dopo ogni episodio appariva sullo schermo l'avviso: \u00abQueer as Folk \u00e8 una rappresentazione delle vite e degli amori di un gruppo di amici gay. Ci\u00f2 non significa che rifletta tutti gli aspetti della societ\u00e0 omosessuale\u00bb. In Canada veniva invece trasmesso prima di ogni messa in onda e dopo gli spot pubblicitari il messaggio: \u00abQuesto spettacolo contiene scene di nudo, linguaggio esplicito e riferimenti sessuali: la visione \u00e8 consigliata ad un pubblico adulto\u00bb.\nLa serie divenne velocemente lo spettacolo numero uno di Showtime negli Stati Uniti: inizialmente rivolto ad un pubblico gay maschile, in seguito una considerevole fetta di spettatori si \u00e8 rivelata essere costituita da donne eterosessuali.\nLa trasmissione ha avuto grande successo d'ascolto sia per la statunitense Showtime che per la canadese Showcase. Quest'ultima dovette allungare la messa in onda fino a un'ora e dieci minuti ad episodio per farci rientrare tutti gli spazi pubblicitari richiesti.\nIn Italia.\nLa messa in onda della serie TV \"Queer as Folk\" \u00e8 stata pi\u00f9 volte sabotata: \u00e8 stato possibile vedere le prime tre stagioni e alcuni episodi della quarta su GAY.tv (canale satellitare) in lingua originale con sottotitoli in italiano. La serie \u00e8 cominciata ad andare in onda dal 2002, dopo la serie originale inglese. La serie statunitense ha subito vari cambiamenti nella programmazione serale e notturna su questa emittente: ci sono state delle repliche di molti episodi e l'interruzione verso la fine della quarta stagione per \u00abcause di forza maggiore\u00bb. In un secondo momento la programmazione di \"Queer as Folk\" \u00e8 stata spostata su Sky ed il canale Jimmy: la serie questa volta \u00e8 stata presentata con un doppiaggio in italiano e riproposta per intero dalla prima stagione. \"Queer as Folk\" \u00e8 stata poi trasmessa sul canale digitale terrestre Iris, in terza serata, dal luned\u00ec al venerd\u00ec, per buona parte dell'inverno, per poi andare in onda a tarda notte a partire dalla primavera del 2008. Torna in replica sempre in orario notturno a partire da maggio 2019 sul canale Mediaset Premium Stories di Sky."}
{"id": "263021", "revid": "2175", "url": "https://it.wikipedia.org/wiki?curid=263021", "title": "La peau douce", "text": ""}
{"id": "263024", "revid": "1782831", "url": "https://it.wikipedia.org/wiki?curid=263024", "title": "Borbone delle Due Sicilie", "text": "La dinastia dei Borbone delle Due Sicilie, detta anche Borbone di Napoli o Borbone di Sicilia, \u00e8 uno dei rami italiani dei Borbone e, pi\u00f9 precisamente, un ramo cadetto dei Borbone di Spagna. Fu il casato reale del Regno di Sicilia citeriore (Regno di Napoli) e del Regno di Sicilia ulteriore (Regno di Sicilia), nel 1816 unificati come Regno delle Due Sicilie.\nStoria.\nOrigini.\nIl fondatore della dinastia fu Carlo di Borbone, figlio di Filippo V di Spagna (re di Napoli e di Sicilia tra il 1700 e il 1713, oltre che re di Spagna tra il 1700 e il 1746, e fondatore a sua volta della dinastia dei Borbone di Spagna) e della duchessa di Parma Elisabetta Farnese.\nCarlo di Borbone.\nNel 1734, durante la guerra di successione polacca, al comando delle armate spagnole Carlo, duca di Parma e Piacenza, conquist\u00f2 il regno di Napoli e nel 1735 il regno di Sicilia, sottraendoli alla dominazione austriaca. Quell'anno fu incoronato re a Palermo, e nel 1738 fu riconosciuto come tale dai trattati di pace, in cambio della rinuncia agli stati farnesiani e medicei in favore degli Asburgo e dei Lorena. Nel 1738 spos\u00f2 la 14 enne Maria Amalia di Sassonia ed ebbe tredici figli. Dopo quasi 30 anni di regno, nel 1759 ascese al trono di Spagna con il nome di Carlo III, dopo la morte senza eredi del fratellastro Ferdinando VI di Spagna. Carlo quindi dovette rinunciare ai troni italiani, e abdic\u00f2 in data 6 ottobre 1759, decretando la definitiva separazione tra la corona spagnola e quelle napoletana e siciliana. Lo storico Giuseppe Galasso ha definito il suo regno come l'\"ora pi\u00f9 bella\" nella storia del napoletano.\nGli successe il figlio terzogenito maschio Ferdinando di Borbone, mentre il maggiore rest\u00f2 erede al trono di Spagna, dove ascese nel 1788 come Carlo IV.\nFerdinando I.\nFerdinando, all'epoca di soli otto anni, regn\u00f2 inizialmente con il titolo di Ferdinando IV per il Regno di Napoli e Ferdinando III per il Regno di Sicilia e quindi, dal dicembre 1816 fino alla morte nel 1825, come Ferdinando I, re delle Due Sicilie.\nFu affidato a un consiglio di reggenza composto di otto membri, con il compito di governare finch\u00e9 il giovane re non avesse compiuto sedici anni; ma le decisioni pi\u00f9 importanti le avrebbe comunque prese di persona lo stesso Carlo a Madrid, tramite una fitta corrispondenza con il fidato reggente il giurista Bernardo Tanucci.\nFerdinando spos\u00f2 nel 1768 Maria Carolina d'Asburgo-Lorena (1752-1814) e quindi morganaticamente (1814) la siciliana Lucia Migliaccio duchessa di Floridia (1770-1826), creata principessa di Casturia, vedova di don Benedetto Grifeo, principe di Partanna.\nEbbe 17 figli (e una figlia nata morta) dalla prima moglie, dieci dei quali morirono ancora bambini, mentre 3 figlie sposate premorirono ai genitori (Maria Teresa imperatrice d'Austria, Maria Luisa granduchessa di Toscana, e Maria Antonietta, principessa delle Asturie), mentre solo quattro sopravvissero ai genitori (il successore Francesco I, Maria Cristina regina di Sardegna, Maria Amelia regina di Francia e Leopoldo principe di Salerno).\nI figli furono:\nFrancesco I.\nFrancesco I delle Due Sicilie (1777-1830), figlio di Ferdinando I e di Maria Carolina d'Asburgo-Lorena, re delle due Sicilie dalla morte del padre nel 1825.\nSpos\u00f2 nel 1797 sua cugina Maria Clementina d'Asburgo Lorena (1777-1801) figlia dell'imperatore Leopoldo II dalla quale ebbe:\nRimasto vedovo di Maria Clementina, spos\u00f2 nel 1802 Maria Isabella di Borbone, Infanta di Spagna (1789-1848), figlia del re Carlo IV dalla quale ebbe 12 figli:\nFerdinando II.\nFerdinando II delle Due Sicilie (1810-1859), figlio di Francesco I e di Maria Isabella di Borbone-Spagna, fu re delle Due Sicilie dalla morte del padre, nel 1830, fino alla sua morte.\nSpos\u00f2 nel 1832 Maria Cristina di Savoia (1812-1836), figlia del re Vittorio Emanuele I di Savoia, dalla quale ebbe un solo figlio:\nRimasto vedovo spos\u00f2 nel 1837 Maria Teresa d'Asburgo-Teschen (1816-1867) dalla quale ebbe 12 figli:\nFrancesco II.\nFrancesco II delle Due Sicilie (1836-1894), figlio di Ferdinando II e della sua prima moglie, Maria Cristina di Savoia, re delle Due Sicilie dalla morte del padre nel 1859 fino al 1861 quando il regno fu inglobato nel Regno d'Italia.\nSpos\u00f2 nel 1859 Maria Sofia di Baviera (1841-1925) dalla quale nel Natale del 1859 ebbe una figlia, Maria Cristina Pia, che per\u00f2 mor\u00ec di l\u00ec a tre mesi.\nFrancesco II dal 1861 rest\u00f2 pretendente al trono delle Due Sicilie e capo della casata fino alla morte nel 1894.\nRappresentazione genealogica.\n Luigi IX, \"il Santo\" (\u20201270), re di Francia, e Margherita di Provenza\n \u2502 \u2502\n \u2502 linea diretta dei capetingi (successore di Luigi IX in questa linea sar\u00e0\n \u2502 Filippo III, detto \"l'Ardito\" (\u20201285)\n \u2502\n \u2514\u2500\u2500&gt;Roberto, conte di Clermont (\u20201317) e Beatrice di Borgogna-Borbone,\n \u2502 che conferir\u00e0 al figlio Luigi il titolo di duca di Borbone\n \u2514\u2500\u2500&gt;Luigi I di Borbone, detto \"il Grande\" (\u20201342)\n \u2514\u2500\u2500&gt;Pietro I di Borbone (\u20201356); ramo estintosi nel 1503 con Pietro II di Borbone\n \u2193\n linea dei duchi di Borbone fino a:\n \u2514\u2500\u2500&gt;Antonio di Borbone-Vend\u00f4me (\u20201562), duca di Borbone\nAntonio di Borbone-Vend\u00f4me spos\u00f2 Giovanna d'Albret divenendo Re di Navarra\n Antonio di Borbone e Giovanna d'Albret\n \u2514\u2500\u2500&gt;Enrico IV (\u20201610), re di Francia dal 1589\n \u2514\u2500\u2500&gt;Luigi XIII (\u20201643)\n \u2514\u2500\u2500&gt;Filippo I di Borbone-Orl\u00e9ans (\u20201701), che diede origine al ramo Borbone-Orl\u00e9ans\n \u2502 e il cui discendente Luigi Filippo di Francia, fu re di Francia dal 1830 al 1848\n \u2514\u2500\u2500&gt;Luigi XIV, detto \"il Re Sole\" (\u20201715)\n \u2514\u2500\u2500&gt;Luigi, il Gran Delfino (\u20201711)\n \u2502 \u2514\u2500\u2500&gt;Luigi, duca di Borgogna (\u20201712)\n \u2502 \u2514\u2500\u2500&gt;Luigi XV, detto \"il Beneamato\" (\u20201774)\n \u2502 \u2193\n \u2502 segue la dinastia regale dei Borbone di Francia\n \u2514\u2500\u2500&gt; Filippo V di Spagna (\u20201746), capostipite dei Borbone di Spagna\n \u2502 \u2514\u2500\u2500&gt;Luigi di Spagna (\u20201724)\n \u2514\u2500\u2500&gt;Ferdinando VI di Spagna (\u20201759)\n \u2514\u2500\u2500&gt;Carlo III di Spagna (\u20201788), gi\u00e0 duca Parma, Piacenza e Castro\n \u2502 e poi dal 1735 fino alla morte del fratello Ferdinando,\n \u2502 re delle Due Sicilie\n \u2514\u2500\u2500&gt;Carlo IV di Spagna\n \u2502 \u2193\n \u2502 segue la dinastia regale dei Borbone di Spagna\n \u2514\u2500\u2500&gt;Filippo di Borbone-Spagna, escluso dalla discendenza al trono\n \u2502 per incapacit\u00e0 mentale\n \u2514\u2500\u2500&gt;Ferdinando I delle Due Sicilie (\u2020 1825)\n \u2514\u2500\u2500&gt;Francesco I delle Due Sicilie (\u2020 1830)\n \u2514\u2500\u2500&gt;Ferdinando II delle Due Sicilie (\u2020 1859) e\n \u2502 Maria Cristina di Savoia,\n \u2502 moglie dal 1832 alla morte (1836)\n \u2502 \u2514\u2500\u2500&gt;Francesco II delle Due Sicilie (1861), privo di\n \u2502 eredi, mor\u00ec nel 1894\nDal 1861, anno dell'Unit\u00e0 d'Italia il Regno delle Due Sicilie cessa di esistere. La dinastia prosegue:\n \u2514\u2500\u2500&gt;Ferdinando II delle Due Sicilie (\u2020 1859) e Maria Teresa d'Asburgo-Teschen,\n \u2502 sposa dal 1837 alla morte 1867\n \u2514\u2500\u2500&gt;Alfonso di Borbone-Due Sicilie (\u2020 1934), conte di Caserta\n \u2502 \u2514\u2500\u2500&gt;Ferdinando Pio di Borbone-Due Sicilie (\u20201960)\n fratelli di Ferdinando Pio\nPretendenti al trono delle Due Sicilie.\nAnche dopo la morte di Francesco II la Regina Maria Sofia sper\u00f2 ancora nella restaurazione del Regno delle Due Sicilie, fino alla sua morte nel 1925. Dal 1894 capo della casata in esilio, e successore del fratellastro maggiore Francesco II, divenne Alfonso di Borbone-Due Sicilie.\nEbbe dalla moglie 12 figli:\nDalla moglie ebbe sei figli:\nLa disputa tra ramo spagnolo e ramo francese.\nFiglio di Carlo Tancredi e di Maria de las Mercedes di Borbone-Spagna, Infanta di Spagna, Principessa di Asturie (1880-1904); conte di Caserta, Duca di Calabria e Capo della Casa Reale dell Due Sicilie nonch\u00e9 Gran Maestro del Sacro Militare Ordine Costantiniano di S. Giorgio (1960-1964), Spos\u00f2 nel 1936 la principessa Alice di Borbone-Parma (1917 - ), figlia del duca titolare Elia di Borbone-Parma, con cui ebbe tre figli:\nFiglio dell'Infante Alfonso Maria di Borbone-Due Sicilie e della principessa Alice di Borbone-Parma, alla morte dello zio Ferdinando Pio, si autoproclam\u00f2 Capo della Casa e Pretendente al trono delle Due Sicilie, Duca di Calabria, creato Infante di Spagna (di grazia) 16 novembre 1994\nDalla moglie Anna d'Orl\u00e9ans (1938 - viv.), figlia di Enrico d'Orl\u00e9ans conte di Parigi e della principessa Isabella d'Orl\u00e9ans-Braganza, ha cinque figli:\nFiglio di Infante di Spagna Carlo Maria, duca di Calabria, conte di Caserta ha sposato nel 2001 Sofia Landaluce e Melgarejo (nata nel 1973). Dopo la morte del padre nel 2015 Pretendente al trono delle Due Sicilie, duca di Calabria, conte di Caserta\nDalla moglie ha avuto sei figli:\nFiglio di Alfonso, conte di Caserta e di Maria Antonietta di Borbone. Spos\u00f2 nel 1923 Carolina contessa Zamoyska (1896-1968), figlia di una sorella della madre. Dopo la morte senza discendenza maschile del fratello Ferdinando, duca di Calabria nel 1960, avanz\u00f2 pretese sui titoli di Duca di Castro dal padre Alfonso, Conte di Caserta, quale capo della casata e terzo pretendente al trono delle Due Sicilie, forte delle rinunce del ramo fuoriuscito dalla dinastia Borbone Due Sicilie con l'atto di Cannes del 1901, ottenendo il riconoscimento di tale titolatura dall'intera famiglia Borbone delle Due Sicilie.\nDalla moglie ebbe due figli:\nFiglio di Ranieri, rivendic\u00f2 anche lui il titolo di duca di Calabria poi duca di Castro, e di Carolina Zamoyska. Spos\u00f2 nel 1949 Chantal de Chevron-Villet dei Conti di Colbert. Dopo la morte del padre nel 1973 \u00e8 rivendic\u00f2 il titolo di capo della casata e quarto Pretendente al trono delle Due Sicilie.\nDalla moglie ha avuto 3 figli:\nFiglio di Ferdinando, ha sposato nel 1998 Camilla Crociani (nata nel 1971). Dopo la morte del padre nel 2008 rivendic\u00f2 la pretesa sul titolo di duca di Castro capo della casata e quinto Pretendente al trono delle Due Sicilie.\nDalla moglie ha avuto due figlie:\nAlla morte di Ferdinando-Pio la successione del titolo di Re delle Due Sicilie fu contesa tra suo nipote Alfonso, figlio dell suo fratello successivo in linea Carlo Tancredi ed il fratello Ranieri, a causa dell'Atto di Cannes (14 novembre 1900), con il quale Carlo Tancredi di Borbone-Due Sicilie (1870 \u2013 1949), accingendosi a sposare (1901) l'infanta di Spagna Maria de las Mercedes di Borbone-Spagna (1880 \u2013 1904), figlia primogenita di Alfonso XII di Spagna (1857 \u2013 1885), rinunciava per s\u00e9 ed i suoi discendenti al trono delle Due Sicilie, in quanto, con il matrimonio, avrebbe potuto accedere al trono spagnolo e i suoi successori avrebbero potuto divenire titolari sul trono di Spagna e nello stesso tempo a quello delle Due Sicilie, cosa che la Prammatica Sanzione emessa nel 1759 da Carlo III di Spagna vietava. Ma Maria de las Mercedes non assunse il trono.\nSulla questione sorta nel 1960 tra due rami della Casa Borbone che reclamavano entrambi la titolarit\u00e0 dei diritti dinastici e di Capo della Casa, il Re di Spagna Juan Carlos di Borbone, successore ed erede di Carlo III sul trono spagnolo, nel 1983 decise di affidare la risoluzione della questione a una commissione ai massimi livelli, che si pronunci\u00f2 ufficialmente, senza alcuna legittimit\u00e0 trattandosi di successione ad un altro trono, formata dal Ministero di Giustizia, la Reale Accademia di Giurisprudenza e Legislazione il Ministero degli Affari Esteri, l'Istituto Salazar y Castro del Consiglio Superiore delle Investigazioni Scientifiche e il Consiglio di Stato di Spagna che ha prodotto un voluminoso faldone di studi. La Commissione decise con pareri motivati di riconoscere come Capo della Casa Borbone Due Sicilie e Gran Maestro dell'Ordine Costantiniano il discendente del ramo primogenito di Carlo Tancredi, S.A.R. Don Carlos Maria di Borbone delle Due Sicilie-Parma, Duca di Calabria, primogenito farnesiano.\nIl 25 gennaio 2014 \u00e8 stato firmato a Napoli un atto di riconciliazione tra le due famiglie.\nIl 14 maggio 2016 per\u00f2 Carlo di Borbone-Due Sicilie, non avendo figli maschi, e per la prima volta nella storia del Casato dei Borbone-Due Sicilie, decide di non riconoscere le secolari regole di successione che privilegiano la linea maschile abolendo il criterio di successione della Legge Salica, richiamandosi al diritto europeo (Trattato di Lisbona, 2009) che proibisce la discriminazione tra uomini e donne. Questa decisione, il giorno 29 giugno 2016 viene contestata da Pedro di Borbone-Due Sicilie, in quanto illegittimo rispetto al codice legislativo dell'ex Regno delle Due Sicilie e rispetto alle leggi ed alle tradizioni di famiglia.\nCaso di validit\u00e0 della rinuncia di Tancredi.\n \u2514\u2500\u2500&gt;Ferdinando II delle Due Sicilie (\u2020 1859) e Maria Teresa d'Asburgo-Teschen, moglie\n \u2502 dal 1837 alla morte 1867\n \u2514\u2500\u2500&gt;Alfonso di Borbone-Due Sicilie (\u2020 1934), conte di Caserta\n \u2514\u2500\u2500&gt;Ferdinando Pio di Borbone-Due Sicilie (\u20201960)\n \u2514\u2500\u2500&gt;Ranieri di Borbone-Due Sicilie (\u20201973)\n \u2502 \u2514\u2500\u2500&gt;Ferdinando Maria di Borbone-Due Sicilie (\u20202008)\n \u2502 \u2514\u2500\u2500&gt;Carlo di Borbone-Due Sicilie (1963 \u2013 vivente)\n Ranieri di Borbone-Due Sicilie (\u20201973) linea secondo l'Atto di Cannes\nCaso di rinuncia di Tancredi non valida.\n \u2514\u2500\u2500&gt;Ferdinando II delle Due Sicilie (\u2020 1859) e Maria Teresa d'Asburgo-Teschen, moglie di Ferdinando\n \u2502 dal 1837 alla morte 1867\n \u2514\u2500\u2500&gt;Alfonso di Borbone-Due Sicilie (\u2020 1934), conte di Caserta\n \u2514\u2500\u2500&gt;Ferdinando Pio di Borbone-Due Sicilie (\u20201960)\n \u2514\u2500\u2500&gt;Carlo Tancredi di Borbone-Due Sicilie (\u20201949)\n \u2514\u2500\u2500&gt; Alfonso Maria di Borbone-Due Sicilie (\u20201964)\n \u2502 \u2514\u2500\u2500&gt;Carlo Maria di Borbone-Due Sicilie (\u20202015)\n \u2514\u2500\u2500&gt;Pietro di Borbone-Due Sicilie(1968-vivente)\n \u2193 Carlo Tancredi di Borbone-Due Sicilie (\u20201949) linea che contesta l'Atto di Cannes"}
{"id": "263025", "revid": "2149408", "url": "https://it.wikipedia.org/wiki?curid=263025", "title": "MOT", "text": ""}
{"id": "263027", "revid": "529641", "url": "https://it.wikipedia.org/wiki?curid=263027", "title": "Robert Cook", "text": "Successivamente, \u00e8 stato membro di facolt\u00e0 nei dipartimenti clinici presso corsi di medicina veterinaria in Gran Bretagna e negli Stati Uniti.\nCook ha pubblicato molti articoli, prevalentemente in tema di otorinolaringoiatria equestre, sia su riviste scientifiche che su riviste equestri. I suoi contributi hanno trattato vari argomenti:\nDal 1997, il suo principale interesse \u00e8 lo studio delle conseguenze negative dell'uso del morso come strumento di comunicazione con il cavallo. Basandosi sulla sua specifica esperienza professionale e scientifica, ha dimostrato che il morso \u00e8 la causa diretta di molti problemi comportamentali del cavallo e di varie malattie, e che inoltre espone sia il cavallo che il cavaliere a seri incidenti. Ha concluso che ogni tipo di morso \"\u00e8 controindicato, controproducente e, nelle mani sbagliate, potenzialmente crudele\" (\"is contraindicated, counterproductive and, in the wrong hands, potentially cruel\" ); ha studiato e brevettato (brevetto USA) un nuovo tipo di testiera senza morso, e oggi sta raccogliendo documentazione scientifica sugli effetti del suo uso e sulla sua efficacia nel prevenire importanti problemi e malattie del cavallo."}
{"id": "263034", "revid": "838137", "url": "https://it.wikipedia.org/wiki?curid=263034", "title": "Augusta Praetoria", "text": ""}
{"id": "263038", "revid": "547034", "url": "https://it.wikipedia.org/wiki?curid=263038", "title": "El Cid", "text": "Etimologia: \"Cid\" e \"Campeador\".\nRodrigo D\u00edaz fu riconosciuto con il titolo onorifico di \"Campeador\" durante la sua vita, come risulta da un documento che firm\u00f2 nel 1098 \"\"Ego Rudericus Campidoctor\" o \"I Rodrigo Campeador\". Il titolo \"Campeador\" deriva dal latino \"Campidoctor\"\", che letteralmente significa \"Dottore del campo\" ma pu\u00f2 essere tradotto come \"Maestro del campo di battaglia\". Fonti arabe della fine dell'XI secolo e dell'inizio del XII secolo lo chiamano \u0627\u0644\u0643\u0646\u0628\u064a\u0637\u0648\u0631 (\"alkanb\u012b\u1e6d\u016br\"), \u0627\u0644\u0642\u0646\u0628\u064a\u0637\u0648\u0631 (\"alqanb\u012b\u1e6d\u016br\") e anche \"Rudriq\"/\"Ludriq al-Kanbiyatur\"/\"al-Qanbiyatur\" che sono forme arabizzate di Rodrigo Campidoctor.\nL'epiteto \"El Cid\" (pronuncia spagnola: [el\u031f\u02c8\u03b8i\u00f0]), significava \"il Signore\", probabilmente dall'originale arabo \u0627\u0644\u0633\u064e\u0651\u064a\u0650\u0651\u062f (\"al-Sayyid\"), titolo dato ad altri leader cristiani. \u00c8 stato ipotizzato che Rodrigo D\u00edaz abbia ricevuto il titolo onorifico e il trattamento rispettoso dei contemporanei a Saragozza a causa delle sue vittorie al servizio del re dei Taifa di Saragozza tra il 1081 e il 1086 o dopo la sua conquista di Valencia nel 1094. Questo titolo appare per la prima volta, come \"Meo \u00c7idi\", nel Poema de Almer\u00eda, composto tra il 1147 e il 1149.\nLa combinazione di \"Cid Campeador\" \u00e8 documentata dal 2000 in \"Linaje de Rodrigo D\u00edaz\" (it. \"La stirpe di Rodrigo D\u00edaz\") in Navarro-Aragonese, parte del \"Liber regum\", nella forma \"mio Cit el Campiador\" e in \"El Cantar de mio Cid\".\nTitolo.\nIl nome \"El Cid\" (spagnolo: [el \u02c8\u03b8i\u00f0]) \u00e8 una denominazione spagnola moderna composta dall'articolo \"el\" che significa \"il\" e \"Cid\", che deriva dalla parola in prestito dell'antico castigliano \"\u00c7id\" presa in prestito dalla parola araba dialettale \u0633\u064a\u062f \"s\u00eedi\" o \"sayyid\", \"Signore\" o \"Maestro\". I Mozarabi o gli arabi che prestavano servizio nei suoi ranghi potrebbero essersi rivolti a lui in questo modo che i cristiani potrebbero aver traslitterato e adottato. Gli storici, tuttavia, non hanno ancora trovato documenti contemporanei che si riferiscano a Rodrigo come Cid. Fonti arabe usano invece \"Rudriq, Ludriq al-Kanbiyatur o al-Qanbiyatur\" (\"Rodrigo el Campeador\"). Il \"cognomen\" Campeador deriva dal latino campi doctor, che significa \"maestro di battaglia\". Probabilmente lo ottenne durante le campagne del re Sancho II di Castiglia contro i suoi fratelli, i re Alfonso VI di Le\u00f3n e Garc\u00eda I di Galizia. Sebbene i suoi contemporanei non abbiano lasciato fonti storiche che lo avrebbero indirizzato come Cid, hanno lasciato molti documenti cristiani e arabi, alcuni hanno persino firmato documenti con il suo autografo, rivolgendosi a lui come Campeador, che dimostrano che usava lui stesso il \"cognomen\" cristiano. L'intera combinazione Cid Campeador \u00e8 documentata per la prima volta ca. 1195 nel Linage Navarro-Aragonese de Rodric D\u00edaz incluso nel Liber Regum sotto la formula mio Cid el Campeador.\nBiografia.\nOrigine.\nRodrigo D\u00edaz nacque attorno al 1040, probabilmente a Vivar; suo padre Diego La\u00ednez (?-1058) era il diretto discendente di La\u00edn N\u00fa\u00f1ez, stimato alla corte del re di Castiglia, Ferdinando I, e, da quanto risulta dagli annali navarro-aragonesi della famiglia di La\u00edn Calvo, apparentemente un membro dei Giudici di Castiglia, mentre sua madre, Teresa Rodr\u00edguez, era la figlia di Rodrigo \u00c1lvarez, primo conte di Asturia e suo governatore.\nRimasto orfano di padre nel 1058, Rodrigo crebbe nella corte del re Ferdinando I di Le\u00f3n insieme al principe Sancho, futuro re come Sancho II di Castiglia. Rodrigo venne investito cavaliere intorno al 1060, nella chiesa di Santiago de los Caballeros, a Zamora da Do\u00f1a Urraca, futura signora di Zamora.\nAl servizio di re Sancho.\nNel 1063 si rec\u00f2 con Sancho a Saragozza e partecip\u00f2, contro lo zio di questi, Ramiro I, re d'Aragona, alla difesa della taifa di Saragozza dell'emiro, al-Muqtadir, alleato di Ferdinando I. In seguito partecip\u00f2 alla battaglia per la conquista del paese di Graus, in cui Ramiro, l'8 maggio, mor\u00ec. In quell'occasione, secondo la leggenda, ottenne il titolo di \"Campeador\", quando per risolvere una disputa sull'attribuzione di alcuni castelli di frontiera Rodrigo vinse il duello con Jimeno Garc\u00e9s, alfiere di Ramiro I.\nTra gli anni 1063 e 1072 fu il braccio destro di don Sancho e combatt\u00e9 con lui in numerose battaglie. Nel 1066 venne nominato \"Alfiere Reale\" (colui che portava lo stendardo del re in tutte le manifestazioni pubbliche) dopo che Sancho era salito al trono della Castiglia nel 1065. Come capo delle truppe reali, il Cid accompagn\u00f2 il suo re nella guerra che combatt\u00e9 contro il regno di Navarra, detta \"guerra dei tre Sanchi\" (Sancho II contro il re di Navarra, Sancho IV ed il suo alleato il re d'Aragona, il successore di Ramiro I, Sancho I), che termin\u00f2 nel 1068 con la parziale riconquista dei territori castigliani ceduti da Ferdinando I al fratello Garcia III S\u00e1nchez di Navarra.\nFu poi al fianco del re nella guerra che combatt\u00e9 contro il fratello Alfonso VI, re di Le\u00f3n e Garc\u00eda, re di Galizia. La guerra fratricida era scoppiata a causa della divisione dell'eredit\u00e0 del padre Ferdinando. Dopo che Alfonso venne sconfitto nella battaglia di Llantada, sul fiume Pisuerga (19 luglio 1068), Sancho e Alfonso raggiunsero un accordo per combattere Garcia, lo attaccarono e lo privarono del suo regno obbligandolo ad andare in esilio a Siviglia, presso il suo tributario abbadide Mu\u1e25ammad al-Mu\u02bftamid, emiro di Siviglia. Ripresa la lotta con Alfonso, nella battaglia di Golpejera, vicino a Carri\u00f3n de los Condes (1072), lo sconfissero, lo catturarono e lo imprigionarono a Burgos, da dove per\u00f2 fugg\u00ec e ripar\u00f2, in esilio, nel regno moro di Toledo, suo tributario. Sancho II occup\u00f2 allora il Le\u00f3n, riunendo cos\u00ec nuovamente il regno che era stato di suo padre.\nI nobili del Le\u00f3n non accettarono il fatto compiuto e si strinsero attorno alle sorelle del re, soprattutto a Do\u00f1a Urraca, che si fortific\u00f2 nella sua signoria, la citt\u00e0 di Zamora. Sancho II dapprima espugn\u00f2 la signoria di Toro, della sorella Elvira e poi pose l'assedio a Zamora il 4 marzo del 1072. Durante l'assedio, pare che un nobile di Le\u00f3n, lo zamorano Bellido Dolfos, forse amante di Urraca, fingendosi disertore, lo invit\u00f2 a seguirlo per fargli vedere il punto debole delle mura, lo separ\u00f2 quindi dalla sua guardia e lo assassin\u00f2, il 6 ottobre del 1072. Dopo la morte di Sancho II, il Cid ed i castigliani continuarono l'assedio di Zamora. Alfonso VI era tornato a Le\u00f3n e, dato che il fratello non aveva lasciato eredi, si prodig\u00f2 per garantire che, se riconosciuto re di Castiglia, avrebbe trattato i nobili castigliani alla stregua dei nobili leonesi, ma il sospetto che Urraca e Alfonso fossero complici nell'assassinio di Sancho serpeggiava in buona parte della nobilt\u00e0 castigliana.\nRe Alfonso e l'esilio.\nI maggiorenti castigliani, tra cui il Cid Campeador, dopo aver tolto l'assedio a Zamora pretesero che Alfonso VI giurasse la sua innocenza in pubblico, sul sagrato della chiesa di Santa Gadea (dedicata a Sant'Agata) di Burgos, e riconobbero come re di Castiglia Alfonso VI, che divenne in tal modo il sovrano di Le\u00f3n e Castiglia. Con il nuovo re, l'incarico di Alfiere Reale pass\u00f2 a Garc\u00eda Ord\u00f3\u00f1ez, conte di N\u00e1jera. Per alcuni anni il Cid fu tenuto in gran conto alla corte di Alfonso, che nel luglio del 1074 gli concesse la mano di sua cugina, do\u00f1a Jimena, figlia del conte di Oviedo e delle Asturie Diego Fern\u00e1ndez e della contessa Cristina Fern\u00e1ndez.\nNel 1079 il Cid venne incaricato dal re di riscuotere le \"parias\" (tributi) dal re di Siviglia, al-Mu\u02bftamid b. \u02bfAbb\u0101d, che allora era in guerra col re del Regno di Granada alleato di Garc\u00eda Ord\u00f3\u00f1ez. Rodrigo si schier\u00f2 con al-Mu\u02bftamid, alleato del re Alfonso e riusc\u00ec, nella battaglia di Cabra, a battere il re di Granada e a catturare Garc\u00eda Ord\u00f3\u00f1ez. Venne poi coinvolto in un fatto d'armi contro il re di Toledo, alleato del regno del Le\u00f3n; tornato a corte, fu messo in cattiva luce agli occhi del re Alfonso da Garc\u00eda Ord\u00f3\u00f1ez e da Pedro Ans\u00farez, potenti nobili della corte di Le\u00f3n, che convinsero il re a punirlo con l'esilio (1081).\nUn cristiano al servizio di un musulmano.\nAccompagnato dai suoi fedeli (secondo la leggenda tra coloro che lo seguirono vi era anche il suo luogotenente, \u00c1lvar F\u00e1\u00f1ez, ma la realt\u00e0 storica parrebbe diversa in quanto F\u00e1\u00f1ez, durante l'esilio del Cid, fu tra i capitani dell'esercito leonese-castigliano), il Cid Campeador offr\u00ec i suoi servigi ai conti di Barcellona, nella persona di Ram\u00f3n Berenguer II. Di fronte al loro rifiuto si rivolse al signore musulmano di Saragozza, al-Muqtadir, che era tributario del regno di Castiglia ed entr\u00f2 alla sua corte. All'epoca dei Reinos de Taifas, i contatti tra cristiani e musulmani erano piuttosto frequenti, e le questioni di fede erano spesso messe in secondo piano rispetto ai problemi della politica.\nAlla morte di al-Muqtadir il Cid rimase alla corte di suo figlio, al-Mu\u02betamin, che aveva ereditato la parte occidentale del regno, comprendente Saragozza, Tudela, Huesca e Calatayud. Nella battaglia di Almenar sconfisse Ram\u00f3n Berenguer II (1082) e vicino a Morella, nel 1084, sconfisse anche il re d'Aragona Sancho Ram\u00edrez e al-Mundir, fratello di al-Mu\u02betamin che dal padre aveva ereditato la parte orientale del regno di Saragozza ed era quindi sovrano di L\u00e9rida, Tortosa e D\u00e9nia.\nL'invasione degli Almoravidi e la conseguente sconfitta di Alfonso nella Battaglia di al-Zallaqa (1086) e forse anche la morte di al-Mu\u02betamin (1085) fecero s\u00ec che il re si riavvicinasse al suo vassallo, il quale fu incaricato di difendere la zona levantina. Tra il 1087 e il 1089 il Cid rese tributari i regni musulmani di Taifa di Albarrac\u00edn e di Alpuente e imped\u00ec che la citt\u00e0 di Valencia, governata dal re Ya\u1e25y\u0101 al-Q\u0101dir, alleato dei castigliani, cadesse nelle mani di al-Mundir e del conte di Barcellona Ram\u00f3n Berenguer II. Nel 1089 offr\u00ec uno spunto ai suoi nemici a corte per essere arrivato in ritardo con le sue truppe nella difesa del castello Aledo, in Murcia, e nel 1090 si scontr\u00f2 di nuovo con Alfonso che lo condann\u00f2 all'esilio per la seconda volta, senza concedergli un regolare processo, dopo avergli confiscato tutti i beni e imprigionato moglie e figlie. Il Cid le liber\u00f2, part\u00ec e torn\u00f2 al servizio del re di Saragozza, al-Musta\u02bf\u012bn II, succeduto ad al-Mu\u02betamin.\nSconfisse nuovamente il re di L\u00e9rida, facendo prigioniero il suo alleato il conte di Barcellona, Ram\u00f3n Berenguer II, a T\u00e9var, vicino a Murcia (1090), rimettendolo subito in libert\u00e0. Da questo episodio nacque un'amicizia sincera che port\u00f2, nel 1103, al matrimonio tra il nipote del conte, Raimondo Berengario III, e la figlia di Rodrigo, Maria. Il conte inoltre concesse al Cid il protettorato di tutte le province musulmane a sudovest della Catalogna, praticamente i regni di Saragozza e Lerida, che continuarono ad esistere solo formalmente.\nNel frattempo Ya\u1e25y\u0101 al-Q\u0101dir, re di Valencia, per volere di Alfonso VI, dopo la partenza dei soldati castigliani, si era alleato al re di Saragozza, per cui il Cid si rec\u00f2 immediatamente a Valencia, con truppe miste, cristiane e musulmane, divenendo il protettore di Ya\u1e25y\u0101 al-Q\u0101dir. Nel 1092 Rodrigo partecip\u00f2 ad una spedizione castigliana contro gli Almoravidi di Andalusia, con la speranza di ottenere il perdono del re Alfonso; ma quest'ultimo non si lasci\u00f2 commuovere. Il Cid allora si vendic\u00f2 attaccando e saccheggiando il distretto castigliano della Rioja e, quando arriv\u00f2 a N\u00e1jera, sfid\u00f2 a duello il suo nemico, Garc\u00eda Ord\u00f3\u00f1ez, che non raccolse la provocazione.\nSignore di Valencia.\nNel luglio 1093, dopo la morte del suo protetto (al-Q\u0101dir era stato ucciso durante una sollevazione a favore degli Almoravidi), assedi\u00f2 Valencia. Approfittando del conflitto interno tra i sostenitori e i contrari agli Almoravidi, riusc\u00ec ad occuparla e, nel 1094, a liberarla dai filo-almoravidi; la citt\u00e0 divenne cos\u00ec un baluardo cristiano contro gli attacchi del sovrano degli Almoravidi, Y\u016bsuf ibn T\u0101shf\u012bn, che se avesse conquistato Valencia avrebbe potuto attaccare la contea di Barcellona ed il regno di Aragona. In quello stesso periodo el Cid affront\u00f2 gli Almoravidi che subirono, nella battaglia di Cuarte del 1094, la loro prima grande sconfitta nella Penisola iberica.\nDopo essere divenuto signore di Valencia, il Cid rinforz\u00f2 le difese della citt\u00e0, mantenne la difensiva e pass\u00f2 al contrattacco per migliorare le proprie posizioni strategiche. Nel 1096 si alle\u00f2 col nuovo re d'Aragona, Pietro I di Aragona, figlio del suo avversario di tante battaglie, Sancho Ramirez; Pietro I, dopo aver occupato Huesca, richiese l'alleanza di Rodrigo, con il proposito di fermare insieme l'avanzata almoravide; cosa che avvenne nella battaglia di Bair\u00e9n, del 1097. Nel 1098 Rodrigo occup\u00f2 Murviedro (l'antica Sagunto) e Almenara, rendendo suoi tributari i piccoli regni musulmani dei distretti vicini.\nEgli rafforz\u00f2 inoltre le alleanze militari con dei matrimoni. La figlia Elvira all'et\u00e0 di dieci anni nel 1090, fu promessa in sposa al futuro conte di Barcellona, che allora aveva otto anni. L'altra sua figlia, Sol, nel 1087, spos\u00f2 il giovane Ramiro di Navarra. Da questa unione sarebbe nato il futuro re di Navarra, Garcia Ramirez IV. L'unico figlio maschio del Cid, Diego Rodr\u00edguez, nel 1097 lasci\u00f2 Valencia per unirsi alle truppe castigliane, che combattevano gli Almoravidi nelle vicinanze di Toledo e mor\u00ec nella battaglia di Consuegra, dove il re Alfonso venne sconfitto.\nIl Cid mor\u00ec nel 1099, adorato dai suoi soldati ed ammirato da tutta la Spagna, inclusi i suoi nemici che lo temevano ma lo rispettavano. Il Cid pot\u00e9 rientrare in patria solo dopo morto. La moglie Jimena, dopo aver resistito per tre anni ai continui attacchi del figlio dell'emiro Y\u016bsuf ibn T\u0101shf\u012bn, \u02bfAl\u012b b. Y\u016bsuf, chiese aiuto al cugino Alfonso VI, il quale, raggiunta Valencia col proprio esercito, ritenne la citt\u00e0 indifendibile, anche perch\u00e9 nel frattempo gli Almoravidi avevano attaccato la Castiglia. Nel 1102 abbandon\u00f2 la citt\u00e0, dopo averla data alle fiamme. Jimena ed i suoi soldati seguirono Alfonso trasportando il corpo di Rodrigo, che venne tumulato a Burgos, nella chiesa di San Pietro di Carde\u00f1a.\nDurante la Guerra d'indipendenza spagnola (1808-1814) i soldati francesi profanarono la sua tomba, ma in seguito i suoi resti furono recuperati e, nel 1842, traslati nella cappella della Casa Concistoriale di Burgos. Dal 1921 riposano uniti quelli di sua moglie, do\u00f1a Jimena, nella Cattedrale di Burgos.\nIl guerriero e il generale.\nTattiche di battaglia.\nNel corso delle sue campagne, il Cid ordinava spesso che venissero letti libri di autori classici romani e greci di soggetto bellico, ad alta voce, a lui e alle sue truppe, sia per intrattenimento che ispirazione prima della battaglia.\nL'esercito del Cid ebbe un innovativo approccio alla pianificazione strategica, tenendo quelle che potrebbero essere definite sedute di \"brainstorming\" prima di ogni battaglia per discutere le tattiche. Spesso le strategie adottate erano inattese, quelle che i generali moderni chiamerebbero guerra psicologica (ad esempio, spaventavano il nemico e aspettavano che fosse terrorizzato per attaccarlo improvvisamente, distraendolo con un piccolo distaccamento di soldati, ecc.).\nEl Cid, che ascoltava con molta attenzione i suggerimenti e gli spunti delle sue truppe, us\u00f2 tecniche di distrazione per catturare la citt\u00e0 di Castej\u00f3n come descritto nel \"Cantar de Mio Cid\", testo in cui l'uomo che fungeva da suo pi\u00f9 prossimo consigliere, il suo vassallo \u00c1lvar F\u00e1\u00f1ez, viene indicato con l'appellativo di \"Minaya\" (che vuol dire \"Mio fratello\", parola spagnola composta formata dal possessivo \"Mi\" (Mio) e \"Anaia\", parola basca per \"fratello\"), anche se lo storico \u00c1lvar F\u00e1\u00f1ez rimase in Castiglia con Alfonso VI.\nConsiderate nel loro complesso, queste pratiche rivelano un comandante istruito e intelligente, capace di attirare e ispirare buoni subordinati, e che si sarebbe conquistato una grande lealt\u00e0 da parte dei suoi seguaci, compresi quelli che non erano cristiani. Furono queste qualit\u00e0, unite alle leggendarie capacit\u00e0 marziali del Cid, che costituirono le basi della sua reputazione di condottiero invincibile in battaglia.\nBabieca.\nBabieca o Bavieca fu il cavallo che il Cid utilizzava in battaglia e ispir\u00f2 molte storie e leggende. Tra le varie vi \u00e8 quella del padrino di Rodrigo, Pedro il Grande, monaco presso il monastero certosino, che per la maggiore et\u00e0 del Cid volle regalargli un cavallo di sua scelta all'interno di un branco di andalusi. El Cid ne scelse uno che il suo padrino riteneva debole, non di pregio ed esclam\u00f2 \"\"Babieca\"!\" (stupido!). Questo divenne il nome del cavallo del Cid.\nUn'altra leggenda narra che durante una competizione per divenire il \"Campeador\" di Re Sancho, un cavaliere volle sfidare il Cid. Il re desiderava una sfida equa e diede al Cid il suo cavallo migliore, Babieca, o Bavieca. Questa versione sostiene che Babieca era stato allevato nelle stalle reali di Siviglia ed era un cavallo da guerra altamente addestrato e leale. In questo caso si pu\u00f2 ritenere che il cavallo originasse dalla regione di Babia nella provincia di Le\u00f3n. Nel poema \"Carmen Campidoctoris\", Babieca compare come il dono di \"un barbaro\" al Cid, cos\u00ec che il nome deriverebbe da \"Barbieca\", o \"cavallo del barbaro\".\nAd ogni modo Babieca divenne un grande cavallo da guerra, famoso tra i Cristiani, temuto dai nemici e amato dal Cid, che pare abbia chiesto che Babieca fosse seppellito con lui nel monastero di San Pedro de Carde\u00f1a. Il suo nome \u00e8 menzionato in diversi racconti e documenti storici, tra cui \"Il Lamento del Cid\".\nSpade.\nL'arma tradizionalmente identificata come la spada del Cid, chiamata \"Tizona\", \u00e8 stata in mostra al Museo dell'Esercito di Toledo per molti anni. Nel 1999 vennero effettuate delle analisi che confermarono che la lama era stata realizzata nella Cordova moresca dell'XI secolo e che conteneva una certa quantit\u00e0 di acciaio Damasco, facendo presupporre che potesse effettivamente essere la spada originale del condottiero. Nel 2007 la Comunit\u00e0 autonoma di Castiglia e Le\u00f3n acquist\u00f2 la spada per 1,6 milioni di Euro, ed essa \u00e8 attualmente esposta al Museo di Burgos.\nEl Cid ebbe anche una spada chiamata \"Colada\".\nDiscendenza.\nIl Cid da Jimena ebbe tre figli:\nInfluenza culturale.\nIl \"Cantar de Mio Cid\".\nGrande capitano e politico sagace, le sue gesta vennero cantate nel poema \"Cantar de Mio Cid\" (XII secolo), e la sua figura acquisisce un profilo leggendario nei romanzi, incarnando le qualit\u00e0 ideali dell'anima castigliana.\nFilm.\nSono stati realizzati due film ispirati alle gesta di Rodrigo D\u00edaz:\nNel 2019, Amazon Prime Video ha annunciato la nuova serie TV spagnola \"El Cid\" con l'attore Jaime Lorente nel ruolo del protagonista. Il 18 dicembre 2020 viene pubblicata la prima stagione con cinque episodi."}
{"id": "263039", "revid": "486946", "url": "https://it.wikipedia.org/wiki?curid=263039", "title": "S.Martino", "text": ""}
{"id": "263042", "revid": "3831", "url": "https://it.wikipedia.org/wiki?curid=263042", "title": "Vignanotica", "text": ""}
{"id": "263043", "revid": "767487", "url": "https://it.wikipedia.org/wiki?curid=263043", "title": "Cliffhanger - L'ultima sfida", "text": "Cliffhanger - L'ultima sfida (\"Cliffhanger\") \u00e8 un film del 1993 diretto da Renny Harlin.\nIl protagonista \u00e8 l'attore e regista Sylvester Stallone. Il film fu un buon successo commerciale incassando 255.000.211 dollari a fronte dei 70 milioni spesi per produrlo, e la nomination a tre premi Oscar.\nTrama.\nSulle Montagne Rocciose americane, si verifica un incidente mortale durante un'escursione ad alta quota; Sarah, la giovane fidanzata di Hal Tucker, collega ed amico di Gabriel Walker, detto \"Gabe\", operatore del soccorso, muore precipitando nel vuoto dopo essere sfuggita dalle mani dello stesso Gabe. Hal d\u00e0 la colpa dell'incidente all'amico e \"Cliffhanger\", cos\u00ec \u00e8 soprannominato Gabe, sopraffatto dal senso di colpa, rifugge da tutti e da tutto, abbandonando il suo lavoro e allontanandosi da tutti. Jessie Deighan, la compagna di Gabe (anch'essa impegnata nel soccorso montano), cerca in tutti i modi di spronarlo, senza successo.\nUn giorno la ragazza si trova costretta a chiedergli aiuto per soccorrere delle persone in difficolt\u00e0 in alta quota; con riluttanza l'operatore accetta. Il gruppo da soccorrere si riveler\u00e0 essere invece una squadra di assassini, intenti nella ricerca di alcune valigie andate perse durante un incidente aereo sulla cima di una montagna. Le valigie contengono denaro ed i criminali hanno chiesto ad Hal, ormai ex amico di Gabe, di condurli alla meta in qualit\u00e0 di guida montana. Gabe, riuscir\u00e0, con l'aiuto della compagna Jessie, a liberare Hal e fermare gli assassini, riconquistando cos\u00ec la fiducia in se stesso e l'amicizia del ritrovato compagno.\nProduzione.\nIl film \u00e8 stato prodotto dalla collaborazione tra molte associazioni: Carolco Pictures, Canal+, Pioneer Corporation, RCS Video, e Cliffhanger Productions.\nGli effetti speciali sono stati creati da numerose aziende: Boss Film Studios, The Burman Studio, Cinema Research, Cinesite, Digital Magic Company, The Magic Camera Company, Pacific Data Images (PDI), Spectrum Effects, Video Image, Visual Concept Engineering (VCE), Zoptic. Per il ruolo di Jessie Deighan si era inizialmente pensato a Dana Delany, ma alla fine fu scelta Janine Turner. TriStar Pictures aveva programmato nel 1994 un sequel, chiamato \"The Dam\", anche se il progetto alla fine non and\u00f2 a buon fine. Il film \u00e8 stato criticato per la sua rappresentazione non realistica dell'arrampicata in montagna.\nIl cantante, compositore e musicista britannico Bryan Ferry \u00e8 stato brevemente tenuto in considerazione per il ruolo di Eric Qualen, passato poi a John Lithgow. Nella pellicola sono apparsi 31 alpinisti molto famosi, tra cui Ron Kauk e Wolfgang G\u00fcllich. La controfigura di Stallone durante le scene di free climbing \u00e8 appunto G\u00fcllich, uno dei pi\u00f9 grandi arrampicatori di tutti i tempi. \u00c8 stato il primo ed ultimo film a cui ha preso parte, poich\u00e9 \u00e8 morto in un incidente automobilistico il 29 agosto 1992, a soli 32 anni. Il film \u00e8 stato infatti dedicato a lui. La scena in cui un criminale spara verso un coniglio, che aveva con s\u00e9 il chip di localizzazione dei soldi, originariamente prevedeva la morte dell'animale, ma Stallone sbors\u00f2 100\u00a0000 dollari per rigirare quella scena e togliere l'uccisione del coniglio dal film. Inizialmente il film era intitolato \"Gale Force\".\nRenny Harlin voleva inizialmente affidare la parte di Stallone a Kevin Costner, anche se la produzione gli aveva chiesto di affidarla a Sly, perch\u00e9 voleva uno con un fisico da alpinista e non uno da sollevamento pesi, anche perch\u00e9 Stallone veniva da due flop; \"Oscar - Un fidanzato per due figlie\" e \"Fermati, o mamma spara\", quindi non voleva un attore in declino. Sapeva anche che Sly vuole dire sempre la sua per modificare il copione, ma un pranzo con Stallone, organizzato dai produttori ha cambiato le cose e c'\u00e8 stato un chiarimento.\nIl film \u00e8 nel Guinness dei Primati per la pi\u00f9 costosa acrobazia aerea mai eseguita. La scena in cui Travers salta da un jet all'altro da un'altezza di piedi \u00e8 stata fatta senza l'ausilio di dispositivi di sicurezza o della computer grafica. La compagnia di assicurazione a cui si era rivolto il film rifiut\u00f2 di assicurare uno stuntman per quella scena, facendo s\u00ec che Sylvester Stallone proponesse di ridurre la sua paga in modo che il film potesse andare avanti. Lo stunt che ha eseguito la scena \u00e8 Simon Crane. A causa della sua pericolosit\u00e0, la scena \u00e8 stata eseguita solo una volta. La scena iniziale dove Sarah scivola dalla mano di Gabe, \u00e8 stata eseguita pi\u00f9 volte; questo perch\u00e9 il guanto che indossava la donna era troppo stretto per far s\u00ec che scivolasse, tranne naturalmente se lo si fosse tolto di proposito.\nLa Carolco Pictures aveva inizialmente proposto a Stallone di apparire al fianco di John Candy in una commedia diretta da John Hughes. La trama del film sarebbe ruotata intorno alle faide tra due vicini di casa. Quando il progetto \u00e8 stato abbandonato, Stallone \u00e8 stato convinto a comparire in Cliffhanger. Il budget per la realizzazione della pellicola ammonta a circa $ 70.000.000. Stallone per questo film ha percepito 15 milioni di dollari.\nRiprese.\nLe scene sono state girate dall'11 aprile al 19 agosto 1992.\nLe riprese non sono state eseguite negli Stati Uniti d'America, ma in Italia, soprattutto a Cortina d'Ampezzo in Veneto e nel Trentino-Alto Adige. Le scene degli uffici sono state girate nell'ex centro direzionale Alitalia, a Muratella, ora abbandonato. Le Dolomiti sono ritenute molto pi\u00f9 spettacolari e scenografiche delle montagne statunitensi. Nello specifico, la scena iniziale dell'incidente mortale \u00e8 stata girata sulle Torri del Vajolet nel Gruppo del Catinaccio e altre scene fra cui quella dell'inseguimento sul ponticello sospeso della via ferrata Ivano Dibona nel Gruppo del Cristallo. Il ponte \u00e8 stato ricostruito dopo il film.\nAltre scene sono state girate all'arrivo della Funivia del Monte Faloria, si nota il panorama sulle tre Tofane e sulla Croda da Lago. La capanna \u00e8 stata costruita sul torrente Boite, a Fiames, vicino all'eliporto di Cortina d'Ampezzo. L'acrobazia aerea (tra un apparecchio e l'altro), il trasferimento del bottino con il relativo passaggio dei terroristi, \u00e8 stato girato negli Stati Uniti, in quanto tale, perch\u00e9 la scena \u00e8 illegale in Europa. La scena e gli stunt sono costati oltre 1 milione di dollari al film.\nColonna sonora.\nLa colonna sonora del film \u00e8 stata prodotta da Trevor Jones. Essa \u00e8 stata rilasciata due volte: prima dalla Scotti Bros./BMG Music il 23 maggio 1993, e poi (nella versione estesa) dalla Intrada Records il 21 febbraio 2011.\nTagline.\nLe tagline del film sono le seguenti:\nDistribuzione.\nLa pellicola \u00e8 stata presentata in anteprima mondiale al Festival di Cannes il 20 maggio 1993.\nData di uscita.\nAlcune date di uscita internazionali nel corso del 1993 sono state:\nCensura.\nIl film, a seconda del paese di proiezione, ha avuto una censura pi\u00f9 o meno \"severa\": in Argentina \u00e8 stato vietato ai minori di 16 anni; in Australia \u00e8 stato sconsigliato ai minori di 15 (\u00e8 stato valutato \"M\"); in Finlandia originariamente ai minori di 18, successivamente ai minori di 16; in Germania originariamente \u00e8 stato vietato ai minori di 18 nella versione integrale e 16 in quella censurata, poi \u00e8 stato proibito ai minori di 16 nella versione integrale del film (quand'\u00e8 stato riproposto sugli schermi nel 2013); in Grecia ai minori di 17; in Islanda ai minori di 16; in Irlanda ai minori di 15; nei Paesi Bassi ai minori di 16; in Nuova Zelanda ai minori di 16; in Norvegia ai minori di 18 nella versione integrale e 15 in quella censurata; in Per\u00f9 ai minori di 18; nelle Filippine ai minori di 18; in Portogallo ai minori di 12; in Corea del Sud ai minori di 12 nei cinema e 15 in DVD; in Spagna ai minori di 15; in Regno Unito ai minori di 15. A Singapore era stato originariamente classificato come \"PG\", ovvero visibile anche dai bambini con la presenza di un adulto, per poi essere vietato ai minori di anni 16. Negli Stati Uniti d'America la Motion Picture Association of America (MPAA) ha valutato il film con il certificato n\u00b0 31.997 \"R\" (restricted), ovvero vietato ai minori di 17 anni non accompagnati dai genitori.\nHome video.\n\"Cliffhanger\" esce in DVD per la prima volta in Italia nel 2004. La Cecchi Gori Group ne distribuisce due edizioni: a febbraio una speciale a 2 DVD e a giugno a disco singolo. Nel DVD edito da Cecchi Gori si pu\u00f2 trovare il doppiaggio originale cinematografico in 5.1 DTS e Dolby Digital.\nSette anni dopo, il 21 luglio 2010, Universal rilascia una nuova edizione DVD del film, e questa volta il film presenta un ridoppiaggio, in stereo 2.0.\nIl 19 luglio 2017 Eagle Pictures riedita \"Cliffhanger\" in DVD e per la prima volta in Blu-ray, nella collana \"Gli Indimenticabili\", ma senza recuperare il doppiaggio d'epoca. L'audio \u00e8 lo stesso del DVD Universal, ma in 2.0 DTS-HD.\nIl 26 settembre 2019 la Eagle ne rilascia un'edizione combo Blu-ray UHD + Blu-ray, per la collana 4K CULT. Il doppiaggio d'epoca viene recuperato ma incluso solamente nel disco 4K, in 2.0 DTS-HD, privo di alcuni frammenti, in cui intervengono i sottotitoli.\nAccoglienza.\nCritica.\nIl film riceve un'accoglienza abbastanza positiva: su Comingsoon 3.7/5, su MYmovies.it 3.84/5, su Movieplayer.it 2.5/5.\nMassimo Bertarelli del quotidiano \"il Giornale\".\nIncassi.\nNegli Stati Uniti d'America il guadagno nel primo week-end di apertura incassa $ 16.176.967. L'incasso totale in patria ammonta a $ 84.049.211 (equivalente al 30% dell'incasso globale), mentre nel resto del mondo $ 170.951.000, di cui \u00a3 7.834.921 nel Regno Unito, \u20ac 5.710.687 in Spagna, e SEK 22.202.851 in Svezia. L'incasso globale ammonta a $ 255.000.211.\nVideogiochi.\nLa Sony pubblic\u00f2 due videogiochi con la licenza del film, di sviluppatori diversi, entrambi non all'altezza del successo che ebbe il film:"}
{"id": "263044", "revid": "697352", "url": "https://it.wikipedia.org/wiki?curid=263044", "title": "Cliffhanger", "text": ""}
{"id": "263046", "revid": "767487", "url": "https://it.wikipedia.org/wiki?curid=263046", "title": "Se tutte le donne del mondo... (Operazione Paradiso)", "text": "Se tutte le donne del mondo... (Operazione Paradiso) \u00e8 un film collettivo del 1966 diretto dai registi Henry Levin e Arduino Maiuri.\n\u00c8 uno dei molti film di fantaspionaggio girati nella seconda met\u00e0 degli anni sessanta sulla scia del successo dei film di James Bond, l'agente 007. Il soggetto ricorda quello di \"Moonraker - Operazione spazio\" uscito 13 anni dopo.\nTrama.\nUn industriale brasiliano progetta di sterminare l'umanit\u00e0 con l'uso di satelliti, per poi ripopolarlo personalmente con bellissime donne che egli ha rapito e mantenuto in uno stato di vita sospesa. Un agente della CIA e un'aristocratica agente dell'MI6 assieme al loro autista alla guida di una Rolls-Royce piena di gadget spionistici, cercano di fermare l'industriale."}
{"id": "263047", "revid": "196390", "url": "https://it.wikipedia.org/wiki?curid=263047", "title": "Calcio Scommesse", "text": ""}
{"id": "263048", "revid": "436907", "url": "https://it.wikipedia.org/wiki?curid=263048", "title": "Rolls-Royce", "text": "Aziende.\nRolls-Royce \u2013 marca britannica che si pu\u00f2 riferire a:"}
{"id": "263050", "revid": "767487", "url": "https://it.wikipedia.org/wiki?curid=263050", "title": "L'affondamento della Valiant", "text": "L'affondamento della Valiant (\"The Valiant\") \u00e8 un film del 1962 diretto da Roy Ward Baker.\nLa pellicola di guerra racconta le vicende legate all'affondamento della corazzata inglese \"Valiant\" nel porto di Alessandria d'Egitto.\nTrama.\nNel dicembre del 1941 due sommozzatori della Marina italiana, il tenente di vascello Luigi Durand de la Penne e il sottocapo Emilio Bianchi, dopo essere stati portati in prossimit\u00e0 del bersaglio con un sommergibile, minarono con la testata esplosiva del loro \"maiale\", la nave da battaglia britannica \"Valiant\". Scoperti mentre tentavano di allontanarsi vengono imprigionati a bordo della nave inglese e non parlano della loro missione se non all'ultimo momento, questo permette a tutti i marinai della nave di mettersi in salvo. L'esplosione danneggia gravemente la nave ma i due italiani riescono a salvarsi e a guerra finita il comandante inglese vorr\u00e0 decorare personalmente i due marinai.\nProduzione.\nCoprodotto dalla BHP Film Limited e dalla Euro International Film, il film venne girato negli studi della INCIR De Paolis sulla via Tiburtina a Roma, per uscire nelle sale italiane il 7 febbraio 1962. Il regista della seconda unit\u00e0 era Giorgio Capitani.\nIncassi.\nIncasso accertato sino a tutto il 31 marzo 1964 \u00a3 159.763.806"}
{"id": "263053", "revid": "767487", "url": "https://it.wikipedia.org/wiki?curid=263053", "title": "Che cosa \u00e8 successo tra mio padre e tua madre?", "text": "Che cosa \u00e8 successo tra mio padre e tua madre? (\"Avanti!\") \u00e8 un film del 1972 ambientato in Italia e diretto dal regista Billy Wilder.\nTrama.\nWendell Armbruster Jr., erede di un magnate di Baltimora con grossi interessi nell'industria e nell'attivit\u00e0 estrattiva, arriva un sabato in Italia, a Ischia, per recuperare il corpo del padre, ivi deceduto in un incidente d'auto.\nIl padre, noto in patria per la sua reputazione impeccabile, per oltre dieci anni aveva trascorso quattro settimane all'anno a Ischia per le cure termali e qui aveva tenuto, durante tutti quegli anni, una relazione con una donna inglese, morta anch'essa nell'incidente, di modesta estrazione sociale (faceva la \"manicure\" all'Hotel Savoy di Londra). Wendell ben presto scopre la relazione extraconiugale del padre, rimanendone incredulo, e fa la conoscenza con la romantica Pamela Piggott, figlia dell'amante del padre e anch'essa a Ischia per i funerali della madre. Dopo numerosi contrasti e battibecchi, se ne innamorer\u00e0 a sua volta.\nLa salma del padre dev'essere assolutamente trasportata entro il marted\u00ec successivo a Baltimora, essendo gi\u00e0 stato programmato un solenne funerale che verr\u00e0 seguito via TV dalle migliaia di dipendenti delle imprese dell'industriale e al quale parteciperanno i massimi esponenti del mondo economico e politico statunitense. Il giovane Wendell si trova quindi di fronte a una serie di problemi apparentemente insolubili, negli stretti tempi impostigli dalle circostanze, a cui provveder\u00e0 l'onnipresente, servizievole e pieno di risorse Carlucci, direttore dell'Hotel.\nLa bara per il trasporto aereo deve avere caratteristiche speciali e quel tipo di feretri vengono prodotti da una sola azienda in Italia, ma al momento pare che a Napoli non ve ne siano di disponibili. Per tale trasporto \u00e8 inoltre necessario il benestare di un magistrato del Tribunale di Napoli, ma \u00e8 sabato e gli uffici sono chiusi.\nBruno, un addetto alle pulizie dell'albergo, tenta un ricatto mostrando a Wendell fotografie scattate con una Polaroid in cui si vedono il padre e l'amante che nuotano nudi, al sorgere del sole, verso uno scoglio a un centinaio di metri dall'isola. Wendell e Pamela saranno a loro volta ricattati dall'addetto alle pulizie che li ha fotografati in situazioni compromettenti.\nI proprietari della vigna dov'\u00e8 caduta la Fiat 500 su cui il padre viaggiava insieme all'amante inglese la notte dell'incidente, sequestrano i cadaveri e pretendono un indennizzo per i danni alla vigna, compresi quelli che la comparsa di cadaveri nella stessa procurer\u00e0 al vino, secondo una credenza locale.\nQuando Bruno viene ucciso da Anna, una cameriera siciliana da lui messa incinta, il giovane Wendell accetta l'idea di Pamela e, il giorno stabilito, parte per gli Stati Uniti ma il corpo nella bara non \u00e8 quello di Wendell Senior, che riposer\u00e0 nell'isola a fianco a quello della sua amante, bens\u00ec quello dell'addetto alle pulizie: nessuno se ne accorger\u00e0 essendo la bara gi\u00e0 sigillata e tale rimarr\u00e0 anche al funerale solenne.\nProduzione.\nLa sceneggiatura \u00e8 basata su una \"farsa di Broadway dalla vita breve\" ambientata a Roma e scritta da Samuel Taylor.\nIl film \u00e8 ambientato a Ischia, dove sono state girate la maggior parte delle scene. Vi sono rappresentati angoli suggestivi quali Ischia Ponte, con Pamela Piggot mentre corre con un gelato in mano tra le stradine del borgo antico, gli scogli di Sant'Anna, sui quali Wendell Armbruster jr. viene sedotto da Pamela, e Forio, con la chiesa del Soccorso a picco sul mare dove, alla presenza di un giovane Pippo Franco nelle vesti di Matarazzo, un funereo impiegato comunale, Wendell e Pamela vengono chiamati per il riconoscimento dei rispettivi genitori.\nGli interni che rappresentano l'Hotel Excelsior sono stati girati a Sorrento mentre l'eliporto della scena finale \u00e8 quello di Capri.\nPamela Piggot passa in carrozza per un vicolo di Sorrento, poi passa per il cinema di Forio dove proiettano un film d'amore e quando scappa inseguita dai pescatori, che riconoscono in lei la giovane che nuotava nuda il giorno prima con Wendell Armbruster jr e la prendono per una donna di facili costumi, si trova prima a Ischia Porto, poi ad Atrani, vicino ad Amalfi, e infine a Lacco Ameno, dove trova Matarazzo sulla Vespa, che le d\u00e0 un passaggio aiutandola a sfuggire ai suoi inseguitori.\nBilly Wilder pens\u00f2 originariamente a Marcello Mastroianni per la parte di Carlucci e sperava di convincere Walter Matthau a recitare in una particina. Dopo che Marcello Mastroianni aveva rifiutato il ruolo, il regista tent\u00f2 con Nino Manfredi e Romolo Valli per la parte, ma li scart\u00f2 temendo che il loro accento italiano sarebbe stato troppo marcato per il pubblico americano.\nIl film \u00e8 la quinta di sette collaborazioni tra Wilder e Lemmon.\nColonna sonora.\nNella colonna sonora si ripetono spesso i motivi \"Un'ora sola ti vorrei\" di Umberto Bertini e Paola Marchetti (1938) e \"Senza fine\" (1961) di Gino Paoli.\nOrigine del titolo.\nNella versione originale del film (in lingua inglese), nella scena in cui Wendell Armbruster Jr. dichiara il suo amore a Pamela, egli si esprime in lingua italiana, chiedendole \u00abpermesso\u00bb (sottinteso di baciarla) per ben due volte e alla fine Pamela cede e risponde \u00abavanti\u00bb, parola che diventa il titolo del film; segue il bacio sulle note di \"Senza fine\"."}
{"id": "263054", "revid": "2220313", "url": "https://it.wikipedia.org/wiki?curid=263054", "title": "Dellamorte Dellamore (film)", "text": "Dellamorte Dellamore \u00e8 un film del 1994 diretto da Michele Soavi, tratto dall'omonimo romanzo di Tiziano Sclavi.\nTrama.\nFrancesco Dellamorte lavora come becchino nel cimitero della piccola cittadina di Buffalora, isolato dal resto del mondo e privo di vita sociale, godendo unicamente della compagnia del suo aiutante Gnaghi, ritardato e incapace di esprimersi a parole (dice solamente: \"Gna\"). Spesso parla al telefono con Franco, un impiegato comunale suo ex compagno di banco. Da qualche tempo una strana \"epidemia\" si \u00e8 diffusa nel cimitero: alcuni defunti entro sette giorni dal decesso ritornano in vita. Francesco li chiama perci\u00f2 \"ritornanti\", e si trova costretto a neutralizzarli distruggendogli la testa (con un attrezzo o un colpo di pistola), per poi seppellirli nuovamente, onde evitare che in paese ci si possa accorgere della cosa, per paura di perdere il posto. Per passare il tempo adora leggere vecchi elenchi del telefono, cancellando a penna i nomi dei cittadini deceduti nel frattempo, inoltre tenta continuamente di assemblare (senza per\u00f2 mai riuscirci) un modellino di teschio. La sua vita monotona viene scossa dall'incontro con una vedova, recatasi al cimitero per visitare la tomba del marito, della quale Francesco si infatua.\nI due si ritrovano, in seguito ad alcune vicende, a baciarsi e fare l'amore proprio sulla tomba del defunto marito di lei, e ad un certo punto quest'ultimo si risveglia improvvisamente e la ferisce, facendole perdere i sensi, prima di essere ucciso per la seconda volta da Francesco. Quando la donna si risveglia, Francesco intuisce che \u00e8 ormai diventata anche lei una \"ritornante\" e le spara, uccidendola.\nIn seguito ai misteriosi avvenimenti verificatisi nel cimitero, viene chiamato a investigare sulla vicenda l'ingenuo commissario Straniero; ne avverranno, nel frattempo, molti altri.\nIn seguito, la vedova precedentemente sepolta si sveglia per la seconda volta, aggredendo Francesco. Appare cos\u00ec chiaro che prima che lui la uccidesse non era ancora defunta, ma solo caduta in uno stato catalettico. Viene poi neutralizzata definitivamente da Gnaghi.\nQualche tempo dopo, Francesco incontra la Morte in persona, che gli dice di smetterla di \u00abuccidere i morti\u00bb, e piuttosto di sparare in testa direttamente alle persone vive, evitando cos\u00ec di subirne la persecuzione una volta decedute. Da questo momento, Francesco inizia a perdere il contatto con la realt\u00e0, a non distinguere pi\u00f9 la vita dalla morte, e comincia a uccidere a partire da un gruppo di ragazzi che talvolta si facevano beffa di lui, sparandogli una notte nel bel mezzo della piazza.\nDellamorte, in seguito, incontra e si innamora di altre due donne ancora, misteriosamente identiche alla vedova. \nIn seguito ad altre sconfortanti delusioni e disavventure, Francesco decide di andare via per sempre da Buffalora insieme a Gnaghi, per sfuggire a una realt\u00e0 che non riesce ad accettare, e i due si mettono in viaggio quella stessa mattina.\nMentre \u00e8 alla guida dell'auto nella galleria, Francesco viene abbagliato da una forte luce proveniente dall'uscita del tunnel e frena bruscamente ferendo Gnaghi alla testa. A questa scena segue uno spiazzante ed enigmatico finale.\nProduzione.\nLe scene del film si sono concentrate nella quasi interezza nel comune di Guardea (TR), in particolare nel centro storico del paese e nel cimitero storico monumentale. Le scene esterne al cimitero, invece, sono state girate nel piccolo paese di Arsoli, nella provincia di Roma.\nIl regista Michele Soavi, a proposito del suo film, ha dichiarato:\nIl film \u00e8 caratterizzato, infatti, da una forte dose di umorismo nero, e grande importanza riveste la componente scenografica, che valse alla pellicola il premio David di Donatello per la migliore scenografia del 1994."}
{"id": "263057", "revid": "767487", "url": "https://it.wikipedia.org/wiki?curid=263057", "title": "L'isola di Pascali", "text": "L'isola di Pascali (\"Pascali's Island\") \u00e8 un film del 1988 diretto da James Dearden, tratto dall'omonimo romanzo di Barry Unsworth.\nFu presentato in concorso al 41\u00ba Festival di Cannes.\nTrama.\nNel 1908 Nisi, piccola isola dell'Egeo, \u00e8 teatro di sanguinose lotte tra turchi e greci, fomentate dagli interessi delle grandi potenze. A salvaguardare gli interessi dell'Impero Ottomano sull'isola \u00e8 un funzionario minore dimenticato: Basil Pascali, suddito devoto dell'Impero, informatore fedele e inascoltato, abituato a vedere ovunque pericoli e complotti. Non appena sbarca sull'isola Anthony Bowles, sedicente archeologo inglese, Basil si convince sia in realt\u00e0 una spia e, per sorvegliarlo meglio, s'offre di servirlo come interprete e accompagnatore. Ma non \u00e8 solo l'attivit\u00e0 di Anthony ad affascinarlo, quanto la semplicit\u00e0 con cui ha intrecciato una relazione con Lydia, pittrice amata anche da lui e non corrisposto. Quando finalmente Basil comprende che Anthony in realt\u00e0 \u00e8 un truffatore, decide d'essergli complice nell'organizzare un raggiro ai danni del pasci\u00e0 locale. Tra una serie d'intrighi, bugie e situazioni politiche, Pascali si trova implicato in un caso internazionale, che si placa con la morte dei suoi due amici per mano del pasci\u00e0 e il tramonto dell'Impero Ottomano.\nCuriosit\u00e0.\nLa marcetta che l'archeologo Anthony Bowles fischietta, mentre per caso trova la statua del film, \u00e8 The British Grenadiers dell'esercito inglese."}
{"id": "263061", "revid": "767487", "url": "https://it.wikipedia.org/wiki?curid=263061", "title": "Lene Lovich", "text": "Biografia.\nNata da padre serbo e madre inglese nella \"capitale dell'automobile\", (due altri cantanti celebri, Suzi Quatro e Stevie Wonder, nacquero nello stesso anno e nella stessa citt\u00e0).\nIl genitore port\u00f2 l'intera famiglia a vivere in Russia, ma inizi\u00f2 presto a dare segni di squilibrio mentale. Quando Lene aveva 13 anni - nel 1962 - sua madre divorzi\u00f2 e port\u00f2 i suoi quattro figli a Kingston upon Hull, in Inghilterra. In quella cittadina, Lene fece un incontro fondamentale per la sua carriera e la sua esistenza, quello con il cantante soul, chitarrista e compositore Les Chappell. Dopo essere fuggita di casa per seguirlo, nell'autunno del 1968 la coppia studi\u00f2 scultura e arti figurative all'Art School di Londra. Lene per mantenersi gli studi frequent\u00f2 gli ambienti \"underground\" della capitale britannica, presentandosi gi\u00e0 con acconciatura e abbigliamento alquanto eccentrici con i quali diverr\u00e0 poi famosa.\nFino al 1974, appare nei cabaret e in locali notturni come \"danzatrice orientale\", viaggia per la Spagna dove ha modo di conoscere il grande artista Salvador Dal\u00ed, suona rock acustico, canta nei cori dello show teatrale \"Quintessence\" alla Royal Albert Hall, impersona un soldato nel celebre spettacolo \"Arthur Brown Show\", lavora come danzatrice turnista nel tour \"Radio One Roadshow\" promosso da una celebre radio privata, gira l'Italia con una soul band denominata \"West Indian Soul Band\" e suona il sax dapprima nel gruppo quasi amatoriale \"Bob Flags Baloon and Banana Band\" e soprattutto nel trio tutto femminile \"The Sensations\".\nArrivata in Francia, a tempo perso lavora persino come \"urlatrice\" in diversi film francesi dell'orrore, scrive i testi inglesi per la star della Disco Music Cerrone e interpreta numerose \"pi\u00e9ce\" del teatro d'avanguardia. Mentre si trova al Lancaster Arts Festival viene scelta insieme ad altri per realizzare il coro nel singolo \"My Ding-A-Ling\" di Chuck Berry; pubblicato per la Chess Records, \u00e8 la prima apparizione discografica di Lene. Il disco arriv\u00f2 al primo posto delle classifiche inglesi e americane.\nNel 1975 Lene inizia ad avere le sue prime serie esperienze musicali insieme al gruppo soul-funk \"The Diversions\", insieme al quale registra cinque singoli per la Polydor Records e incide un album che non sar\u00e0 mai pubblicato. Il 1978 \u00e8 l'anno della svolta nella sua carriera: viene notata dal disc jockey e compositore Charlie Gillett che la presenta al capo della Stiff Records, Dave Robinson, che le propone di firmare un contratto. Il suo primo singolo inciso per la Stiff \u00e8 \"I Think We're Alone Now\", cover di un brano originariamente portato al successo dal gruppo \"Tommy James and the Shondells\".\nSempre nel 1978, a Parigi, incise per il produttore Michel Elmosino, \"Jungle D.J.\" subito inserito nell'album a 33 giri \"Jungle D.J. &amp; Dirty Kate\" sotto l'etichetta fantasiosa \"Kikrokos\". Fu un discreto successo.\nDopo aver partecipato, durante l'estate del 1978, al \"Be Stiff Route 78 Tour\" (che \u00e8 anche il suo primo tour americano) con altri artisti della scuderia (Rachel Sweet, Eric Wreckless, Mickey Jupp e Jona Lewie) Lene nell'autunno 1978 pubblic\u00f2 il suo primo album, \"Stateless\" che rimase indubbiamente quello pi\u00f9 riuscito, trainato dalla celebre \"Lucky number\" e \"Say when\" pubblicati anche come singoli, nei primi posti delle chart britanniche (al 10\u00ba posto), australiane (2\u00ba posto) e neozelandesi. In questo album e nei seguenti, la segue una propria \"backing band\" assai stabile, che la asseconda alla perfezione con una sonorit\u00e0 oscillante tra la forza selvaggia del punk, sperimentalismi elettronici alla Kraftwerk e una vena pop eccentrica e stralunata, unita ai suoi particolari vocalismi che ricordano molto da vicino Kate Bush e a un aspetto indubbiamente trasgressivo con abiti vistosi, di foggia variegata e trucco accentuato, che in seguito riprender\u00e0 in parte (e con maggiore successo) Cyndi Lauper.\nNel 1979 si stabilisce nei Paesi Bassi e recita nel ruolo da protagonista nel film \"Cha Cha\" diretto da Herbert Curiel insieme alla cantante punk tedesca Nina Hagen. La pellicola rappresenta un vero scossone nella scena \"underground\" di Amsterdam. Con la Hagen incide la colonna sonora e stabilisce un intenso rapporto professionale: l'artista tedesca omagger\u00e0 la Lovich incidendo una versione tedesca di \"Lucky number\" (\"Wir Leben immer noch\") nel suo album \"Unbehagen\", e pi\u00f9 avanti, nel 1986, cantano insieme un brano contro il maltrattamento di animali, \"Don't Kill the Animals\", apparso su varie raccolte.\nAlla fine del 1979 esce il secondo album, \"Flex\", di fattura pi\u00f9 commerciale rispetto all'esordio, che vola in alto nelle classifiche britanniche, trascinato dai singoli \"Bird song\" e \"Angels\" e convince l'artista a imbarcarsi in un estenuante tour europeo e statunitense, che la impegna per tutta la stagione. Nel 1981 realizza un doppio EP con un altro successo, \"What Will I Do Without You\" (scritto con Chris Judge Smith, ex componente dei Van Der Graaf Generator) e quattro brani eseguiti dal vivo al Lyceum nel febbraio del 1980. Alla fine del 1981 realizza un altro fortunato singolo, \"New Toy\", scritto in collaborazione col celebre Thomas Dolby, che la fa conoscere anche in Italia, dove entra nelle posizioni basse delle classifiche (alla 24\u00ba), e sbanca le classifiche statunitensi, giungendo fino al 3\u00ba posto. La canzone, fra l'altro, \u00e8 utilizzata come sigla finale del cartone animato \"Quella magnifica dozzina\", prima versione della fortunata serie Mim\u00ec e la nazionale di pallavolo.\n\"No Man's Land\" (1982) \u00e8 l'ultimo album che la Lovich realizza per la Stiff Records, con un suono pi\u00f9 annacquato rispetto ai due memorabili lavori precedenti, nonostante una speciale partecipazione di Nina Hagen nel brano \"It's you, only you (Mein Schmerz)\" e un altro buon successo, \"Blue Hotel\" con il quale partecipa al Festival di Sanremo del 1982. Sebbene formalmente in gara la cantante \u00e8 considerata quale un importantissimo ospite d'onore della manifestazione. Dovranno passare otto anni fino all'incisione di \"March\" (1989) scritto e prodotto negli Stati Uniti insieme a Les Chappell - diventato nel frattempo suo marito - dalla visione pi\u00f9 tranquilla e raffinata. Diventata artista di culto, in seguito la Lovich far\u00e0 parlare di s\u00e9 nel 1991 per la collaborazione con gli Erasure (\"Rage\"), e nel 1999, quando il celebre duo beat dance elettronico di Manchester \"The Chemical Brothers\" la inviter\u00e0 come \"guest-star\" nel brano \"Shape Shifter\".\nDopo molti anni di silenzio, il 13 settembre 2005 esce un quinto album per l'etichetta indipendente \"Stereo Society\", \"Shadows and Dust\", oltre a collaborare come \"backing vocalist\" con gli \"Hawkwind\" nell'album \"Take Me to Your Leader\", oltre ad apparire anche in \"tourn\u00e9e\" insieme al gruppo. Nel settembre 2006 la Lovich partecipa alla realizzazione di un album tributo a Giuni Russo, \"Unusual\", insieme a Franco Battiato, Caparezza, i MegaHertz e diversi altri artisti, in cui reinterpreta il brano \"Moro perch\u00e9 non moro\".\nNel 2012 torna sulle scene live con una nuova band con la quale fa da headliner al Drop Dead Festival a Berlino, proseguendo poi nel 2013 con un tour in UK e in Germania."}
{"id": "263063", "revid": "6923", "url": "https://it.wikipedia.org/wiki?curid=263063", "title": "Fiat ferroviaria", "text": ""}
{"id": "263064", "revid": "767487", "url": "https://it.wikipedia.org/wiki?curid=263064", "title": "Le relazioni pericolose (film 1959)", "text": "Le relazioni pericolose (\"Les liaisons dangereuses\") \u00e8 un film del 1959 diretto da Roger Vadim."}
{"id": "263065", "revid": "2124998", "url": "https://it.wikipedia.org/wiki?curid=263065", "title": "Le relazioni pericolose (film 1988)", "text": "Le relazioni pericolose (\"Dangerous Liaisons\") \u00e8 un film del 1988, diretto da Stephen Frears, tratto dal romanzo \"Le relazioni pericolose\" di Choderlos de Laclos e dall'adattamento teatrale del romanzo ad opera di Christopher Hampton, sceneggiatore del film.\nGlenn Close ricevette il plauso della critica internazionale e la sua performance \u00e8 oggi ritenuta una delle migliori dell'epoca, in particolar modo la scena finale, col primo piano dell'attrice allo specchio, \u00e8 stata definita \"da antologia della storia del cinema\"\nTrama.\nXVIII secolo, Francia pre-rivoluzionaria. Il nobile Valmont colleziona una donna dopo l'altra. Una sola persona \u00e8 capace di dominarne gli istinti: la marchesa de Merteuil, ricca vedova e cinica conoscitrice dell'animo umano e delle debolezze insite nei sentimenti, nonch\u00e9 abile manovratrice dei suoi amanti. In combutta, ma anche in competizione tra loro, i due manovrano ai danni di due giovani, C\u00e9cile e Danceny.\nLa marchesa, per vendicarsi di un precedente abbandono, chiede a Valmont di sedurre la giovane promessa sposa del suo vecchio amante, C\u00e9cile. Ma Valmont, che cerca una sfida degna della propria fama di seduttore, punta anche su Madame de Tourvel, che con la sua bellezza e il suo candore lo colpisce e lo interessa. Le due imprese avanzano di pari passo; la posta in gioco, oltre al gusto della conquista, \u00e8 per Valmont una notte d'amore con la marchesa, che pretende la prova scritta del successo.\nValmont vince senza troppe difficolt\u00e0 le resistenze della ragazzina, ma l'altra sfida si rivela molto pi\u00f9 impegnativa. Finalmente, dopo un lungo e difficile corteggiamento, e anche grazie alla complicit\u00e0 della marchesa, Valmont riesce nell'impresa di conquistare anche Madame de Tourvel. La donna \u00e8 lontana dalle malizie di Valmont, ma, nonostante le sue virt\u00f9 di donna devota al marito, casta e molto religiosa, cade infine nella sua rete.\nLa scommessa con la marchesa \u00e8 vinta, ma la donna decide di alzare la posta: sempre su sua istigazione, Valmont si cimenta anche nell'impresa di abbandonare, pur controvoglia, la sua nuova conquista. Per rispondere alle richieste del motivo, usa lo stratagemma, suggeritogli dalla marchesa nel loro precedente incontro, di ripeterle ossessivamente la frase: \"trascende ogni mio controllo\". Ma la marchesa, che ha manovrato Valmont sfruttandone la lussuria, non gusta la sua vittoria, perch\u00e9 capisce dalle sue parole che l'uomo \u00e8 davvero innamorato della sua preda. La donna gli nega perci\u00f2 il premio pattuito, rifiutandosi di passare assieme la notte. Valmont va su tutte le furie; lei, trovandosi alle strette e non riuscendo ad accettare il comportamento che Valmont ha avuto con una donna a suo parere sciatta e priva di eleganza, lo caccia da casa sua.\nLa marchesa rivela poi al giovane Danceny che la sua amata C\u00e9cile \u00e8 stata circuita da Valmont. Il giovane ragazzo vuole vendetta, e i due si scontrano in duello all'alba. Valmont sembra combattere bene, ma i rimorsi di coscienza per aver condannato in un letto di morte madame de Tourvel gli impediscono di impegnarsi a fondo nel duello, e finisce per essere mortalmente ferito da Danceny. Prima di morire, raccomanda al ragazzo di guardarsi dalla marchesa e dalle sue macchinazioni. Il giovane non gli crede, ma Valmont gli fornisce le lettere che aveva ricevuto dalla marchesa. Danceny avverte Madame de Tourvel delle ultime parole d'amore che le aveva rivolto Valmont. Poco dopo Madame de Tourvel muore di crepacuore.\nVenuta a conoscenza della morte di Valmont la marchesa de Merteuil si lascia andare ad urla di disperazione, mostrando per la prima volta d'avere anch'ella una debolezza e di aver perso, a causa delle sue stesse macchinazioni, l'unico uomo di cui fosse stata forse innamorata. Quando ormai i suoi intrighi sono diventati pubblici, la marchesa si presenta a uno spettacolo teatrale, ma, preso posto nel suo palco, viene fischiata a scena aperta ed \u00e8 costretta ad andarsene."}
{"id": "263069", "revid": "767487", "url": "https://it.wikipedia.org/wiki?curid=263069", "title": "Mushroom's Patience", "text": "Mushroom's Patience sono un gruppo musicale formatosi a Roma nella seconda met\u00e0 degli anni ottanta.\nBiografia.\nFondato nel 1985 dal musicista, fotografo e pittore Dither Craf, i Mushroom's Patience hanno prodotto dieci album in studio e un numero consistente di autoproduzioni discografiche e di collaborazioni.\nLa prima esibizione di rilievo della band si \u00e8 svolta nell'ambito del Festival Arezzo Wave del 1989 ed ha segnato l'inizio di un concreto progetto che ha direzionato il gruppo verso la musica d'avanguardia. La loro musica si fonde tra diversi generi quali folk, ambient, industrial, musica minimalista, musica atonale, krautrock, acid jazz e noise.\nDither Craf ha realizzato diversi progetti musicali caratterizzati dalla multimedialit\u00e0, ovvero la integrazione di immagini, installazioni e mimica alla musica suonata dal vivo grazie al supporto visivo del mimo Gervy Costa nel ruolo di traduttore visivo della band.\nL'opera di Dither Craf gode di una popolarit\u00e0 underground grazie anche a collaborazioni avute con altri artisti europei. \nI Nov\u00fd Sv\u011bt, capitanati da J\u00fcrgen Weber, hanno contribuito molto nel rendere buona la visibilit\u00e0 internazionale dei suoi progetti artistici.\nDither Craf ha curato la produzione dei due primi album degli Spiritual Front.\nNel 2008 i Mushroom's Patience sono tornati a suonare per tre concerti reunion con l'originale lineup: Dither Craf, Roberto Fiorucci e Stefano Buonamico, con Giulio Pierucci e Roberto Sciacca.\nNel 2012 iniziano una nuova produzione di brani completata e missata nel gennaio del 2014 che vede ospiti Stephen Mallinder dei Cabaret Voltaire, Chris Connelly (Ministry-Revolting Cocks), Genevi\u00e9ve Pasquier Thorofon, Mathias Kom The Burning Hell e molti altri.\nNell'autunno del 2014 muore il mimo, attore, scrittore Gervy Costa, elemento presente sin dagli esordi della band.\nNel 2016 uscir\u00e0 l'ultimo album della band, (undicesimo) come \u00e8 stato comunicato in una news apparsa sul loro sito ufficiale; in pi\u00f9, come da comunicato, il gruppo ritiene di non voler pi\u00f9 continuare l'attivit\u00e0 musicale dopo scomparsa di Gervy Costa.\nI loro ultimi concerti del 2015 si sono tenuti in alcune citt\u00e0 europee, gli ultimi due uno a Lipsia al Wave Gothic Treffen e l'ultimo, nel mese di novembre, a Breslavia in Polonia in occasione del Wroc\u0142aw Industrial Festival edizione XIV.\nIn futuro, grazie al nutrito archivio di brani realizzati e mai pubblicati verranno realizzate delle pubblicazioni postume dal nome \"Canzoni postume Vol.1 etc\"\nDither Craf ha iniziato un nuovo progetto musicale chiamato Microloop.\nNel dicembre 2017, i Mushroom's Patience ritornano in attivit\u00e0 e pubblicano in digitale il mini album \"Prodromus\".\n\u00c8 atteso il nuovo album per il 2018.\nDiscografia.\nCassettes\nCompilations\nSingles and EPs\nAlbums\nCdr\nReissue\nFree Download"}
{"id": "263072", "revid": "729019", "url": "https://it.wikipedia.org/wiki?curid=263072", "title": "Convair", "text": "La Vultee Aircraft Corporation Consolidated, conosciuta universalmente come Convair, era il risultato di una fusione, nel 1943 fra la \"Consolidated Aircraft Corporation\" e la \"Vultee Aircraft\", quando divenne il principale costruttore di aerei degli Stati Uniti.\nNel 1954, la Convair si \u00e8 fusa con la \"Electric Boat\" per formare la \"General Dynamics\". Ha prodotto i velivoli fino al 1965, poi ha iniziato a lavorare sui progetti aerospaziali.\nNel 1994 le sue strutture sono state vendute alla McDonnell Douglas e alla Lockheed Martin. Nel 1996 la General Dynamics ha chiuso definitivamente la divisione della Convair.\nI modelli.\nModelli prodotti dalla Convair, elencati a partire dall'anno del primo volo:"}
{"id": "263074", "revid": "729019", "url": "https://it.wikipedia.org/wiki?curid=263074", "title": "Convair X-6", "text": "Il Convair X-6 era il nome di un progetto statunitense dei primi anni cinquanta per la realizzazione di un aereo a propulsione nucleare.\nIl progetto dell'X-6 avrebbe dovuto costituire la seconda fase del progetto \"Aircraft Nuclear Propulsion\", ma non and\u00f2 oltre la fasi preliminari di studio della fattibilit\u00e0 e la realizzazione di un propulsore alimentato tramite un reattore nucleare.\nNell'ambito del progetto venne utilizzato un bombardiere strategico Convair B-36, opportunamente modificato, come banco di prova volante per un reattore nucleare aviotrasportato. Ribattezzato Convair NB-36H, quest'aereo effettu\u00f2 47 voli tra il 1955 e il 1957 ed il reattore installato, pur perfettamente funzionante, non era utilizzato per fornire propulsione.\nStoria del progetto.\nIl progetto dell'X-6.\nI primi studi sulle possibilit\u00e0 di utilizzo dell'energia nucleare per la propulsione di un aereo di grandi dimensioni, quale un bombardiere intercontinentale, risalgono alla fine degli anni '40. Tale idea all'epoca appariva particolarmente promettente, in quanto avrebbe consentito di realizzare velivoli in grado di volare per giorni anzich\u00e9 ore, in un'epoca in cui le tecniche di rifornimento in volo erano ancora agli inizi.\nTra il 1946 e il 1948 l'USAAF (United States Army Air Force), diventata USAF (United States Air Force) nel 1947, ordin\u00f2 uno studio preliminare che coinvolse la Fairchild e l'AEC (Atomic Energy Commission). Lo studio, che prese il nome di NEPA (Nuclear Energy for the Propulsion of Aircraft) (\"Energia nucleare per la propulsione aeronautica\"), ricevette nel 1948 il parere positivo del Massachusetts Institute of Technology che riteneva che un simile velivolo potesse essere messo a punto nell'arco di 15 anni.\nPrimo passo per la realizzazione del velivolo, furono, nel 1951 un contratto con la General Electric per la realizzazione di un motore aeronautico basato su un reattore nucleare e uno con la Convair e la Lockheed Corporation per la realizzazione di un aereo adatto ad ospitarlo. Il progetto venne rinominato ANP (Aircraft Nuclear Propulsion) e prevedeva i primi voli a partire dal 1956, ma radioattivit\u00e0 e peso rappresentavano problemi quasi insormontabili.\nLa radioattivit\u00e0 di un simile sistema non rappresentava solo un pericolo per l'equipaggio, ma anche per la struttura stessa del velivolo. Ad esempio gli pneumatici del carrello d'atterraggio rischiavano di divenire inutilizzabili.\nAll'inizio del 1959, erano stati spesi quasi 900 milioni di dollari e sebbene i principali problemi tecnici apparissero ormai risolti occorreva ancora investire su nuovi materiali. I costi aggiuntivi e lo sviluppo dei missili balistici intercontinentali, che avevano fatto venire meno la necessit\u00e0 di un simile velivolo, contribuirono alla definitiva chiusura del programma nel marzo 1961.\nIl Convair NB-36H.\nLa Convair ricevette l'ordine per i prototipi di due X-6 nel 1951. I due velivoli dovevano essere basati sulla struttura dei Convair B-36, il pi\u00f9 grande bombardiere strategico intercontinentale allora in dotazione all'USAF. Nell'ambito del progetto decise di utilizzare un terzo B-36H, matricola 51-5712 come banco di prova volante per lo studio di un'adeguata schermatura dalle radiazioni. L'aereo aveva il solo compito di trasportare un reattore nucleare in funzione, che per\u00f2 non contribuiva alla propulsione. Nel 1953, l'aereo, con la designazione di XB-36H, venne assegnato all'ANP (Aircraft Nuclear Propulsion).\nIl primo volo, di una serie di 47, fu compiuto il 17 settembre 1955. I voli avvenivano sempre su zone scarsamente popolate, e l'XB-36H era \"accompagnato\" da un trasporto Boeing C-97 Stratofreighter con un plotone di Marines paracadutisti. Questi avevano il compito di isolare immediatamente la zona in caso di disastro.\nL'aereo, che portava il simbolo di \"pericolo radiazioni\" sulla deriva ed era stato ribattezzato \"Crusader\" (\"Crociato\"), venne ridesignato NB-36H nel 1956.\nDopo l'ultimo volo del 28 marzo 1957, venne smantellato dopo poco e le parti che risultarono essere radioattive vennero sepolte.\nNegli anni sessanta i sovietici svolsero test simili con un Tupolev Tu-95 modificato, che assunse la designazione di Tupolev Tu-95LAL.\nTecnica.\nMotori.\nIl primo progetto della General Electric per il motore nucleare, prevedeva di utilizzare l'aria proveniente dallo stadio compressore di turbogetti J-53 per farla passare direttamente attraverso il reattore, in modo che venisse surriscaldata per venire poi espulsa attraverso gli ugelli.\nNel 1953 si affianc\u00f2 la proposta di un motore sviluppato dalla Pratt &amp; Whitney, in contatto con l'AEC per altri progetti, che prevedeva di utilizzare un circuito di riscaldamento per l'aria, anzich\u00e9 farla passare direttamente in prossimit\u00e0 del reattore. Il progetto prevedeva che l'aria venisse riscaldata per mezzo di tubi in cui scorreva un metallo liquido, il sodio. Questo sistema garantiva una migliore efficienza nel riscaldamento e consentiva quindi di utilizzare un reattore pi\u00f9 piccolo. Inoltre richiedeva un sistema di schermatura delle radiazioni pi\u00f9 leggero, ma non portava vantaggi in termini di peso in quanto il sistema di tubazioni era molto complesso.\nL'unico motore ad essere realizzato e a essere testato a terra fu quello della General Electric, che venne designato X-39. Come compressori impiegava turbogetti J-47, montati allora sui Boeing B-47 Stratojet. Il motore venne testato tra il 1955 ed il 1957.\nSistemi e impianti.\nNella stiva bombe del B-36 era installato un reattore nucleare da 1\u00a0000 kW e del peso di circa 16 ton, che poteva essere rimosso a terra. Lungo la fusoliera erano presenti numerose prese d'aria ed ugelli di scarico per il raffreddamento del reattore, e il compartimento dell'equipaggio era separato da un disco di piombo del peso di 4 tonnellate.\nIn aggiunta al disco, il compartimento per i 5 uomini d'equipaggio era stato sottoposto a radicali modifiche. Interamente circondato da strati di piombo e di gomma, prevedeva solo un piccolo parabrezza con spessi vetri al piombo, a differenza dell'ampia vetratura del bombardiere di serie. Era installato un sistema televisivo a circuito chiuso per il controllo del reattore, che veniva attivato solo dopo che l'aereo avesse raggiunto l'altitudine di crociera."}
