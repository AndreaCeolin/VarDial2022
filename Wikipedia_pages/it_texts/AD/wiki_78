{"id": "242239", "revid": "767487", "url": "https://it.wikipedia.org/wiki?curid=242239", "title": "Ritrovarsi (film 1942)", "text": "\"Ritrovarsi (The Palm Beach Story)\" \u00e8 un film del 1942 scritto e diretto da Preston Sturges.\nTrama.\nPer non essere di peso al marito Tom, ingegnere e povero, la moglie Gerry decide di lasciarlo e parte per Palm Beach (Florida) dove ha intenzione di divorziare. Durante il viaggio viene corteggiata da un eccentrico miliardario John Hackensacker III. Arrivata a Palm Beach trova anche il marito Tom che per\u00f2 fa passare per suo fratello attirando cos\u00ec l'attenzione della Principessa Centimilla, sorella di John e momentaneamente accompagnata da Toto.\nRiconoscimenti.\nNel 2000 l'American Film Institute l'ha inserito al 77\u00ba posto della classifica delle cento migliori commedie americane di tutti i tempi.\nEdizioni Home Video.\nSul mercato italiano sono uscite due edizioni Home-Video del film in Dvd. Le prima, nel formato originale 1.33:1, fu distribuita da Teodora (Cecchi Gori). Attualmente \u00e8 disponibile anche un dvd prodotto da DNA Srl, in doppio formato video: originale 1.33:1 ed anamorfico 1.78:1, col titolo \"RITROVARSI A PALM BEACH\". Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, anche un altro film con Claudette Colbert: \"Donne e veleni\" (1948)."}
{"id": "242240", "revid": "767487", "url": "https://it.wikipedia.org/wiki?curid=242240", "title": "Ritrovarsi (film 1947)", "text": "Ritrovarsi \u00e8 un film del 1947, diretto da Oreste Palella."}
{"id": "242241", "revid": "767487", "url": "https://it.wikipedia.org/wiki?curid=242241", "title": "Ritrovarsi (film 1994)", "text": "Ritrovarsi \u00e8 un film del 1994, diretto dal regista Robert Allan Ackerman."}
{"id": "242242", "revid": "767487", "url": "https://it.wikipedia.org/wiki?curid=242242", "title": "Rivalit\u00e0 (film 1942)", "text": "Rivalit\u00e0 (\"Silver Queen\") \u00e8 un film del 1942 diretto da Lloyd Bacon. Ottenne due candidature agli Oscar: come miglior scenografia a Ralph Berger e come miglior colonna sonora per film drammatico a Victor Young.\nTrama.\nDopo la Guerra di Secessione, una giovane apre una casa da gioco a San Francisco per risollevare le sorti finanziarie della famiglia. Incontrer\u00e0 un giocatore di buon cuore che la salver\u00e0 da un fidanzato avido e privo di scrupoli."}
{"id": "242243", "revid": "767487", "url": "https://it.wikipedia.org/wiki?curid=242243", "title": "Rivalit\u00e0 (film 1953)", "text": "Rivalit\u00e0 \u00e8 un film del 1953, diretto da Giuliano Biagetti, al debutto come regista.\nConosciuto anche con il titolo Medico condotto.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano, sebbene malvisto dalla critica cinematografica contemporanea (che solo negli anni settanta rivaluter\u00e0 queste pellicole, coniando appositamente il termine \"neorealismo d'appendice\")."}
{"id": "242244", "revid": "767487", "url": "https://it.wikipedia.org/wiki?curid=242244", "title": "Romanticismo (film 1915)", "text": "Romanticismo \u00e8 un film italiano del 1915 diretto da Carlo Campogalliani.\nTrama.\nLombardo-Veneto, nel 1854. Il conte Lamberti vorrebbe aderire ai gruppi patriottici che si vanno formando, ma ne \u00e8 impedito dalla madre, fervente sostenitrice degli austriaci. La sua indecisione gli ha anche alienato l'amore della moglie Anna, che si sente attratta da Cezky, un profugo polacco segretario del marito. Quando quest'ultimo entra tra i cospiratori riacquista la sua dignit\u00e0 e la fiducia della moglie. Cezky, vistosi abbandonato, denuncia Lamberti alla polizia austriaca e poi si uccide. Il conte di Riez lo avverte che \u00e8 prossimo il suo arresto, ma questi preferisce far partire il giovane figlio Giacomo al suo posto. Soddisfatto di aver riconquistato l'amore di sua moglie e salvaguardato l'amor di patria si consegna al suo destino."}
{"id": "242245", "revid": "125617886", "url": "https://it.wikipedia.org/wiki?curid=242245", "title": "Romanticismo (film 1951)", "text": "Romanticismo \u00e8 un film del 1949 diretto da Clemente Fracassi, tratto dall'omonimo dramma teatrale di Gerolamo Rovetta.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", molto in voga in quel periodo tra il pubblico italiano, in seguito ribattezzato dalla critica con il termine \"neorealismo d'appendice\".\nDistribuzione.\nIl film venne distribuito nel circuito cinematografico italiano il 14 dicembre del 1949, venne poi rieditato nuovamente nel 1951."}
{"id": "242247", "revid": "767487", "url": "https://it.wikipedia.org/wiki?curid=242247", "title": "Romanzo (film 1940)", "text": "Romanzo \u00e8 un film del 1940, diretto dal regista \u00c5ke Ohberg."}
{"id": "242248", "revid": "767487", "url": "https://it.wikipedia.org/wiki?curid=242248", "title": "Romance (film 1986)", "text": "Romance \u00e8 un film del 1986 diretto dal regista e fotografo Massimo Mazzucco. Fu presentato in concorso alla 43\u00aa Mostra internazionale d'arte cinematografica di Venezia.\nTrama.\nGiulio, sentendosi ormai anziano, desidera riprendere i contatti con il figlio Andrea, che non vede da anni, e lo invita a trascorrere qualche giorno in una baita di montagna dove si \u00e8 ritirato. Tra loro non vi \u00e8 mai stato nulla in comune e inizialmente l'incontro \u00e8 imbarazzante per entrambi. Presto i rancori e le incomprensioni si stemperano e i due uomini cominciano a entrare in confidenza, a parlarsi, a riflettere sulle proprie esperienze.\nGiulio ha poco da narrare o da insegnare: la moglie \u00e8 malata, ricoverata in un istituto e lui non ha mai avuto il coraggio di andare a rivederla; ha avuto una lunga relazione con un'altra donna e adesso che i suoi amici sono quasi tutti scomparsi, si \u00e8 ritirato a vivere in solitudine.\nAndrea gli oppone una immagine di vita efficiente e positiva: il matrimonio, le figlie, il guadagno, il lavoro. Ma l'incontro col padre lo costringe a ripensare alle ipocrisie della sua vita: il rapporto con la moglie in realt\u00e0 va avanti per inerzia, il lavoro non \u00e8 soddisfacente, la spasmodica ricerca di successo e di denaro domina le sue inconcludenti giornate.\nDopo aver passato qualche giorno insieme, ritrovando l'affetto reciproco, i due si lasciano tornando ciascuno al proprio mondo, con qualche ipocrisia in meno e con un'esperienza in pi\u00f9.\nProduzione.\nOpera seconda del giovane regista Massimo Mazzucco, che con la sua opera prima \"Summertime\" aveva vinto alla mostra di Venezia del 1983 il Premio De Sica, e che poi sarebbe assurto fra i principali avversatori della cultura Main-Stream, aveva come titolo di lavorazione \"Uomini senza\". Il leggendario Walter Chiari, che con questo film ritornava sul set dopo anni di assenza, dichiar\u00f2 alla stampa per l'occasione: \"\u00ab\u00c8 una storia che io definisco \"quasi qualsiasi\", fatta di umori che toccano nel profondo. Dove l'unico eroismo \u00e8 vivere una vita comune\u00bb\".\nLuca Barbareschi, allora attore emergente, gi\u00e0 protagonista del primo film di Mazzucco, parlava di Chiari in questi termini: \"\u00abNon \u00e8 un padre che ti insegna i trucchi del mestiere, ma ti insegna l'apertura delle emozioni. Con lui ho imparato ad avere una temperatura di recitazione che pu\u00f2 essere comica o drammatica, ma che \u00e8 sempre fatta di autenticit\u00e0\u00bb\".\nNella pellicola appare un noto bagnino di Cervia, Gino Guidazzi detto Bull, che racconta ai protagonisti un suo reale aneddoto con Benito Mussolini, risalente al 1939.\nRiconoscimenti.\nCiak d'Oro Venezia 1986 a Walter Chiari"}
{"id": "242249", "revid": "767487", "url": "https://it.wikipedia.org/wiki?curid=242249", "title": "Romanzo d'amore (film 1929)", "text": "Romanzo d'amore o Il calvario di Lena Smith (\"The Case of Lena Smith\") \u00e8 un film del 1929 diretto da Josef von Sternberg.\nLa storia \u00e8 raccontata in \"flashback\", ma si apre e si chiude al tempo della Prima guerra mondiale.\n\u00c8 stato indicato tra i migliori dieci film del 1929 dal National Board of Review of Motion Pictures.\nIl film \u00e8 considerato perduto: un frammento di 4 minuti \u00e8 stato presentato nel 2003 a Le giornate del cinema muto - Pordenone Silent Film Festival.\nTrama.\nNel 1894, a Vienna, Lena una ragazza ungherese di umili origini si sposa con Franz, un giovane ufficiale di cavalleria, corrotto e debole. I due hanno un figlio. Lena va a lavorare come serva a casa della famiglia del suocero, senza per\u00f2 rivelargli i legami di parentela che li legano. Mentre il marito torna ai suoi viz\u00ee e alla vita dissipata che ha sempre vissuto, Lena lavora duramente, legata all'amore del figlioletto. Il quale, prima le viene tolto, poi, allo scoppio della guerra, madre e figlio sono ulteriormente divisi. Lena affronter\u00e0 anche il carcere, le malelingue, il disonore, il disprezzo degli altri: ma non rinuncer\u00e0 a suo figlio."}
{"id": "242250", "revid": "767487", "url": "https://it.wikipedia.org/wiki?curid=242250", "title": "Romanzo d'amore (film 1950)", "text": "Romanzo d'amore \u00e8 un film del 1950 diretto da Duilio Coletti.\nTrama.\nLuisa d'Asburgo-Lorena, giovane e bella moglie del principe ereditario di Sassonia, manifesta sentimenti democratici che la rendono gradita al popolo, ma non alla corte. Nel 1902 il vecchio re Giorgio vorrebbe farla internare in manicomio, ma la donna fugge a Firenze dove conosce e ama il musicista Enrico Toselli. La loro sar\u00e0 una vicenda drammatica, con la morte dell'uomo e la pazzia di lei."}
{"id": "242252", "revid": "767487", "url": "https://it.wikipedia.org/wiki?curid=242252", "title": "Il romanzo di un giovane povero (film 1942)", "text": "Il romanzo di un giovane povero \u00e8 un film del 1942 diretto da Guido Brignone, tratto dal romanzo omonimo di Octave Feuillet.\nTrama.\n1858. Lontano da casa, il giovane marchese Massimo di Champcey d'Hauterive viene informato della morte del padre. Rientrato a Torino, il notaio Laubepin lo informa che il padre, a causa di sbagliate operazioni finanziarie, ha dilapidato il patrimonio di famiglia. Ormai orfano e senza pi\u00f9 beni, Massimo va ad avvisare la sorella minore in collegio; poi rinuncia al titolo nobiliare, conservando soltanto il primo nome familiare, Odiot, e accetta il lavoro che il notaio gli ha procurato come intendente presso la ricca famiglia borghese dei Laroque. Ben presto, grazie alla sua correttezza e ai suoi modi distinti, Massimo riesce a conquistare la piena fiducia dei datori di lavoro. Soltanto la pi\u00f9 giovane della famiglia, l'altera Margherita, lo disprezza e lo evita; ma anche se sa di non avere alcuna speranza, si innamora di lei. Poi, il colpo di scena: prima di morire l'anziano capofamiglia confessa che le sue ricchezze sono dovute a un reato commesso ai danni di un avo di Massimo; la rivelazione \u00e8 determinante per sancire Massimo come unico erede universale di tutti i beni della famiglia Laroque. Massimo si ritrova quindi ricco, mentre Margherita \u00e8 diventata povera. Nonostante ci\u00f2, il ragazzo le offre il proprio amore e il proprio patrimonio.\nProduzione.\nIl film venne girato tra la primavera e l'estate del 1942 negli stabilimenti romani di Cinecitt\u00e0.\nDistribuzione.\nIl film venne distribuito nelle sale cinematografiche italiane il 19 ottobre del 1942."}
{"id": "242254", "revid": "2169878", "url": "https://it.wikipedia.org/wiki?curid=242254", "title": "Romeo e Giulietta (film 1908)", "text": "Romeo e Giulietta \u00e8 un cortometraggio del 1908 diretto da Mario Caserini tratto dall'omonima tragedia di William Shakespeare."}
{"id": "242255", "revid": "767487", "url": "https://it.wikipedia.org/wiki?curid=242255", "title": "Romeo e Giulietta (film 1912)", "text": "Romeo e Giulietta \u00e8 un film muto del 1912, diretto da Ugo Falena.\nTrama.\nRomeo, si innamora della bionda Giulietta Capuleti, figlia del nemico. \nIniziano a frequentarsi di nascosto, fino al ballo tenutosi nella casa del Capuleti.\nTebaldo, promesso sposo di Giulietta, vede i due amanti baciarsi e riferisce tutto al futuro suocero. \nCapuleti, irato per questo affronto decide di dichiarare guerra al suo nemico: Montecchi.\nIl Principe, riesce alla fine, a separare Capuleti e Montecchi, ed emette un editto che chiunque sguainer\u00e0 la spada sar\u00e0 esiliato dalla citt\u00e0.\nIntanto Romeo si sposa in segreto con Giulietta, ma la loro felicit\u00e0 durer\u00e0 poco poich\u00e9 Tebaldo, sfida Romeo. \nQuest'ultimo ferisce Tebaldo, ma viene visto dalle guardie e subito portato dal Principe, il quale condanna il ragazzo all'esilio.\nRomeo, sconsolato si reca dall'amata a portarle la notizia.\nLa ragazza sapendo della sorte toccata al marito, lo saluta con ultimo bacio.\nIl padre, non sapendo del matrimonio segreto, obbliga sua figlia a sposarsi con Tebaldo.\nLa ragazza, ormai agli estremi, decide con l'aiuto della balia, a parlare con frate Lorenzo. Quest'ultimo da alla ragazza una boccetta contenente un potente sonnifero da prendere prima del matrimonio. \nGiulietta, eseguendo ci\u00f2 che ha detto il frate, beve il contenuto e 'muore' tre le braccia di Tebaldo.\nRomeo, sentendo alcune voci, ritorna a Verona, e vede la sua amata priva di vita, distrutto per la sua morte, la segue di nascosto, e dopo che tutti se ne sono andati, le d\u00e0 l'ultimo saluto e l'ultimo bacio, ed infine si pugnala.\nIn quel momento, Giulietta si sveglia e vede il suo amato contorcersi dal dolore. Capisce subito quello che \u00e8 successo. Romeo, vedendo la sua amata viva, le da un ultimo abbraccio, e muore tra le sue braccia. \nGiulietta, disperata, decide di porre fine alla sua vita.\nBaciando per l'ultima volta il suo amato, si uccide."}
{"id": "242257", "revid": "767487", "url": "https://it.wikipedia.org/wiki?curid=242257", "title": "Seabiscuit - Un mito senza tempo", "text": "Seabiscuit - Un mito senza tempo (\"Seabiscuit\") \u00e8 un film del 2003 diretto da Gary Ross. Il film \u00e8 tratto dal libro del 2001 intitolato \"Seabiscuit: una leggenda americana\" di Laura Hillenbrand.\nTrama.\nAmerica degli anni '30: il paese si trova attanagliato da una grave crisi economica a causa della Grande depressione. Il giovane Red Pollard viene lasciato dai genitori ad un tutore che pu\u00f2 curarsi di lui, dato che la famiglia non ha pi\u00f9 i mezzi per mantenere tutti i figli. Contemporaneamente, il magnate dell'automobile Charles S. Howard scala le vette del successo con la sua attivit\u00e0, ma un giorno subisce una tremenda tragedia: suo figlio Frank, muore a causa di un incidente con un furgoncino. Dopo questa vicenda il suo matrimonio fallisce. Allo stesso tempo Tom Smith, un uomo che si potrebbe definire l'ultimo cowboy, gira per il paese cercando di adattarsi alle modernit\u00e0 della nuova corrente.\nI loro destini si accomuneranno quando Howard decide di assumere Smith come allenatore per i cavalli della sua scuderia. Durante questa collaborazione ad una corsa ippica Howard, che intanto si \u00e8 risposato con una ragazza messicana, decide di acquistare un cavallo che fino a quel momento non aveva avuto una buona reputazione come campione, il cui nome \u00e8 Seabiscuit.\nSmith allena il cavallo riconoscendo in lui un potenziale campione, nonostante sia considerato basso, grasso e con un difetto alla zampa. Dopo averlo rimesso in sesto, con una dieta bilanciata ed una compagnia nella stalla (un cavallino bianco ed un cane), il problema \u00e8 trovargli un fantino. Qui entra in scena Pollard, che durante la sua giovinezza ha girato il paese facendo degli incontri di boxe e sbarcando il lunario come fantino. Seabiscuit e Pollard hanno lo stesso carattere nervoso e Smith, dopo che i due si incontrano, capisce che sono fatti l'uno per l'altro. La loro collaborazione far\u00e0 s\u00ec che Seabiscuit diventi il pi\u00f9 grande campione di tutti i tempi, vincendo alcune tra le gare ippiche americane pi\u00f9 prestigiose, compreso quello - definito il duello del secolo - contro il grande campione della costa orientale War Admiral, guadagnandosi cos\u00ec il titolo di miglior cavallo dell'anno 1938.\nSceneggiatura.\nLa sceneggiatura della pellicola \u00e8 stata affidata a Laura Hillenbrand, biografa ufficiale di Seabiscuit ed \u00e8 tratta dal suo libro del 2001 \"Seabiscuit: una leggenda americana\", libro del quale Gary Ross si assicur\u00f2 i diritti per realizzare il film, considerando un suo grande sogno portare sullo schermo le gesta del grande campione. Nella decade tra il 1930 e il 1940 infatti, il mito di Seabiscuit fece s\u00ec che la sua storia ridiede coraggio e speranza al popolo statunitense, fortemente provato dalla povert\u00e0. Il cavallo che nessuno voleva e con parecchi difetti divent\u00f2 il campione pi\u00f9 pagato, amato ed onorato di tutti i tempi."}
{"id": "242259", "revid": "21595", "url": "https://it.wikipedia.org/wiki?curid=242259", "title": "Kartikeya", "text": ""}
{"id": "242260", "revid": "2168619", "url": "https://it.wikipedia.org/wiki?curid=242260", "title": "Diritto reale", "text": "Il diritto reale \u00e8 un diritto soggettivo tipico che conferisce al titolare un potere assoluto ed immediato su una cosa. Le caratteristiche principali di tali diritti sono le seguenti:\n1) Tipicit\u00e0: sono ammessi solo i diritti tipizzati dal legislatore;\n2) Immediatezza: il titolare pu\u00f2 soddisfare il proprio interesse in maniera diretta e non mediata sul bene (a differenza di ci\u00f2 che accade per i diritti di credito dove il titolare per soddisfarsi dovr\u00e0 avvalersi della cooperazione del debitore);\n3) Assolutezza: il titolare pu\u00f2 far valere il proprio diritto erga omnes e tutti i consociati hanno un dovere di astenersi dal tenere qualsiasi tipo di ingerenza nell'esercizio di tale diritto;\n4) Diritto di seguito: il titolare potr\u00e0 perseguire il diritto nei confronti di qualsiasi soggetto, in quanto il diritto \u00e8 sempre collegato al bene e non al soggetto. Ad esempio se Tizio vende a Caio un bene su cui Sempronio vanta un diritto di usufrutto, quest'ultimo potr\u00e0 opporre il proprio diritto all'acquirente Caio.\nI diritti reali si suddividono in diritti reali di godimento, quale corrispettivo dei cosiddetti diritti reali di godimento su cosa altrui (o diritti reali minori), e diritti reali di garanzia.\nIl diritto reale di godimento per antonomasia \u00e8 la propriet\u00e0, quelli di garanzia sono il pegno e l'ipoteca. Quelli su cosa altrui sono l'uso, l'usufrutto, l'enfiteusi, la superficie, l'abitazione e la servit\u00f9.\nIn Italia.\nI diritti reali nel codice civile italiano.\nIl terzo libro del codice civile, \"sulla propriet\u00e0\", \u00e8 dedicato pi\u00f9 in generale ai diritti reali, cio\u00e8 ai diritti che l'uomo pu\u00f2 esercitare sui beni suscettibili che si trovano nella sua sfera di controllo o di esercizio. I beni sono normalmente oggetto di tale diritto.\nTipicit\u00e0.\nSecondo l'opinione tradizionale, i diritti reali nell'ordinamento giuridico italiano sono \"tipici\", il che significa che non se ne possono creare di diversi da quelli elencati e disciplinati tassativamente dalla legge.\nPer quest'orientamento la funzione caratteristica di ognuno di essi \u00e8 fissata dalla legge e il titolo dal quale traggono origine pu\u00f2 integrarne il contenuto, ma non piegarli ad assolvere una funzione diversa.\nGi\u00e0 da alcuni anni, nondimeno, questa affermazione \u00e8 stata ampiamente contestata. La dottrina pi\u00f9 attenta all'evoluzione della societ\u00e0 e dei traffici economici afferma, al contrario, che nell'ordinamento ben possono aver ingresso diritti reali atipici. Paradigmatica \u00e8 l'ipotesi del diritto di multipropriet\u00e0 (anche nota come propriet\u00e0 turnaria).\nClassificazione.\nNel nostro sistema giuridico sono a numero chiuso, e tra di essi spiccano:\nsi distinguono in:\nDiritti reali di garanzia.\nI diritti reali di garanzia sono invece pegno, ipoteca e privilegio speciale, e servono a fornire una \"garanzia\" per un credito: il creditore titolare del diritto di garanzia si potr\u00e0 cos\u00ec soddisfare in via preferenziale sul bene oggetto del diritto.\nIl privilegio generale (che grava su tutti i beni del debitore) non \u00e8 un diritto reale di garanzia, perch\u00e9 \u00e8 previsto eccezionalmente e solo nei casi tassativi di legge.\nIl privilegio speciale, invece, grava su beni determinati e ha carattere di realit\u00e0.\nEssi vanno distinti dai diritti personali di garanzia che sono: l'avallo, la fideiussione, la lettera di manleva, il mandato di credito.\nContenuto.\nOgni diritto reale consiste di uno o pi\u00f9 poteri che il suo titolare pu\u00f2 esercitare sul bene oggetto del diritto e che, nel loro insieme, formano il cosiddetto contenuto del diritto.\nLa propriet\u00e0 \u00e8 il diritto reale che consente la pi\u00f9 ampia sfera di poteri che un soggetto possa esercitare su un bene. \u00c8 il diritto di godere e disporre delle cose in modo pieno ed esclusivo, entro i limiti e nei modi che la legge prevede.\nTra i limiti previsti dalla legge vi rientrano proprio gli altri diritti reali (cosiddetti \"minori, parziali, limitati\") che possono comprimere - essi e solo essi dato il numerus clausus degli stessi secondo l'insegnamento tradizionale - il diritto di propriet\u00e0.\nIl diritto reale assoluto pieno di propriet\u00e0 \u00e8 tutelato dalla azione di rivendicazione (art. 948 c.c.) e da quella negatoria (art. 949 c.c.).\nLa propriet\u00e0 inoltre, anche se imprescrittibile, \u00e8 soggetta a usucapione.\nDi nuda propriet\u00e0 pu\u00f2 parlarsi solo in caso di usufrutto, che costituisce il diritto reale limitato pi\u00f9 penetrante e compressivo delle facolt\u00e0 proprietarie.\nRapporto con gli altri diritti reali.\nCon il diritto di propriet\u00e0 possono coesistere, sulla medesima cosa, altri diritti, appartenenti a soggetti diversi del proprietario: questi assumono tradizionalmente il nome di diritti reali minori (\"iura in re aliena\").\nRispetto alla propriet\u00e0 gli altri diritti reali si presentano come diritti limitati o parziali, caratterizzati da un limitato contenuto che in alcuni casi si esaurisce in una sola facolt\u00e0.\nSono inoltre diritti su cosa altrui, perch\u00e9 si esercitano su cose di cui altri \u00e8 proprietario: coesistono, sulla cosa, con l'altrui diritto di propriet\u00e0, il cui contenuto viene a ridursi per permettere che la medesima cosa formi oggetto di altri diritti reali.\nPossono coesistere su una medesima cosa pi\u00f9 diritti reali: ciascuno di esso ha un proprio contenuto, diverso dal contenuto degli altri, possono essere a tempo o perpetui.\nLa natura di questi diritti come diritti reali si manifesta nel fatto che essi hanno per oggetto la cosa e permangono, in quanto diritti sulla cosa, nonostante il mutamento della persona del proprietario. Si suole dire che il diritto reale su cosa altrui ha diritto di seguito (o diritto di sequela): \u00e8 un diritto sulla cosa opponibile a tutti i successivi proprietari (salvo che non abbiano acquistato la cosa a titolo originario usucapio libertatis).\nQuando il diritto \u00e8 costituito su un bene immobile, la sua opponibilit\u00e0 ai terzi acquirenti \u00e8 subordinata all'avvenuta trascrizione nei registri immobiliari. Il diritto non trascritto sar\u00e0 tuttavia opponibile al terzo acquirente se menzionato nell'atto di trasferimento del bene: oggetto del trasferimento \u00e8 in tal caso un bene gravato dal diritto reale altrui.\nI diritti reali su cosa altrui godono, come la propriet\u00e0, di una difesa in giudizio assoluta: il titolare pu\u00f2 difenderli da s\u00e9, mediante l'azione confessoria, contro chiunque ne contesti l'esercizio.\nI diritti reali sono inoltre suscettibili di possesso e godono, a questo modo, di una protezione che non ha confronto con quella dei diritti personali di godimento: sono protetti non solo come diritti, ma anche come potere di fatto sulla cosa, difeso con le azioni possessorie; e l'esercizio del potere di fatto sulla cosa consente l'acquisto del diritto per usucapione.\nQuando un diritto reale sullo stesso bene spetta a pi\u00f9 persone, si parla di comunione.\nInoltre i diritti reali limitati di godimento vanno distinti dai diritti personali di godimento (come il diritto del conduttore nella locazione o del comodatario nel contratto di comodato) che attribuiscono solo la detenzione della res e non il possesso della stessa, con una conseguente assenza delle azioni confessorie e non trascrivibilit\u00e0 dei titoli in virt\u00f9 dei quali si gode del bene (esclusa la locazione ultranovennale).\nPrescrizione e trascrizione.\nI diritti reali su cosa altrui, a differenza del diritto di propriet\u00e0, si estinguono per non uso: il termine di prescrizione \u00e8 normalmente di vent'anni (artt. 970, 1014, 1073 c.c.).\nSi trascrivono tutti ex art. 2643 c.c., per l'opponibilit\u00e0 verso terzi che vantino altri diritti reali della stessa o di altra specie (non verso il proprietario con il quale si \u00e8 instaurato un rapporto volontario o legalmente imposto).\nAd esempio non potranno farsi valere i diritti di usufrutto, uso, abitazione, servit\u00f9, ove non trascritti, verso un creditore ipotecario iscrivente ex art. 2812 c.c., e allo stesso modo verso un nuovo proprietario della res (ci\u00f2 limita il diritto di sequela a un adempimento-onere del titolare del diritto limitato).\n\u00c8 poi possibile che diritti reali di godimento o di garanzia, pur trascritti, siano travolti, eccezionalmente, da un'azione di riduzione infraventennale ex art. 561 c.c.\nConsolidazione e confusione.\nQuando, per una qualsiasi causa, il diritto reale su cosa altrui si estingue, il diritto del proprietario si riespande, assumendo automaticamente il carattere di piena propriet\u00e0: \u00e8 la cosiddetta consolidazione (si parla, ad esempio, di consolidazione dell'usufrutto per alludere al fatto che, cessato l'usufrutto, il proprietario riacquista il godimento della cosa).\nLa pratica corrente, nella sua disinvoltura, parla di \"consolidamento\" invece di \"consolidazione\" che \u00e8 il termine corretto.\nLa confusione si ha quando il proprietario diventa egli stesso titolare di un diritto minore sulla sua cosa. Opera anche in questo caso la consolidazione: il diritto minore si estingue e la propriet\u00e0 diventa piena propriet\u00e0.\nTutela.\nL'azione confessoria.\nCon l'azione confessoria, che l' del codice civile italiano regola con riferimento alle servit\u00f9, si mira a ottenere il riconoscimento in giudizio del proprio diritto sulla cosa altrui contro chiunque, proprietario o no, ne contesti l'esercizio.\nSi mira anche a ottenere la cessazione delle eventuali turbative o molestie (i comportamenti del proprietario o di terzi che impediscono l'esercizio del diritto) e, se necessario, la riduzione in pristino."}
{"id": "242261", "revid": "10369", "url": "https://it.wikipedia.org/wiki?curid=242261", "title": "Diritti reali", "text": ""}
{"id": "242267", "revid": "1543377", "url": "https://it.wikipedia.org/wiki?curid=242267", "title": "Enfiteusi", "text": "Lenfit\u00e8usi (dal latino tardo \"emphyteusis\", a sua volta dal greco \u1f10\u03bc\u03c6\u03cd\u03c4\u03b5\u03c5\u03c3\u03b9\u03c2 che \u00e8 da \u03ad\u03bc\u03c6\u03c5\u03c4\u03b5\u03cd\u03c9, \u00abpiantare, innestare\u00bb; e perci\u00f2 \u00ablocazione per piantagione e frutto\u00bb) \u00e8 un diritto reale di godimento su un fondo di propriet\u00e0 altrui, generalmente agricolo; secondo il quale, il titolare (enfiteuta) ha la facolt\u00e0 di godimento pieno (dominio utile) sul fondo stesso, ma per contro deve migliorare il fondo stesso e pagare inoltre al proprietario (direttario o concedente) un canone annuo in denaro o in derrate.\nStoria.\nRetaggio del diritto romano, tale istituto trae le sue origini dalla figura dell\"ager vectigalis\" (lett. \"campo di vettigale\" quindi tassato) ovvero da una forma di divisione dell\"ager publicus\", che, costituito perlopi\u00f9 da terre sottratte alle popolazioni italiche assoggettate dai romani, veniva in parte distribuito tra i coloni militari - cui erano destinate le terre gi\u00e0 coltivate - o lentamente occupato dai cittadini (nel caso delle terre incolte) con il benestare della Repubblica. Suddette terre, in particolare, assumevano la denominazione di \"ager privatus vectigalisque\" (lett. \"campo privato e tassato\") un'espressione che, come osservato da Theodor Mommsen, esprimeva le peculiarit\u00e0 di una propriet\u00e0 sostanzialmente privata, ma formalmente pubblica, che si caratterizzava per la sua precariet\u00e0 - la Repubblica poteva revocare in ogni momento la concessione -, e la sussistenza di un obbligo di pagamento del \"vectigal\" (vettigale) ovvero di un canone pari al decimo delle biade e al quinto degli altri frutti.\nAmpiamente diffusa durante il periodo feudale, l'enfiteusi fu uno strumento amministrativo assai usato dalla Chiesa romana tra il VII-VIII secolo per assicurare stabilit\u00e0 politica in Italia, mediante la regolarizzazione della cessione o della concessione dei fondi, nei confronti dell'aristocrazia bizantina e successivamente longobarda. L'uso di concedere porzioni anche considerevoli di terreni in enfiteusi era peraltro molto diffusa nel medioevo anche da parte di abbazie e monasteri, che sovente si trovavano in difficolt\u00e0 nel gestire la totalit\u00e0 dei terreni di loro propriet\u00e0, sia a causa delle dimensioni degli stessi, progressivamente aumentate dalle varie acquisizioni nel corso del tempo, sia per la distanza che taluni appezzamenti avevano dalla sede, e procedevano quindi a concedere in enfiteusi per la durata di 29 anni o a terza generazione parte delle loro propriet\u00e0. In tal senso, tra i casi pi\u00f9 noti di enfiteusi la cui istituzione risale appunto al periodo medievale, si annoverano quelle che furono concesse dall'antica Abbazia di San Colombano di Bobbio, alla Partecipanza agraria di Nonantola da parte dell'Abbazia di Nonantola e agli odierni Antichi Beni Originari di Grignano Polesine da parte dell'Abbazia di Pomposa.\nSempre nella realt\u00e0 medioevale, poi, ebbe particolare importanza anche il cosiddetto \"livello\" (dal latino \"libellus\", ovvero il documento cartaceo costitutivo del rapporto), che, sviluppatosi nel periodo successivo alla costituzione dei regni romano-barbarici, ed in particolare del Regno longobardo, presentava caratteristiche simili a quelle dell'enfiteusi, tanto da essere ricondotto ad essa anche dalla giurisprudenza di legittimit\u00e0, la quale in pi\u00f9 occasioni ha avuto modo di specificare come i due rapporti siano allo stato attuale completamente sovrapponibili e soggetti alle norme stabilite dall'ordinamento per le enfiteusi (Cass. civ. sez. III n. 64/1997 e, meno recentemente, Cass. n. 1366/1961 e Cass. 1682/1963 \u2013 E1).\nRimasto per lungo tempo soggetto alla disciplina del diritto romano, il rapporto enfiteutico trov\u00f2 una regolamentazione completa con il Codice Civile italiano del 1865 (ove era annoverato tra i contratti), e con il successivo Codice Civile del 1942, che con gli articoli del Libro Terzo della propriet\u00e0, introdusse una disciplina concepita al fine di incentivare la produttivit\u00e0 delle terre grazie all'attivit\u00e0 degli agricoltori.\nIl diritto del concedente.\nIl diritto del concedente a riscuotere il canone non si estingue per usucapione per il preciso disposto dell'art. 1164 del Codice Civile: si pu\u00f2 usucapire solo il diritto dell'enfiteuta, mentre il dominio diretto \u00e8 imprescrittibile; ai sensi dell'art. 1164 del Codice Civile (e prima ancora l'art. 2116 del vecchio Codice Civile abrogato), l'enfiteuta non pu\u00f2 usucapire il diritto del concedente; secondo svariate pronunce della cassazione (4231/76 - 323/73 - 2904/62 - 2100/60 - 177/46), tutte concordi, \"l'omesso pagamento del canone, per qualsiasi tempo protratto, non giova a mutarne il titolo del possesso, neppure nel singolare caso sia stata attribuita dalle parti efficacia ricognitiva\".\nL'esercizio del potere di ricognizione di cui all'art. 969 si applica solo per le enfiteusi a tempo (casi singolari), e non riguarda quindi le enfiteusi perpetue: ai sensi dell'art. 958 del Codice Civile le enfiteusi sono perpetue quando non viene stabilita la durata; le enfiteusi in cui non viene fissato un termine sono a tutti gli effetti perpetue; come tali, non va esercitato nessun potere di ricognizione in quanto, ai sensi dell'art. 1164 del Codice Civile, se non muta il titolo del possesso dell'enfiteuta, tale enfiteuta non pu\u00f2 usucapire la propriet\u00e0 e quindi il canone non \u00e8 prescritto; la ricognizione \u00e8 un diritto riconosciuto al concedente (e non un dovere) per impedire all'ex enfiteuta (ma solo per le enfiteusi a tempo, dopo la loro scadenza) di usucapire il terreno. \"Trattasi, quindi, di una mera facolt\u00e0 e non di un obbligo, nel senso che il concedente, se non vuole esercitarla, non perde, per ci\u00f2 solo, il suo diritto sulla cosa\" (Cassazione n. 2904 del 10/10/1962).\nIn pratica, la corretta applicazione dell'art. 1164 del C.C. (chi ha il possesso corrispondente all'esercizio di un diritto reale su cosa altrui non pu\u00f2 usucapire la propriet\u00e0 della cosa stessa, se il Titolo del suo possesso non \u00e8 mutato per causa proveniente da un terzo o in forza di opposizione da lui fatta contro il diritto del proprietario. Il tempo necessario per l'usucapione decorre dalla data in cui il Titolo del possesso \u00e8 stato mutato) prevede che, chi volesse usucapire il diritto del concedente, dovrebbe innanzitutto fare opposizione contro il diritto del proprietario e solo dopo 20 anni pu\u00f2 usucapire, dinanzi ad un giudice, la piena propriet\u00e0.\nIl diritto dell'enfiteuta.\nL'enfiteusi \u00e8, fra i diritti reali su cosa altrui, quello di pi\u00f9 esteso contenuto, al punto di essere stato considerato nei secoli precedenti come una forma di \"piccola propriet\u00e0\" e secondo la dottrina dominante \u00e8 il proprietario ad avere un diritto subordinato a quello dell'enfiteuta, (tant'\u00e8 che tuttora si ritiene che il cosiddetto \"dominio utile\" spetti all'enfiteuta, a differenza del caso di usufrutto, in cui il dominio utile spetta al nudo proprietario).\nIl livellario o enfiteuta \u00e8 colui al quale spetta il godimento di un bene che per\u00f2 non gli appartiene, infatti la concessione di un qualunque bene non scaturisce in un'acquisizione automatica della propriet\u00e0. La propriet\u00e0 resta sempre in capo al concedente, detto anche \"direttario\" fino a quando il livellario non chiede l'affrancazione del canone e diventa in questo caso, proprietario del bene.\nUna conferma normativa si ha nella disciplina del rinvenimento del tesoro, che spetta al nudo proprietario in caso di usufrutto mentre spetta all'enfiteuta nel caso di enfiteusi.\nL'enfiteusi \u00e8 un diritto perpetuo o, se \u00e8 previsto un termine, ha durata non inferiore a venti anni. Non \u00e8 per\u00f2 suscettibile di subenfiteusi. Ha per oggetto tradizionalmente fondi rustici, ma dalla legislazione speciale \u00e8 stata estesa anche ai fondi urbani.\nL'enfiteusi si estende anche ai fabbricati edificati su terreni gravati da canone enfiteutico, ossia tutto ci\u00f2 che \u00e8 costruito su terreno gravato da canone enfiteutico diviene gravato dal canone anch'esso per accessione. Tale diritto, inoltre, \u00e8 suscettibile di comunione (\"coenfiteusi\"), ma non pu\u00f2 costituirsi su una quota del fondo indiviso, giacch\u00e9 l'obbligo di migliorare il fondo presuppone la piena materiale disponibilit\u00e0 di questo da parte dell'enfiteuta.\nGli obblighi dell'enfiteuta.\nSul fondo l'enfiteuta ha la stessa facolt\u00e0 di godimento che spetta ad un proprietario (), ma con due obblighi specifici:\nA questo proposito, distinguiamo la determinazione del canone in base alla tipologia di enfiteusi:\nL'affrancazione.\nL'affrancazione \u00e8 l'acquisto della propriet\u00e0 da parte dell'enfiteuta mediante il pagamento di una somma pari a quindici volte il canone annuo (art. 971 C.C.). Il diritto di affrancazione \u00e8 un diritto potestativo dell'enfiteuta: il concedente non pu\u00f2 rifiutarsi di prestare il proprio consenso. \u00c8 infatti vero anche l'inverso, ossia che il concedente non pu\u00f2 obbligare il livellario ad affrancare se quest'ultimo intende pagare il canone annuo.\nCause di estinzione del diritto.\nAl concedente spetta il diritto di domandare al giudice la devoluzione del fondo, ossia l'estinzione del diritto di enfiteusi:\nFra domanda di devoluzione ed affrancazione prevale la seconda (art. 972 C.C.).\nUna causa di estinzione dell'enfiteusi \u00e8 il perimento totale del fondo (art. 963 C.C.)."}
{"id": "242270", "revid": "30610", "url": "https://it.wikipedia.org/wiki?curid=242270", "title": "Verrio Flacco", "text": "Biografia.\nVerrio, come altri grammatici, era un liberto, anche se non si conosce il nome del suo \"patronus\". Ignota \u00e8 anche la sua terra di origine, ma si suppone per\u00f2 che fosse di Preneste: Svetonio, infatti, afferma che, non solo in quella citt\u00e0 gli furono tributati onori e gli fu dedicata una statua, ma fu proprio lo stesso Verrio Flacco a riordinare i Fasti praenestini.\nCome insegnante, egli introdusse un nuovo sistema educativo. A differenza dei suoi colleghi, che prediligevano un tipo di apprendimento passivo da parte degli studenti, Verrio Flacco ne utilizzava uno basato sulla competizione e la promessa di un premio (di solito un libro di valore) per il vincitore. Questo sistema, per i tempi certo innovativo, gli valse grande fama, tanto che lo stesso Augusto lo scelse come precettore dei suoi figli.\nOpere.\nNulla dice Svetonio sulle opere di Verrio Flacco. Soltanto un suo accenno indiretto permette di stabilire che scrisse dei libri sull'ortografia: viene, infatti, ricordato che Scribonio Afrodisio \"[Verrii Flacci] libris de orthographia rescripsit\" (\"replic\u00f2 ai libri sull'ortografia di Verrio Flacco\").\nComunque, si conoscono i titoli e si possiedono 67 frammenti di altri suoi scritti.\nIn primo luogo, \"Res memoria dignae\", un'opera antiquaria citata da Aulo Gellio e Plinio il Vecchio, di cui restano 9 frammenti, simili agli \"Exempla\" aneddotici di Cornelio Nepote.\nIl \"Saturnus\", citato da Macrobio, era un'altra opera antiquaria sui \"Saturnalia\", di cui non possiamo definire, comunque, l'argomento.\nDel \"De obscuris Catonis\", di argomento filologico, restano due citazioni in Aulo Gellio\nLe \"Res Etruscae\" o \"Disciplinae\", infine, testimoniate da due soli frammenti, erano in pi\u00f9 libri e riguardavano, da quanto ce ne resta, la storia e le fondazioni etrusche.\nAmplissimo era il \"De verborum significatu\", il prodotto pi\u00f9 completo ed erudito dell'antica lessicografia latina. Il testo \u00e8 a noi noto grazie al compendio che ne fece Festo (II secolo) e il successivo compendio di Festo operato da Paolo Diacono (VIII secolo), dai quali \u00e8 possibile apprendere il carattere e la struttura dell'originaria opera di Verrio Flacco. Si trattava di un \"vocabolario\" di termini rari e eruditi, ordinati alfabeticamente e corredati di citazioni di autori precedenti utili a capirne contesto e significato.\nL'opera pi\u00f9 importante era, comunque, costituita dai \"Fasti Praenestini\" o \"Kalendarium\", composto da Verrio FIacco per i prenestini, che fu inciso ad opera del \"municipium\" su un emiciclo marmoreo nel foro cittadino: ritrovati fra i ruderi di Preneste, furono pubblicati nel 1779 a Roma."}
{"id": "242281", "revid": "31886", "url": "https://it.wikipedia.org/wiki?curid=242281", "title": "Sottotipo (informatica)", "text": "In informatica, e in particolare in programmazione, si definisce sottotipo un tipo di dato legato ad un altro tipo di dato, detto \"super-tipo\", da una relazione di \"sostituibilit\u00e0\", intesa nel senso che un programma scritto per utilizzare elementi costruiti sul modello del supertipo, pu\u00f2 funzionare anche con elementi costruiti sul modello del sottotipo. In generale, si assume che la relazione \"supertipo-sottotipo\" sia quella definita dal principio di sostituzione di Liskov.\nAd esempio, un certo linguaggio potrebbe ammettere l'uso di valori interi al posto di valori floating point, oppure potrebbe definire un tipo codice_1 in luogo del quale possono essere sia interi sia numeri con virgola. Nel primo caso il tipo \"intero\" sarebbe un sottotipo di \"floating point\"; nel secondo questi due tipi non avrebbero alcuna mutua relazione reciproca, ma entrambi sarebbero sottotipi di codice_1.\nSottotipi e sottoclassi.\nLa nozione di \"sottotipo\" non va confusa con quella di \"sottoclasse\". Nei linguaggi orientati agli oggetti \u00e8 possibile utilizzare un oggetto di tipo codice_3 dovunque il programma sia scritto per utilizzare un oggetto di tipo codice_4, purch\u00e9 codice_3 sia una sottoclasse di codice_4; tuttavia, pu\u00f2 essere possibile realizzare la classe codice_3 in modo da violare il \"contratto\" definito dall'interfaccia di codice_4, e in questo caso il tipo B non risulterebbe essere un sottotipo del tipo A.\nD'altra parte, in alcuni linguaggi \u00e8 possibile avere sottotipi senza che ci sia ereditariet\u00e0 tra i tipi coinvolti.\nApplicazioni.\nI programmatori traggono vantaggio dall'uso dei sottotipi, in quanto possono scrivere codice in modo pi\u00f9 \"astratto\". Ad esempio:\n function max (x as numero, y as numero) is\n if x &lt; y then\n return y\n else\n return x\n end\nse \"intero\" e \"floating point\" sono entrambi sottotipi di codice_1, allora valori di entrambi questi tipi possono essere indifferentemente passati come parametri a questa funzione.\nLa notazione solitamente usata in teoria dei tipi per indicare la relazione fra tipo e sottotipo \u00e8 codice_10 sicch\u00e9 \"A\"codice_10\"B\" significa che \"A\" \u00e8 un sottotipo di \"B\". \nDal punto di vista teorico esiste una fondamentale differenza fra la \"sottotipizzazione nominale\", in cui soltanto i tipi dichiarati secondo determinate regole possono essere uno il sottotipo dell'altro, e la \"sottotipizzazione strutturale\", in cui la struttura stessa di due tipi implica che uno sia il sottotipo dell'altro. La sottotipizzazione sopradescritta si basa sulla nozione di classe, ed \u00e8 di tipo \"nominale\". Un modo di definire la sottotipizzazione \"strutturale\" nel contesto di un linguaggio orientato agli oggetti potrebbe essere affermare che se un oggetto di tipo \"A\" \u00e8 in grado di rispondere a tutti i messaggi a cui \u00e8 in grado di rispondere un oggetto di tipo \"B\" (o, detto in altro modo equivalente, i due oggetti possiedono gli stessi metodi), allora \"A\" \u00e8 un sottotipo di \"B\", indipendentemente dal fatto che i due oggetti siano legati da una relazione di ereditariet\u00e0 reciproca.\nL'implementazione di linguaggi di programmazione con sottotipi cade in due classi: implementazioni \"inclusive\". dove ogni valore di tipo \"A\" \u00e8 anche rappresentazione dello stesso valore di tipo \"B\" se \"A\"codice_10\"B\", e implementazioni \"coercitive\", dove ogni valore di tipo \"A\" pu\u00f2 essere \"automaticamente convertito\" in uno di tipo \"B\".\nLa sottotipizzazione indotta da una classe (\"subclassing\") in un linguaggio orientato agli oggetti \u00e8, solitamente, inclusiva. relazioni di sottotipo tra interi e floating point, che sono rappresentati in modi differenti, sono solitamente coercitive.\nIn quasi tutti i sistemi che definiscono una relazione di sottotipo, questa \u00e8 riflessiva (ovvero \"A\"codice_10\"A\" per ogni tipo \"A\") e transitiva (ovvero se \"A\"codice_10\"B\" e \"B\"codice_10\"C\" allora \"A\"codice_10\"C\"). Viene definito in questo modo un preordinamento sui tipi."}
{"id": "242283", "revid": "599013", "url": "https://it.wikipedia.org/wiki?curid=242283", "title": "Itx", "text": ""}
{"id": "242284", "revid": "15756", "url": "https://it.wikipedia.org/wiki?curid=242284", "title": "Van Morrison", "text": "Suona diversi strumenti tra i quali chitarra, armonica a bocca, tastiere, sassofono e occasionalmente anche la batteria.\nDopo gli esordi \"blues rock\" con i Them, Morrison intraprese una carriera solista in bilico tra la passione giovanile per la musica nera, una forte vena creativa (che lo ha portato a sconfinare spesso in territori jazz) e uno stretto legame con la musica tradizionale della sua terra d'origine. A rendere unico il suo stile contribuiscono la sua caratteristica vocalit\u00e0 e una intensa poetica che abbraccia musica e parole in modo altamente espressivo.\nLa rivista \"Rolling Stone\" lo classifica quarantaduesimo nella sua lista dei cento migliori artisti di sempre nonch\u00e9 ventiquattresimo in quella dei cento migliori cantanti. Le sue esibizioni dal vivo, al suo meglio, sono state definite come mistiche e trascendenti. Due suoi album, \"Astral Weeks\" e \"Moondance\", compaiono nella lista dei 500 migliori album di sempre, ancora secondo \"Rolling Stone\"\u00a0.\nBiografia.\nCresciuto in una famiglia protestante di Belfast, Morrison ascolta molta musica sin dalla pi\u00f9 tenera et\u00e0: sua madre era una cantante mentre il padre era collezionista di album statunitensi di jazz e blues.\nI loro artisti preferiti erano Ray Charles, Leadbelly e Solomon Burke; nel 2005, in un'intervista concessa a \"Rolling Stone\", Morrison afferma che \u00ab\"Those guys were the inspiration that got me going. If it wasn't for that kind of music, I couldn't do what I'm doing now\"\u00bb (\"Quegli artisti hanno ispirato i miei inizi. Se non fosse stato per quel genere di musica, oggi non farei quello che sto facendo\").\nCarriera.\nAnni sessanta.\nMorrison va via di casa a 15 anni per intraprendere la sua carriera musicale. Suona in diversi locali con complessi \"skiffle\" e rock and roll prima di entrare a far parte del gruppo dei Monarchs, con i quali partecipa ad una tourn\u00e9e in Europa.\nNel 1964 fonda, infine, il gruppo dei Them del quale diviene il leader. La band raccoglie numerosi successi, il maggiore dei quali \u00e8 \"Gloria\", che sarebbe divenuto uno degli standard del rock e che verr\u00e0 incisa da numerosi altri artisti.\nMorrison diviene sempre pi\u00f9 insoddisfatto dell'utilizzo dei musicisti in studio, e lascia la formazione dopo un tour negli USA nel 1966. Ritorna a Belfast, deciso a lasciare il mondo della musica. Il produttore dei Them, Bert Berns, lo persuade a ritornare a New York e a registrare materiale da solista per l'etichetta Bang Records. Da queste prime session emerge una delle sue canzoni pi\u00f9 famose, \"Brown-eyed Girl\", che raggiunge il numero 10 delle classifiche USA nel 1967. L'album generato da quelle sessioni \u00e8 \"Blowin' Your Mind!\". Morrison ammise successivamente che non era soddisfatto del risultato, dicendo in un'intervista del 1969 a \"Rolling Stone\" che \u00abIt came out wrong and they released it without my consent\u00bb (\"\u00c8 venuto male e lo hanno pubblicato senza il mio consenso\"). Registrazioni di quel periodo furono riedite occasionalmente dalla Bang e anche sotto forma di bootleg, sotto vari nomi. Le registrazioni complete furono messe insieme nel 1991 come \"Bang masters\". Includono una versione alternativa di \"Brown-eyed Girl\", cos\u00ec come una prima versione di \"Beside You\" e di \"Madame George\", canzoni che compaiono con lievi variazioni di accordi, di arrangiamento e di parole nel secondo album di Morrison.\nDopo la morte di Berns (1967), Morrison si trasferisce a Boston, nel Massachusetts. Ben presto deve affrontare problemi finanziari e personali. Entra in depressione in seguito ad alcolismo ed ha problemi nel trovare ingaggi. Ricomincia tuttavia a lavorare, registrando con la Warner Bros. il \"song cycle\" \"Astral Weeks\". Materiale dell'album \u00e8 stato gi\u00e0 eseguito in diversi club intorno a Boston, come nel caso della luminosa, trascendente voglia di redenzione della title track. Uscito nel 1968 l'album \u00e8 acclamato dalla critica, riceve una fredda accoglienza da parte del pubblico ma con il passare degli anni avr\u00e0 vendite sempre maggiori. \"Astral Weeks\", pervaso da un alone mistico e da una grandissima intensit\u00e0, \u00e8 un geniale impasto di poesia irlandese, blues, soul e innovative sonorit\u00e0 folk-jazz. Il disco contiene diverse gemme come \"Astral Weeks\", \"Beside You\", \"Sweet Thing\", \"Cyprus Avenue\", \"Ballerina\" e \"Madame George\". Notevole \u00e8 anche l'intensa interpretazione vocale di Morrison basata su frasi e parole ripetute in modo davvero intenso e suggestivo, un flusso di coscienza altamente poetico che porta le caratteristiche del blues al suo culmine espressivo.\nDa allora \"Astral Weeks\" \u00e8 costantemente incluso ai vertici delle pi\u00f9 autorevoli liste specializzate sui migliori album di tutti i tempi. (sul \"Times\" nel 1993 al 3\u00ba posto, su \"MOJO\" nel 1995 al 2\u00ba posto, su \"Rolling Stone\" nel 2003 al 19\u00ba posto, al 3\u00ba posto su UNCUT nel 2016).\nAnni settanta.\nMorrison si trasferisce in California dove pubblica \"Moondance\" (1970), del quale cura anche la produzione. L'album raggiunge la 29\u00aa posizione della classifica curata da Billboard. Lo stile di questo album \u00e8 in netto contrasto con quello di \"Astral Weeks\": se questo era un album intriso di sofferenza ed infinita dolcezza, \"Moondance\" \u00e8 invece ottimistico ed allegro, ricco di riferimenti alla black music e pi\u00f9 vicino allo spirito degli esordi giovanili. La \"title track\", sebbene mai pubblicata negli Stati Uniti come singolo, diviene un grande successo radiofonico. Anche \"Into the Mystic\" (molto evocativa, e diventata forse la sua canzone pi\u00f9 famosa insieme a \"Moondance\" dopo \"Brown Eyed Girl\"), \"And It Stoned Me\", \"Crazy Love\" e \"Caravan\" divengono molto popolari nel corso degli anni. La prima facciata verr\u00e0 poi definita da Rolling Stone (fine anni settanta) come \"la pi\u00f9 perfetta side nell'intera storia del rock\". Negli anni immediatamente successivi pubblica diversi altri album di successo (\"His band and the Street Choir\" del 1970, \"Tupelo Honey\" del 1971 e \"Saint Dominic's Preview\" del 1972). Tra i pezzi pi\u00f9 significativi di questi album vanno ricordati \"Domino\" (9\u00ba negli USA nel 1970), \"Wild Night\" ma soprattutto le stupende \"Tupelo Honey\" e \"Listen to the Lion\".\nNel 1972, nonostante la decennale esperienza concertistica, comincia a temere il palco, soprattutto davanti a un pubblico molto numeroso. Se, del resto, fino ad allora egli ha radunato centinaia di persone, la popolarit\u00e0 acquisita con gli ultimi album richiama ormai ai suoi concerti migliaia di fan.\nDopo un breve distacco dalla musica, inizia a esibirsi nei club e riguadagna la sua abilit\u00e0 istrionica, sebbene con un pubblico pi\u00f9 ridotto. Forma poi un gruppo, The Caledonia Soul Orchestra, e con esso si avventura in un tour americano di tre mesi, riportato dall'album doppio \"It's Too Late to Stop Now\", ampiamente riconosciuto dalla critica come uno dei migliori dischi dal vivo della storia del rock.\nNel 1973, Morrison scioglie la Caledonia Soul Orchestra e divorzia dalla modella Janet Planet, che era sua moglie da sette anni e con la quale ha avuto una figlia. Realizza poi l'album introspettivo e triste \"Veedon Fleece\" (1974). Per quanto quest'album riceva poca attenzione al tempo della sua pubblicazione, la sua importanza \u00e8 cresciuta attraverso gli anni ed \u00e8 ora considerato uno dei migliori lavori di Morrison. La canzone \"You Don't Pull No Punches, but You Don't Push the River\" evidenzia il lato ipnotico e criptico di Morrison, con i suoi riferimenti al poeta visionario William Blake e al Sacro Graal.\nMorrison si prende una pausa per i successivi tre anni. Ma si tratta di una pausa non preventivata: durante questo tempo, \u00e8 in grado di scrivere e registrare un certo numero di nuove canzoni, e in un'intervista alla radio \"KSAN\" nel 1974, lascia intendere di voler realizzare un nuovo album dal titolo \"Mechanical Bliss\", appena 4-5 mesi dopo \"Veedon Fleece\". La data d'uscita prevista (febbraio 1975) non viene rispettata. Nel frattempo, il titolo dell'album conosce diversi cambiamenti (doveva intitolarsi \"Stiff Upper Lip\", poi \"Naked in the Jungle\"); il pittore Zox viene incaricato di creare il disegno di copertina. Il progetto viene alla fine abbandonato, e molto del lavoro fatto verr\u00e0 pubblicato soltanto in \"Philosopher's Stone\" del 1998. Il disegno di Zox viene pi\u00f9 tardi incorporato nella copertina di \"The Royal Scam\", degli Steely Dan (1976).\nNel 1976, Morrison suona al concerto d'addio della Band, nel Giorno del Ringraziamento. \u00c8 la prima esibizione dal vivo dopo un periodo di silenzio e Morrison considera pi\u00f9 e pi\u00f9 volte l'eventualit\u00e0 di saltare l'esibizione fino all'ultimo secondo, ma alla fine l'esibizione ha un successo travolgente. Suona due canzoni, una delle quali \u00e8 \"Caravan\" (da \"Moondance\"). Il concerto viene filmato da Martin Scorsese che ne ricava un celebre film (\"L'ultimo valzer\", del 1978).\nNel 1977, Morrison scrive \"A Period of Transition\", in collaborazione con Dr. John (anche lui presente in \"The Last Waltz\"). Dell'anno seguente \u00e8 \"Wavelenght\", che rappresenta una nuova rinascita commerciale. La canzone \"Kingdom Hall\" tratta dell'esperienza di Morrison con i testimoni di Geova e indica le tendenze religiose che diverranno evidenti nell'album successivo, \"Into the Music\", del 1979. Dave Marsh descrive quest'album (in \"The Rolling Stone Album Guide - 2nd edition\") come \u00abun ciclo erotico/religioso di canzoni che culmina nella migliore musica che Morrison abbia creato fin dai tempi di \"Astral weeks\"\u00bb.\nAnni ottanta.\nGran parte della produzione di Morrison degli anni ottanta prosegue nell'esplorazione della spiritualit\u00e0 e della fede. Common One \u00e8 un disco molto spirituale ,non immediato, composto da alcuni pezzi molto lunghi, ma contiene uno dei suoi pezzi migliori in assoluto, ovvero la bellissima Summertime In England dove l'autore cita idealmente tutte le sue influenze letterarie. Beautiful Vision del 1982 riporta la sua musica nel formato canzone, con una serie di brani poi ripresi spesso dal vivo, tra cui la splendida Vanlose Stairway, Cleaning Windows o Celtic Ray. L'anno dopo realizza Inarticulate Speech Of The Heart (con la suggestiva \"Rave On, John Donne\"), un coraggioso e riuscito album con un sound basato sulle tastiere e su atmosfere vicine alla new age. Dopo il buon A Sense Of Wonder del 1984 Van Morrison ritorna alla magica ispirazione astrale con il disco pi\u00f9 convincente dai tempi di \"Into The Music \", \"No Guru, No Method, No Teacher\" in cui spiccano musicisti presenti in \"Moondance\" come il pianista Jef Labes. Pezzo portante dell'album la straordinaria ed evocativa \" In The Garden \" dove il testo diventa un manifesto filosofico e spirituale dell'autore ma gi\u00e0 da \" Got To Go Back \", il pezzo di apertura, si capisce lo spessore di un disco che mostra Morrison nella sua piena maturit\u00e0 espressiva ed artistica. Poetic Champions Compose del 1987, molto apprezzato negli Stati Uniti, si sposta verso composizioni pi\u00f9 accessibili e romantiche.\nUn \"unicum\" della sua produzione \u00e8 rappresentato dall'album realizzato in collaborazione con i Chieftains. \"Irish Heartbeat\" racchiude brani della tradizione irlandese interpretati in brevi e spontanee \"session\" che catturano alla perfezione il m\u00e9lange precario tra le ruvide e suggestive tessiture acustiche dei Chieftains e il cantato \"soulful\" di Morrison alle prese con alcune delle sue migliori interpretazioni di sempre (\"Raglan Road\", \"She Moved Through the Fair\", \"My Lagan Love\"). L'album avr\u00e0 grandissima influenza sui giovani musicisti interessati alla musica tradizionale o \"roots\".\nCon il nuovo contratto alla Polydor, Morrison conosce la definitiva rinascita commerciale a partire da \"Avalon Sunset\", contenente almeno due classici come il duetto con Cliff Richards \"Wherever God Shines His Light\" e la celeberrima ballata \"Have I Told You Lately\". Viene in tal modo ufficialmente sancito il suo status di \"evergreen\".\nAnni novanta.\nNel 1990, Morrison partecipa, insieme a molti altri artisti, allo spettacolo \"The Wall\", organizzato da Roger Waters a Berlino, dove canta \"Comfortably Numb\" con Roger Waters, Levon Helm, Garth Hudson e Rick Danko.\nEnlightenment apre il decennio con un album di buon livello (\"Avalon of the Heart\", \"So Quiet In Here\", \" Enlightenment\"), nel 1991 esce Hymns to the Silence, disco doppio di grandissima qualit\u00e0 che riporta l'autore ai suoi migliori livelli. L'impeto gospel di \"Carrying a Torch\", l'autobiografica \"Why Must I Always Explain\" o la magnifica trascendenza di \"Take Me Back\" sono testimonianza di straordinaria ispirazione. Due anni dopo esce Too Long In Exile, dove Van ritorna al blues in modo ispirato (\"Wasted Years\", \"Too Long In Exile\"). Il monumentale A Night In San Francisco del 1994 testimonia un periodo fecondo e fortunato, un live di grande impatto che riscuote grandi consensi. L'album \"Days like This\" dell'anno dopo riceve pareri discordanti, per alcuni troppo leggero e per altri di grande godibilit\u00e0 e qualit\u00e0. Certo \u00e8 che pezzi come \"Days like This\" o \"Ancient Highway\" rimangono tra le sue cose migliori del decennio.\nIl successo commerciale si consolida con Healing Game 1997, un disco di forte impatto contenente l'omonima splendida \"Healing Game\", la poetica \"Piper At Gates Of Dawn\", \"Waiting Game\" e l'iniziale \"Rough God Goes Riding\". Il successivo Back On Top del 1999 \u00e8 un grande successo di vendite, trascinato dal singolo \"Precious Time\". Da segnalare brani notevoli come \"Philosophers Stone\" o \"High Summer\".I concerti che si susseguono dimostrano comunque, nonostante il passare degli anni, come Morrison continui a mantenere intatta la propria intensit\u00e0 ed espressivit\u00e0 musicale.\nAnni duemila.\nNel nuovo millennio \"Van the man\" continua a produrre dischi con regolarit\u00e0. Dopo alcuni progetti jazz, country e il bel disco di Skiffle con Lonnie Donegan, Van Morrison ritorna nel 2002 con quello che sar\u00e0 probabilmente il suo album migliore del nuovo millennio, \"Down The Road\". In effetti brani come la romantica \"Steal My Heart Away\", \"Only a Dream\" o la coinvolgente \"Fast Train\" non passano inosservati. L'anno dopo passa alla Blue Note e realizza \"What's Wrong With This Picture\" contenente la splendida ballata \" Little Village\". Segue il poco convincente \"Magic Time\" del 2005 che comunque contiene un pezzo notevolissimo come \"Just like Greta\", mentre nel buon \"Keep it Simple\" del 2008 l'irlandese ritrova in alcuni brani quella vena intensamente spirituale che ha caratterizzato molti dei suoi dischi (\"Behind The Ritual\"). Il 10 febbraio 2009 esce \"Astral Weeks Live at Hollywood Bowl\", il risultato \u00e8 una straordinaria performance e una nostalgica rivisitazione del capolavoro assoluto di Van Morrison.\nDopo tre anni di silenzio, nel 2012 esce \"Born To Sing: No Plan B\", un album per la prestigiosa label Blue Note, registrato dal vivo in studio. L'album riscuote buoni consensi, soprattutto per la qualit\u00e0 degli arrangiamenti. Nel Marzo 2015, per celebrare i suoi settanta anni esce \"Duets: Re-working The Catalogue\", un progetto riassuntivo ben realizzato di duetti con alcuni nomi prestigiosi che gli frutta vendite importanti in UK e USA. Nel giugno 2016 esce il sontuoso box live \"..It's Too Late To Stop Now, volumes II, II, IV &amp; DVD\", registrato in tre diverse location durante il tour del 1973, tutto materiale inedito di fenomenale qualit\u00e0 sonora e artistica, sicuramente una delle sue pubblicazioni pi\u00f9 importanti di sempre. Il 30 settembre 2016 esce \"Keep Me Singing\", album molto ispirato che ritrova la sua dimensione pi\u00f9 cantautorale, con molti pezzi notevoli tra cui \"Memory Lane\", \"In Tiburon\", \"Out in the Cold Again\" e \"Holy Guardian Angel\".\nNel 2017 vengono pubblicati due splendidi box set: \"The Authorized Bang collection\" e \"The Healing Game 20th Anniversary\". Lo stesso anno escono due album dedicati alle cover blues e al jazz: \"Roll With The Punches\" (contenente l'inedito \"Transformation\") e \"Versatile\". Nella primavera del 2018 viene pubblicato \"You're Driving Me Crazy\" con l'organista jazz Joey DeFrancesco. Il poker di album dedicati alle cover termina, a distanza di pochi mesi, con il discreto \"The Prophet Speaks\" dove emerge il bell'inedito \"Spirit Will Provide\".\nNell'ottobre 2019 Van fa uscire un nuovo album completamente scritto da lui, \"Three Chords &amp; The Truth\" \u00e8 un lavoro di quelli importanti, uno dei suoi dischi migliori degli ultimi decenni; Van recupera il chitarrista jay Berliner (che aveva suonato in Astral Weeks) e il suo stile pi\u00f9 personale e cantautorale. Una serie sorprendente di nuovi classici morrisoniani come \"Dark Night of The Soul\", \"Days Gone By\", \"Up On Broadway\" o \"March Winds in February\" entusiasmano i fan di una vita ma stavolta anche la critica non rimane indifferente. Con quest'aultima opera Van Morrison si conferma come uno dei pi\u00f9 grandi cantautori della sua epoca.\nNel 2020 incide alcuni brani contro le misure restrittive di sicurezza a seguito della pandemia di COVID-19: \"No More Lockdown\", \"Born to Be Free\" e \"As I Walked Out\" a cui si unisce il 4 dicembre \"Stand and Deliver\" incisa da Eric Clapton. I proventi andranno al Lockdown Financial Hardship Fund, fondato da Morrison per aiutare i lavoratori dello spettacolo colpiti dalla crisi dovuta alle restrizioni per il COVID-19.\nIl 7 maggio 2021 esce a sorpresa un doppio cd (triplo vinile) intitolato 'Latest Record Project: Volume 1', disco concepito totalmente nel periodo del lockdown che Van annuncia come un qualcosa di diverso dal suo stile classico.\nVita privata.\nVan Morrison si \u00e8 sposato due volte, prima con Janet Minto, fine anni sessanta, con cui ha avuto la figlia Shana e poi negli anni novanta con Michelle Rocca (ex modella irlandese) con cui ha avuto due figli. Nel dicembre 2009 Gigi Lee, un'impiegata di Morrison originaria del Texas, diede alla luce un figlio affermando fosse di Morrison. Lee lo annunci\u00f2 tramite il sito ufficiale del musicista nonostante questi ne rinnegasse la paternit\u00e0.\nNel 2011 viene rivelato che il piccolo era deceduto nel gennaio dello stesso anno per complicazioni in seguito ad un diabete infantile, seguito dalla stessa Lee, nell'ottobre successivo, a causa di un pregresso tumore alla gola. Nel giugno 2016 muore Violet, la madre di Van Morrison.\nRiguardo alla sua infinita ricerca spirituale Van Morrison negli ultimi anni (2014-2019) \u00e8 stato visto in California per omaggi alla fondazione del filosofo indiano Jiddu Krishnamurti e al centro spirituale AGAPE (aperto a diverse culture religiose e filosofiche) di Los Angeles.\nStile musicale.\nLo stile di Van Morrison, considerato uno dei pi\u00f9 grandi cantanti viventi, \u00e8 un ibrido personalissimo, fin dai suoi inizi spesso orientato al misticismo, di folk, R&amp;B, gospel, rock e jazz. Fa spesso uso di sezioni di archi e molte sue canzoni risentono anche dell'influsso di elementi spiritual e blues. Si ispira inoltre a Bob Dylan, specialmente al suo album \"The Freewheelin\" (1963), nel quale l'artista americano sperimentava una fusione di folk e blues acustici. Nonostante questo eclettismo, Morrison viene spesso definito un esponente del soul bianco e dell'R&amp;B. \"Astral Weeks\" (1968) segue canoni folk, jazz, blues, gospel, e stilemi classici, mentre il successivo \"Moondance\" (1970) \u00e8 pi\u00f9 R&amp;B e meno improvvisato. A partire dai dischi seguenti l'artista si \u00e8 avvicinato al soul come dimostra \"Saint Dominic's Preview\" (1972) e il celebre \"live It's Too Late to Stop Now\" (1974), compendio della sua carriera definito \"una lussurreggiante cascata di almeno dieci stili diversi\". Con \"A Period of Transition\" (1977) l'artista si \u00e8 avvicinato al funk mentre i dischi degli anni ottanta quali \"G-Force\" (1980) mostrano anche riferimenti pi\u00f9 o meno espliciti all'hard rock. A partire da \"Into the Music\" del 1979, l'artista mostra inoltre uno spiccato misticismo e cita il folk irlandese.\nInfluenza.\nSecondo \"Rolling Stone\", \u00abLa sua influenza sui cantanti e cantautori rock non ha paragoni con alcun artista vivente, fatta eccezione per Bob Dylan\u00bb. Inoltre, pu\u00f2 essere riconosciuta facilmente nella musica di molti artisti quali gli U2 (soprattutto \"The Unforgettable Fire\"), Bruce Springsteen (\"Spirit in the Night\", \"Backstreets\"), Bob Seger, Rod Stewart, Patti Smith (responsabile di una versione poetica-proto-punk di \"Gloria\"), Graham Parker, Thin Lizzy, Dexys Midnight Runners e molti altri. Tra questi Bob Seger, che in un'intervista a Creem ha affermato: \u00abI know Springsteen was very much affected by Van Morrison, and so was I\u00bb (\"so che Springsteen \u00e8 stato molto influenzato da Van Morrison, e cos\u00ec anche io\")."}
{"id": "242285", "revid": "3689", "url": "https://it.wikipedia.org/wiki?curid=242285", "title": "George Ivan Morrison", "text": ""}
{"id": "242288", "revid": "1546219", "url": "https://it.wikipedia.org/wiki?curid=242288", "title": "Isopropiltioxantone", "text": "L'isopropiltioxantone o ITX \u00e8 un derivato del tioxantone usato principalmente come agente fissante per inchiostro e vernici a serigrafia, combinato all'azione della luce ultravioletta.\nIl prodotto per uso commerciale \u00e8 una miscela degli isomeri 4-isopropil- (in figura) e 2-isopropil-, dove il gruppo\n-CH-(CH3)2 \u00e8 nella posizione subito sottostante nell'anello aromatico.\nPoche sono le informazioni disponibili in letteratura riguardo alla sua pericolosit\u00e0. Definito come \"moderatamente tossico\" e \"non cancerogeno\", l'ITX in polvere \u00e8 considerato irritante per gli occhi, la pelle e l'apparato respiratorio.\n\u00c8 la sostanza ritrovata nel latte della Nestl\u00e9, che ha portato, il 22 novembre 2005, al sequestro in Italia di circa 30 milioni di litri di latte, in seguito al quale la ditta ha ritirato anche i lotti dei prodotti contaminati in Francia, Portogallo e Spagna, in quanto non sono noti studi tossicologici approfonditi sulla sostanza. La Nestl\u00e8 ha dichiarato che non ci sono pericoli per i consumatori, in quanto la concentrazione \u00e8 modesta."}
{"id": "242289", "revid": "172", "url": "https://it.wikipedia.org/wiki?curid=242289", "title": "Isopropilthioxantone", "text": ""}
{"id": "242292", "revid": "120924504", "url": "https://it.wikipedia.org/wiki?curid=242292", "title": "Geografia della Danimarca", "text": "La geografia della Danimarca comprende la descrizione di tutti gli elementi fisico-geografici (pianure, mari, rilievi, laghi e fiumi) danesi.\nIl Paese \u00e8 paragonabile a un ponte gettato tra il bassopiano germanico e la penisola scandinava: infatti, se da una parte pu\u00f2 apparire come appendice settentrionale della Germania, dall'altra parte i bracci di mare che la separano dalla Scandinavia costituiscono piuttosto un legame che un ostacolo. In effetti si tratta di un Paese di transizione o di collegamento tra Europa centrale e settentrionale, tra Mar Baltico e Mar del Nord. E per\u00f2, se per la morfologia e le condizioni del suolo si ricollega al bassopiano germanico, \u00e8 congiunta invece alla Svezia e alla Norvegia per quanto riguarda la popolazione, la lingua, la storia e gli aspetti culturali.\nLa Danimarca si compone essenzialmente di due parti: la penisola dello Jylland (spesso nota col nome tedesco di Jutland), e un corteo di 433 isole, di cui soltanto le maggiori (72) risultano abitate. I confini dello Stato sono quasi interamente marittimi; l'unico breve confine terrestre corre alla base della penisola dello Jylland, tra il Mar del Nord e il Baltico, a contatto con la Germania.\nL'intero Paese - terraferma ed isole - \u00e8 compreso fra i 54\u00b034' latitudine N (Capo Gedser - Gedser Odde - nell'isola di Falster) e i 57\u00b045' (Capo Skagen - Skagens Rev - nello Jylland): tra l'estremo punto settentrionale e quello meridionale corrono dunque 3\u00b011' di latitudine, corrispondenti a circa 350\u00a0km. Tra il punto pi\u00f9 occidentale (Capo Bl\u00e5vands - Bl\u00e5vands Huk) e quello pi\u00f9 orientale (Ertholmene) si passa da 8\u00b04'35\" a 15\u00b012' di longitudine E. La massima larghezza da O a E \u00e8 di soli 185\u00a0km nello Jylland e di appena 105 nella maggiore delle isole, la Selandia.\nLa superficie complessiva dello Stato \u00e8 di 43.042\u00a0km\u00b2 (compresi 610\u00a0km\u00b2 di acque interne), rappresentati per quasi due terzi dalla penisola dello Jylland (29.633\u00a0km\u00b2). Le maggiori isole sono: Selandia (7541\u00a0km\u00b2), Fyn (3482\u00a0km\u00b2), Lolland, Falster, Als, M\u00f8n, Langeland, Sams\u00f8, \u00c6ro, L\u00e6so ed infine Bornholm, la pi\u00f9 orientale, appartenente - dal punto di vista fisico - alla Scandinavia. Tra lo Jylland e la penisola scandinava s'interpongono due stretti bracci di mare: lo Skagerrak e il Kattegat, i quali rappresentano la comunicazione naturale tra il Mare del Nord e il Baltico. Ancora pi\u00f9 angusti sono i due Belt: il Piccolo Belt (Lille B\u00e6lt), tra lo Slesvig e l'isola di Fyn, il Grande Belt (Store B\u00e6lt), tra Fyn e Sj\u00e6lland; infine l'\u00d8re Sund o Sundet (in svedese \u00d8re Sund), sul quale s'affaccia Copenaghen, separa l'isola di Sj\u00e6lland dalla Scania.\nMentre per estensione la Danimarca \u00e8 il pi\u00f9 piccolo degli Stati scandinavi, occupa il secondo posto per il numero degli abitanti e addirittura il primo per la densit\u00e0 della popolazione. Ci\u00f2 \u00e8 dovuto principalmente alla sua felice posizione geografica, che la fa affacciare da un lato sul Mar Baltico e dall'altro su quel mare di somma importanza per l'attivit\u00e0 umana che \u00e8 il Mare del Nord; ma \u00e8 dovuto anche alla laboriosit\u00e0 e all'intraprendenza dei suoi abitanti.\nUna fortunata espansione marittima, a partire dal XVI secolo, port\u00f2 la Danimarca al possesso di basi coloniali sulle coste dell'America, dell'Africa e dell'Asia, che andarono in seguito quasi interamente perdute. Dei territori esterni oggi non le rimangono che gli stabilimenti sulle coste della Groenlandia e le isole F\u00e6r \u00d8er nell'Atlantico settentrionale, alle quali \u00e8 stata concessa nel 1948 una larga autonomia, pur rimanendo esse rappresentate nella Camera dei Deputati danesi da due membri.\nL'Islanda, che dal 1381 apparteneva alla Danimarca, \u00e8 dal 1944 una repubblica indipendente.\nVicende geologiche.\nIn Danimarca non vi sono rocce di epoca anteriore alla fine del Secondario. Geologicamente, dunque, non fa parte della Scandinavia, ma del suo bordo esterno. Durante il Mesozoico un grande mare, esteso dalle isole britanniche alla Russia, circondava da S il massiccio scandinavo. I depositi sedimentari di questo mare formano il basamento del suolo danese; essi rappresentano uno spessore di circa un chilometro. Le stratificazioni sono uniformemente costituite da calcari, e precisamente: un profondo strato di gesso bianco alla base, cui sono sovrapposti dei banchi di calcare pi\u00f9 argilloso e di calcare pi\u00f9 duro (il \"Limsten\" dei Danesi).\nNel Terziario vi fu un'alternanza di sommersioni e di emersioni, che hanno lasciato delle marne, delle argille e delle sabbie. Durante gli stadi di emersione, questi terreni furono pi\u00f9 o meno sottoposti alla denudazione subaerea. Quasi ovunque essi sono stati poi ricoperti dai depositi glaciali, che determinarono, nelle sue grandi linee, il rilievo pi\u00f9 o meno pronunciato ma sempre poco mosso delle terre danesi. Tutto questo complesso di terreni non ha sub\u00ecto dislocazioni se non lungo il margine orientale, in riva all'\u00d8re Sund.\nI terreni glaciali e postglaciali occupano quasi tutta la superficie della Danimarca. Il loro spessore non supera in media qualche decina di metri. La Danimarca ha sub\u00ecto tre parossismi glaciali, separati tra di loro da due lunghe ere interglaciali. Queste glaciazioni corrispondono ai periodi di Mindel, di Riss e di W\u00fcrm riconosciuti nelle Alpi. Le prime due glaciazioni avevano coperto tutto il territorio fino al Mare del Nord. Le vestigia dell'ultima sono limitate a N e a E di una linea che va dal capo Skarreklit, sul Mare del Nord, fino a Viborg e piega poi scendendo verso S fino agli allineamenti dello Schleswig-Holstein: all'antica fronte del ghiacciaio corrispondono i cordoni dei rilievi morenici.\nRilievo e idrografia.\nIl rilievo porta ovunque le tracce delle azioni glaciali e postglaciali. Ad esse il Paese, malgrado la sua altitudine molto debole, che attinge la massima altezza a soli 172 m (Ejer Bavneh\u00f8j posto 30\u00a0km a SO di \u00c5rhus), deve un aspetto molto pi\u00f9 vario di quanto si sarebbe portati a pensare: la pianura assolutamente piatta non copre che un ventesimo della superficie; quasi dovunque il paesaggio \u00e8 fatto di ondulazioni, di pieghe, di modeste alture e di creste dalle pendenze abbastanza ripide.\nLe pi\u00f9 antiche forme di terreno modellato dai ghiacciai accidentano le lande dello Jylland occidentale: i Danesi danno loro il nome di \"Bakk\u00f8er\", che significa \u00abisolotti di colline\u00bb e caratterizza bene il loro ergersi nel mezzo di vasti piani sabbiosi. I loro versanti dai dolci pendii si confondono insensibilmente con la pianura; le sabbie di cui si compongono sono state impoverite da una prolungata erosione subaerea. Non vi sono pi\u00f9 n\u00e9 laghi o vallate a profilo irregolare: tutta la superficie ha assunto l'aspetto tranquillo delle forme gi\u00e0 da tempo pervenute alla maturit\u00e0.\nIl resto della Danimarca porta l'impronta dell'ultima espansione glaciale. Alle spalle della linea di sosta principale del ghiacciaio, che corrisponde grosso modo all'asse dello Jylland da Dollerup a Padborg, si possono riconoscere tre stadi di stazionamento segnati nella topografia dalle valli modellate dai fiumi primitivi che convogliavano le acque di fusione del ghiacciaio in regresso, similmente agli \"Urstromt\u00e4ler\" del bassopiano germanico.\nNella parte settentrionale dello Jylland e nell'arcipelago danese si riscontrano i caratteri dovuti alla depressione centrale dell'antico ghiacciaio baltico. Nelle isole il ghiacciaio, erodendo lo zoccolo e depositandovi le argille del suo fondo, ha creato una pianura bassa, talvolta unita, pi\u00f9 spesso accidentata da debolissime ondulazioni. Vi erano pure dei massi erratici, che, a partire dall'epoca dei \"dolmen\", sono stati per la massima parte utilizzati dall'uomo. Il tratto pi\u00f9 caratteristico e pi\u00f9 originale che i ghiacciai hanno lasciato impresso nel suolo danese sono le vallate a galleria. Si pensa che queste valli siano state incise dai fiumi, alimentati dall'ablazione glaciale, che scorrevano in galleria sotto il ghiacciaio, come in una condotta forzata.\nInfine, circa un terzo dello Jylland \u00e8 costituito dalle forme di terreno risultanti dai fenomeni di trasporto fluvio-glaciale. Dal bordo di colline moreniche che segnava la linea di sosta, uscivano dalla fronte del ghiacciaio dei torrenti, che andavano creando grandi coni di deiezione: questi si fusero poi tra di loro alla base, colmando le bassure.\nData la frammentariet\u00e0 del Paese, i fiumi sono molto modesti. Il pi\u00f9 lungo (130\u00a0km) \u00e8 il Guden\u00e5 nello Jylland, che nasce presso il monte Trane (in danese Tranebj\u00e6rg, 138 m) e, dopo aver alimentato vari laghetti coi suoi affluenti, sfocia nel Randers Fjord sulla costa orientale. Nel Mare del Nord sboccano il Grindsted \u00c5-Varde \u00c5, lo Skern \u00c5 e lo Stor\u00e5.\nLe coste.\nPaese marittimo come pochi altri, con quasi 7500\u00a0km di coste, la Danimarca ha tuttavia lo svantaggio di offrire ad un mare ricco di traffici e di pesce come il Mare del Nord il tratto pi\u00f9 inospite del suo litorale. L'orientamento da S a N lo espone infatti alle tempeste dei venti di ponente, che apportano talvolta rovinose inondazioni sulle terre pi\u00f9 basse. La piattaforma continentale, sommersa per appena pochi metri, favorisce l'insabbiamento; sottili cordoni litoranei hanno trasformato in lagune i golfi di Ringk\u00f8bing, di Nissum, di Lemvig (Nissum Bredning). Il bordo di dune alte in media 20 metri, che orla le coste di NO, ostacola l'accesso verso l'interno: le citt\u00e0 e i porti si rifugiano nei punti dove i fiumi sfociano nelle lagune costiere.\nLe coste di SO ricordano l'invasione del mare, che ha spezzato in pi\u00f9 parti i cordoni litoranei, trasformandoli in isole (Fan\u00f8, Mand\u00f8, R\u00f8m\u00f8), che segnano l'antica linea di costa. Le terre lungo il mare ripetono il paesaggio tipico delle \"Marschen\" tedesche e dei \"polders\" olandesi. Il vero mare danese \u00e8 costituito dal Kattegat, dal Grande e dal Piccolo Belt, solcati da migliaia di battelli. I maggiori porti sono situati sulle coste orientali, meglio protette.\nLa fronte orientale dello Jylland \u00e8 caratterizzata dalla presenza di golfi profondi e sinuosi, le \"F\u00f8rden\", molto diverse, per\u00f2, dai fiordi norvegesi: generalmente vengono interpretati come vallate a galleria sommerse. I pi\u00f9 importanti (Limfjord e Mariagerfjord) hanno da 30 a 40\u00a0km di lunghezza e parecchi chilometri di larghezza; quelli minori sono lunghi quattro o cinque chilometri e larghi qualche centinaio di metri. Tutti sono orientati da E a O e non comportano ramificazioni laterali, ma si allungano talvolta verso l'interno con un rosario di laghi. Su di essi sono sorti i porti pi\u00f9 importanti, come \u00c5lborg, Randers, Vejle.\nIl clima.\nLa Danimarca manifesta nel clima il suo carattere di transizione, una combinazione d'influenze che costituisce appunto la sua peculiarit\u00e0. Vi predominano i venti atlantici, che soffiano con dei continui mutamenti di direzione; le giornate di calma sono rare, specialmente nella parte occidentale dello Jylland. I segni visibili e familiari che testimoniano lo stato abitualmente mosso dell'atmosfera sono i mulini a vento, gli aeromotori e le cortine di alberi a protezione delle case isolate. \u00c8 all'influenza marittima che il clima deve la sua fisionomia uniformemente temperata.\nLe medie della temperatura oscillano intorno a 0\u00a0\u00b0C in gennaio e a 16\u00a0\u00b0C in luglio. Naturalmente la temperatura invernale \u00e8 pi\u00f9 mite lungo le coste (a Fan\u00f8: 0,5\u00a0\u00b0C in gennaio), mentre \u00e8 pi\u00f9 cruda all'interno dello Jylland (a Herning: -0,6\u00a0\u00b0C). In estate le temperature massime vengono raggiunte nello Slesvig. La primavera inizia in ritardo; in compenso l'autunno \u00e8 molto dolce. L'atmosfera \u00e8 molto umida durante l'inverno: una cortina di nebbia e di bruma nasconde il sole. Ma in primavera il cielo viene spazzato dai forti venti di N e NE. L'estate \u00e8 molto luminosa e segna un tale abbassamento dell'umidit\u00e0 relativa da rendere possibile la coltivazione dei cereali e della frutta.\nLe piogge sono moderate (650\u00a0mm all'anno): sovente cadono sotto forma di violenti acquazzoni verso la fine dell'estate. La massima piovosit\u00e0 si riscontra sul ripiano sabbioso delle lande a NE di Ribe (800\u00a0mm). Mediocri sono le precipitazioni nell'isola di Selandia. I minimi annui (sotto i 450\u00a0mm) cadono lungo le rive meridionali del Kattegat. In generale la piovosit\u00e0 massima si concentra nei mesi da agosto ad ottobre; la primavera \u00e8 spesso troppo secca rispetto alle esigenze delle colture.\nLa vegetazione.\nLa Danimarca appartiene alla zona forestale a latifoglie: in particolare faggi e querce, che un tempo formavano estese foreste, di cui rimangono soltanto mille chilometri quadrati. Oggi un ente apposito si adopra per conservare il manto boschivo e provvede inoltre a piantare alberi nelle lande e sulle dune. Le faggete sono particolarmente fitte nello Jylland e nella porzione nord-occidentale dell'isola di Sj\u00e6lland. In generale le latifoglie prosperano nell'arcipelago, dove soltanto un quarto delle aree boscate \u00e8 occupato da conifere: queste sono pi\u00f9 diffuse nello Jylland, grazie ai rimboschimenti (pino silvestre, abete rosso e abete bianco).\nAltre formazioni floristiche spontanee sono: la brughiera, la vegetazione delle dune, le praterie costiere. La brughiera \u00e8 propria dei terreni sabbiosi: essa ama un suolo arido e un'atmosfera umida. La pianta pi\u00f9 tipica \u00e8 l'erica (\"Calluna vulgaris\"), alla quale si associano la mortella rossa, il mirtillo e talvolta il salice nano. Queste vastese distese senz'alberi, al disopra delle quali soffia liberamente il vento che viene dal mare e si muovono le nubi variando gli aspetti di un cielo capriccioso, pur nella loro uniformit\u00e0 e nel monotono grigiore non sono prive di una certa poesia.\nLe dune e le sabbie mobili, che cingono il bordo occidentale dello Jylland, e le coste settentrionali dell'isola di Sj\u00e6lland avevano una propria vegetazione costituita da una graminacea strisciante (\"Calamagrostis\") e da cespugli spinosi; ma l'opera trasformatrice dell'uomo, che ha piantato pini sulle dune per immobilizzarle, ha cancellato il manto primitivo. Le fertili praterie costiere (\"Marsk\", corrispondenti alle \"Marschen\" tedesche), ricche di pastura e quindi particolarmente adatte all'allevamento dei bovini, coprono superfici modeste lungo la costa sud-occidentale dello Jylland a partire dal capo noto col nome di Bl\u00e5vands Huk."}
{"id": "242294", "revid": "1310927", "url": "https://it.wikipedia.org/wiki?curid=242294", "title": "Kiela", "text": "Il Kiela \u00e8 un gioco astratto della famiglia dei mancala, diffuso in Angola e originariamente giocato presso le popolazioni di lingua Kimbundu che abitano nel nord del paese. Il gioco ha un ruolo importante nella tradizione di questi popoli, che lo considerano un \"gioco di pace\", che \"pu\u00f2 trasformare i nemici in amici\". In Angola esiste dal 1999 un torneo nazionale di Kiela che mette in palio un premio di 1500 USD, il \"Pr\u00e9mio Kiela\". Il gioco \u00e8 stato descritto da Bernardo Campos nel libro \"Kiela: Um jogo de origem africana\"; lo stesso Campos ha creato una societ\u00e0 che vende, anche \"online\", tavolieri per il Kiela e altri prodotti correlati. Il Kiela \u00e8 piuttosto simile a diversi altri mancala, in particolare allo Omweso e alle sue varianti.\nRegole.\nTavoliere e disposizione iniziale.\nIl tavoliere da Kiela \u00e8 composta da 4 file di 10 buche; ogni giocatore controlla le due file di buche pi\u00f9 vicine a s\u00e9. Inizialmente, vengono deposte due pietre in ogni buca delle file esterne e due pietre in ciascuna delle quattro buche pi\u00f9 a destra della fila interna.\nI giocatori esperti possono comunque accordarsi e far precedere al primo turno una ridistribuzione libera dei propri pezzi nelle proprie file.\nTurno.\nIl giocatore di turno preleva tutti i sassi da una delle sue buche (escluse quelle che contengono un solo sasso) e li semina in senso antiorario nelle sue due file.\nSe l'ultimo seme della semina cade in una buca vuota, il turno termina. Se l'ultimo seme cade in una buca occupata:\nFine del gioco.\nIl primo giocatore che si trova in condizioni di non poter muovere perde la partita.\nVariante per principianti.\nAi principianti \u00e8 consigliato giocare con le seguenti variazioni alle regole:"}
{"id": "242295", "revid": "6392", "url": "https://it.wikipedia.org/wiki?curid=242295", "title": "Piccole Donne", "text": ""}
{"id": "242296", "revid": "484362", "url": "https://it.wikipedia.org/wiki?curid=242296", "title": "IPTV", "text": "IPTV (Internet Protocol Television) \u00e8 un sistema di trasmissione di segnali televisivi su reti informatiche basate sui protocolli TCP/IP, in particolare sulla rete Internet.\nDescrizione.\nIl sistema IPTV \u00e8 generalmente usato per ricevere segnali televisivi tramite connessioni ad Internet a banda larga. \u00c8 tecnologicamente distinto dalla Web TV in quanto quest'ultima si basa su un meccanismo di trasmissione che privilegia la rapidit\u00e0 (comunicazione best-effort), il meccanismo di IPTV garantisce la qualit\u00e0 di servizio a favore dell'utente attraverso meccanismi tipici di priorit\u00e0. L'architettura tipica di rete per la trasmissione di tali contenuti \u00e8 quella distribuita detta Content Delivery Network (CDN).\nSpesso la fruizione dei contenuti audiovisivi \u00e8 offerta in modalit\u00e0 Video on Demand ed abbinata all'accesso al web ed al VOIP, poich\u00e9 questi tre servizi condividono la stessa infrastruttura. Unito al servizio di connettivit\u00e0 telefonica e alla navigazione Web si parla di servizio \"Triple Play\".\nL'IPTV \u00e8 stato visto da molti come un settore che potr\u00e0 avere in futuro una forte diffusione, di pari passo con la disponibilit\u00e0 della banda larga.\nL'interesse degli utenti finali \u00e8 ulteriormente spinto dalla sempre maggiore disponibilit\u00e0 di contenuti sia a pagamento che gratuiti.\nMa la chiusura del servizio da parte dell'operatore Tiscali nel dicembre 2008 ha sollevato forti dubbi sulle potenzialit\u00e0 di crescita di questo servizio, che a dicembre 2008 conta circa 600\u00a0000 abbonati tra i provider in Italia.\nSe infatti l'IPTV offre delle potenzialit\u00e0 tecnologiche quali il video on demand rispetto alle distribuzioni televisive tradizionali come la televisione analogica terrestre, il digitale terrestre, il satellite e, nei paesi in cui viene usata, la TV via cavo, contemporaneamente propone un modello chiuso, dove il provider decide quali contenuti e in quali modalit\u00e0 debbano essere fruiti dagli utenti.\nL'utente Internet, al quale il servizio IPTV \u00e8 rivolto, \u00e8 invece abituato a scegliere sul web e sugli altri servizi della rete a quali contenuti accedere e in quali modalit\u00e0.\nAd esempio la Web TV, offerta sia da servizi appositi quali YouTube o Vimeo, che da singoli siti pi\u00f9 o meno grandi, inizia a superare l'IPTV in termini di qualit\u00e0 tecnologica, quantit\u00e0 di contenuti e modalit\u00e0 di accesso.\nO che lo scambio tramite reti peer-to-peer di contenuti audio e video, nonostante i problemi legali, continua a crescere rappresentando di fatto un'alternativa all'acquisto degli stessi contenuti.\nLa tecnologia IPTV sta conoscendo un vertiginoso trend di crescita negli ultimi anni. Secondo i pi\u00f9 autorevoli studi, la somma di tutte le forme di video IP nel 2020 costituir\u00e0 il 76% del traffico IP totale.\nNumerazione IP.\nUn canale erogato via IPTV si riconosce immediatamente in quanto il suo numero \u00e8 preceduto dalla sigla IP seguita da una lineetta (ad esempio IP-278) e spesso il testo del numero e del nome del canale \u00e8 formattato diversamente dai canali DTV. Un singolo numero pu\u00f2 far parte di una lista IPTV, per fruizione di contenuti in streaming, periodicamente aggiornata dal provider.\nIl numero del canale IP ovviamente \u00e8 cosa diversa dal relativo indirizzo IP.\nProtocolli.\nL'IPTV solitamente offre 2 tipologie principali di contenuti: contenuti in presa diretta (distribuiti contemporaneamente a pi\u00f9 utenti) e contenuti di tipo Video-on-Demand, cio\u00e8 pre-registrati e resi disponibili a ciascun utente che ne faccia richiesta. Nel primo caso, la distribuzione dei contenuti avviene tramite protocolli di multicast; nel secondo caso, si usa una connessione unicast tra l'utente e la piattaforma di erogazione del servizio.\nI contenuti video, in genere, sono codificati in formato MPEG-2, oppure MPEG-4. Quest'ultima tecnologia (diffusasi pi\u00f9 di recente) sta soppiantando l'MPEG2, poich\u00e9 consente un notevole risparmio di banda, a parit\u00e0 di qualit\u00e0 dell'immagine.\nSolo ultimamente alle tecnologie di IPTV si sono affiancati sistemi di P2P-TV, ovvero di condivisione dei flussi audiovisivi che, attraverso dei sistemi a cascata simili a quelli di Bittorrent, permettono di replicare i contenuti tra gli utenti e permettere a tutti di ricevere agevolmente il segnale.\nTrasporto.\nIl servizio viene erogato mediante una connessione IP che richiede grande velocit\u00e0 di trasmissione per poter contenere i dati dello stream video. Pertanto viene normalmente fornita come servizio aggiuntivo ad uno di accesso ADSL o superiore.\nLa tratta utente.\nIl trasporto del segnale video avviene mediante un canale dedicato a livello pi\u00f9 basso del livello IP.\nIl servizio viene normalmente erogato con due apparecchiature fornite al cliente: un modem e un set-top box. Il primo stabilisce la connessione dati con la centrale e gestisce sia i dati di traffico generato dai PC in Internet che quelli relativi ad un eventuale filmato in visione.\nIl set-top box invece riceve lo stream digitale con i contenuti video e lo trasforma in segnale PAL fruibile tramite un normale televisore.\nIn una normale connessione ADSL, tra l'apparato in centrale e il modem (in gergo CPE) si crea un circuito virtuale per il trasporto dei dati (normalmente un VC del protocollo ATM).\nIn una connessione IPTV i circuiti virtuali sono almeno due, di cui uno interamente dedicato al trasporto del segnale video.\nMediante questa separazione in due canali, \u00e8 possibile assegnare al canale video maggiore priorit\u00e0 e impostarlo perch\u00e9 sia garantita una qualit\u00e0 del trasporto (QoS) superiore.\nIn pratica si tende a dare preferenza ai pacchetti di dati dello stream video rispetto al trasferimento dei normali dati internet, questo consente una visione senza \"perdita di fotogrammi\" del contenuto multimediale, questo avviene a scapito del trasferimento di dati sull'altro canale virtuale: ad esempio le pagine web trasferite da un PC sulla LAN di casa collegata al modem. Queste per\u00f2 normalmente non richiedono un trasferimento sincrono.\nLa banda utilizzata dal segnale video dipende dal gestore e dalla qualit\u00e0 del segnale trasportato.\nUn segnale a bassa definizione occupa tra i 4 e i 6\u00a0Mbit/s. Un segnale ad alta definizione pu\u00f2 richiedere 12-16\u00a0Mbit/s e quindi non \u00e8 generalmente fruibile se non dalle utenze che hanno un accesso a fibra ottica, o una linea ADSL2+ in ottime condizioni.\nTrasporto alla centrale.\nA monte del DSLAM in centrale il trasporto dei canali diffusi a pi\u00f9 utenti utilizza un protocollo broadcast, ad esempio basato su tecnologia a VLAN in GBE.\nQuesto fa s\u00ec che sia possibile diffondere contenuti di alta qualit\u00e0, rispetto ai video normalmente visibili via internet (tipo YouTube) senza saturare la rete.\nI contenuti on-demand, al contrario, sono necessariamente diffusi con stream dedicati per ciascuna utenza, pertanto un accesso massivo ai servizi on-demand da pi\u00f9 utenti in parallelo pu\u00f2 avere impatti sulla fruibilit\u00e0 degli altri servizi.\nNormalmente ci\u00f2, il numero di utenze collegate ad un singolo DSLAM dedicato al trasporto IPTV sono in numero minore di quelle su un DSLAM a solo uso traffico internet.\nGestione dei diritti digitali.\nAlcune IPTV trasmettono alcuni o tutti i programmi utilizzando dei sistemi di protezione digital rights management al fine di evitare la duplicazione dei programmi visionati/acquistati. I DRM permettono di affittare/comprare i programmi forniti dalle emittenti ma permettono la riproduzione dei filmati al solo acquirente, normalmente tramite un numero limitato di computer/dispositivi multimediali.\nBisogna comunque osservare che i problemi circa i diritti sulla diffusione di contenuti audiovisivi \u00e8 stata pi\u00f9 volte oggetto di valutazione da parte del Parlamento Europeo, in particolar modo con la Direttiva 2007/65/CE del Parlamento Europeo e del Consiglio dell'11 dicembre 2007 (DSMA - Direttiva Servizi di Media Audiovisivi) che tratta anche il tema dei diritti di broadcasting su Internet.\nIPTV in Italia.\nIn Italia esistono e sono esistiti diversi servizi IPTV, forniti da alcune delle principali aziende telefoniche o televisive italiane, alcuni di loro dismessi per la scarsa diffusione e/o per il limitato interesse da parte dei clienti.\nAlcuni di questi servizi richiedevano e richiedono set-top-box e router dedicati, in quanto sfruttavano un VC dedicato della rete ATM creata tra il DSLAM in centrale e gli apparati utente. \nEssi non vanno confusi con gli attuali servizi di streaming, quali ad esempio Netflix o TIMvision, che sono invece fruibili attraverso molteplici dispositivi, quali PC, smartphone, e smart TV."}
{"id": "242307", "revid": "363629", "url": "https://it.wikipedia.org/wiki?curid=242307", "title": "Galactica", "text": ""}
{"id": "242311", "revid": "396099", "url": "https://it.wikipedia.org/wiki?curid=242311", "title": "Giardino naturale", "text": "Il giardino naturale (chiamato anche giardino ecologico) \u00e8 il risultato di un particolare stile di giardinaggio, basato sull'uso della flora autoctona, la ricostituzione di una vegetazione naturale, e il rispetto, fin dove \u00e8 possibile, di tutte le componenti dell'ecosistema cos\u00ec realizzato.\nIl giardino naturale \u00e8 correlato al giardino a bassa manutenzione, con cui condivide l'efficiente sfruttamento di dinamiche naturali, con conseguente riduzione degli interventi colturali; se ne differenzia per l'uso della flora autoctona e per un pi\u00f9 rigoroso rispetto delle forme di vita animale.\nL'idea del giardino naturale si basa da un lato sulla sensazione crescente che gli ambienti naturali siano un bene ormai raro e gravemente minacciato, dall'altro su una pi\u00f9 profonda consapevolezza dell'impatto quasi sempre negativo delle azioni umane - qualsiasi azione, anche quelle che costituiscono la \"cura\" del giardino - su equilibri di grande complessit\u00e0, solo in parte conosciuti.\nObiettivi del giardino naturale.\nChi vuole realizzare un giardino naturale si propone:\nEquilibrio dinamico.\nLasciata indisturbata per tempi molto lunghi, qualsiasi vegetazione tende ad evolvere lentamente fino a raggiungere una situazione di equilibrio dinamico stabile, chiamato vegetazione climax. La vegetazione climax \u00e8 caratterizzata dalla maggiore produttivit\u00e0 possibile (ossia, dalla maggiore efficienza possibile) in base alle condizioni ecologiche locali.\nAlle nostre latitudini, in quasi tutti gli ambienti (coste, pianure, rilievi fino alla media montagna) la vegetazione climax \u00e8 costituita da vari tipi di foresta.\nIl tempo per raggiungere la situazione di equilibrio \u00e8 molto lungo, sia per il prolungato ciclo vitale dei grandi alberi forestali, sia perch\u00e9 lo stesso manto vegetale - durante la propria evoluzione - modifica sostanzialmente, con la sua presenza, vari elementi dell'ecosistema, influenzando ulteriori evoluzioni della vegetazione stessa. La serie temporale delle vegetazioni sempre pi\u00f9 simili a quella climax, che si succedono l'un l'altra, prende il nome di successione vegetazionale.\nA seconda delle condizioni di partenza e anche di fattori locali casuali, le successioni vegetazionali che portano ad uno stesso climax possono essere assai diverse. Le vegetazioni che per prime colonizzano aree di suolo denudato (come una pendice montana denudata da una frana, il letto di un fiume dopo una piena, o un'area in cui sono avvenuti lavori di movimento terra) prende il nome di \"vegetazione pioniera\".\nNel caso particolare in cui il suolo \u00e8 costituito da materiale inorganico ed organico, con alto contenuto di nutrienti, come nel caso di discariche di inerti, la vegetazione pioniera assume caratteristiche particolari e prende il nome di vegetazione ruderale.\nSottoposta a gravi azioni di disturbo, la vegetazione climax degrada a forme pi\u00f9 primitive. La continua e secolare azione di disturbo fatta dall'uomo sulla quasi totalit\u00e0 del territorio della pianura fa s\u00ec che la vegetazione forestale climax della pianura sia praticamente inesistente; restano, a ricordare le antiche foreste, numerosi toponimi di localit\u00e0 e di piccoli comuni.\nTuttavia, ogni volta che la pressione antropica si riduce, il processo di rinaturalizzazione si riavvia, e si assiste ad un rapido insediamento di forme pioniere di bosco. Il fenomeno \u00e8 particolarmente evidente in aree marginali ed improduttive, come le discariche, le aree abbandonate, le aree racchiuse dagli svincoli autostradali.\nTipi di vegetazione nel giardino naturale.\nIl giardino naturale \u00e8 costituito prevalentemente da tre tipi di vegetazione: il bosco, la siepe, il prato."}
{"id": "242313", "revid": "1082210", "url": "https://it.wikipedia.org/wiki?curid=242313", "title": "Servizio per le tossicodipendenze", "text": "I Servizi per le Tossicodipendenze (SerT), o Servizi per le Dipendenze patologiche (SerD), sono i servizi pubblici del Sistema Sanitario Nazionale italiano (SSN), dedicati alla cura, alla prevenzione e alla riabilitazione delle persone che hanno problemi conseguenti all'abuso ed alla dipendenza di sostanze psicoattive come droghe o comportamenti compulsivi come il gioco d'azzardo patologico.\nCaratteristiche.\nNei SerT operano professionisti qualificati e specializzati nella dipendenza come medici, infermieri, sociologi, educatori, assistenti sanitari, assistenti sociali, psicologi e personale OTA (Operatore Tecnico per l'Assistenza).\nI servizi offerti non sono a pagamento. Chi si rivolge \u00e8 tenuto a fornire i propri dati anagrafici poich\u00e9 potrebbero essere dispensati farmaci considerati dalle leggi italiane come stupefacenti (buprenorfina, metadone, \u03b3-idrossibutirrato). Al momento della dispensazione viene rilasciato un certificato, in forma di etichetta autoadesiva o cartacea, che consente il possesso della molecola per fini terapeutici. Alcune strutture ricorrono al riconoscimento del paziente, del medico prescrivente e del dispensatore del farmaco tramite un codice identificativo. Tutti gli operatori sono tenuti al segreto professionale.\nServizi offerti.\nI SerT attuano interventi di informazione, prevenzione, riduzione del danno, sostegno, orientamento, e cura delle dipendenze sia dei pazienti che dei loro congiunti.\nNello specifico, accertano lo stato di salute psicofisica del soggetto, definendo programmi terapeutici individuali da realizzare direttamente o in convenzione con strutture di recupero sociale, e valutano periodicamente l'andamento e i risultati del trattamento e dei programmi di intervento sui singoli tossicodipendenti in riferimento agli aspetti di carattere clinico, psicologico e sociale."}
{"id": "242314", "revid": "599013", "url": "https://it.wikipedia.org/wiki?curid=242314", "title": "Elevatore", "text": "Elevatore \u00e8 un termine che assume vari significati a seconda del contesto:"}
{"id": "242322", "revid": "486946", "url": "https://it.wikipedia.org/wiki?curid=242322", "title": "Master and Commander", "text": ""}
{"id": "242323", "revid": "6923", "url": "https://it.wikipedia.org/wiki?curid=242323", "title": "Montacarichi", "text": ""}
{"id": "242325", "revid": "436907", "url": "https://it.wikipedia.org/wiki?curid=242325", "title": "Physical Graffiti", "text": "Physical Graffiti \u00e8 il sesto album della rock band inglese Led Zeppelin, pubblicato nel 1975.\nNel 2003 la rivista \"Rolling Stone\" colloca l'album alla posizione n. 73 nella lista dei 500 migliori album di tutti i tempi.\nDescrizione.\nAntefatti.\nDopo aver inciso e pubblicato senza interruzione per quattro anni di fila, i Led Zeppelin decisero di prendersi una pausa, trascorrendo buona parte del 1973 senza lavorare praticamente su nulla. All'inizio del 1974 registrarono nuovo materiale presso la Headley Grange, un'abitazione rurale nell'East Hampshire, tramite uno studio mobile di propriet\u00e0 di Ronnie Lane: in breve tempo il gruppo complet\u00f2 otto tracce, sufficienti per un album.\nPer pubblicizzare la nuova etichetta fondata dal gruppo, la Swan Song Records, il manager Peter Grant propose di pubblicare un album doppio che raccogliesse anche materiale registrato in precedenza ma rimasto inedito fino ad allora. L'album fu cos\u00ec terminato nell'estate del 1974 ma restava da deciderne il titolo, la copertina e la distribuzione, il che ne fece slittare la pubblicazione ai primi mesi dell'anno successivo.\nCopertina.\nLa copertina dell'album, progettata da Mike Doud della Album Graphics Inc., raffigura la facciata di un palazzo situato al 96-98 di St. Mark's Street a East Village, New York, ritratta di giorno sul fronte e di sera sul retro. La foto sul davanti reca il nome \"Led Zeppelin\" sovrapposto in modo da sembrare un bassorilievo scolpito sulla facciata stessa.\nSulla confezione delle prime edizioni, una fustellatura da ambo i lati consentiva di vedere, attraverso alcune finestre dell'edificio, varie fotografie stampate sulle buste interne, raffiguranti i componenti il gruppo, personaggi celebri e altri soggetti come animali o opere d'arte; un foglio a parte, anch'esso delle dimensioni della copertina, riportava la lista dei brani, i crediti del disco e, sempre in corrispondenza delle finestre, le sedici lettere che formano il titolo dell'album; variando l'ordine e il verso con cui tutti questi elementi erano infilati nella copertina, cambiavano le immagini visibili dalle finestre e quindi di fatto era possibile creare a piacere copertine differenti.\nTracce.\nTesti e musiche di Jimmy Page e Robert Plant, eccetto dove indicato."}
{"id": "242341", "revid": "1226", "url": "https://it.wikipedia.org/wiki?curid=242341", "title": "Mattatoio n. 5 o La crociata dei bambini", "text": ""}
{"id": "242343", "revid": "78273", "url": "https://it.wikipedia.org/wiki?curid=242343", "title": "Pallavolo alle olimpiadi del 2000", "text": ""}
{"id": "242345", "revid": "13415", "url": "https://it.wikipedia.org/wiki?curid=242345", "title": "Sottocultura", "text": ""}
{"id": "242346", "revid": "30274", "url": "https://it.wikipedia.org/wiki?curid=242346", "title": "Quo Vadis?", "text": ""}
{"id": "242348", "revid": "290023", "url": "https://it.wikipedia.org/wiki?curid=242348", "title": "Sounds of Silence", "text": "Sounds of Silence \u00e8 un album del duo statunitense Simon and Garfunkel, pubblicato nel 1966.\nIl disco.\nDa questo disco \u00e8 tratto il brano \"The Sound of Silence\" nella versione nuova e pi\u00f9 celebre (la versione originaria, solo acustica, \u00e8 contenuta nel loro primo LP, \"Wednesday Morning, 3 A.M.\" che non ebbe successo). Paul Simon tocca uno dei suoi vertici espressivi: affronta il tema dell'incomunicabilit\u00e0 umana (poi ripresa anche in \"Bridge over Troubled Water\"), racconta sogni ed incubi con una lucidit\u00e0 poetica autentica, riuscendo nel tentativo ultimo di fornire un suono al silenzio. La struttura del pezzo \u00e8 basata su strofe, l'atmosfera \u00e8 dolce e malinconica.\nTracce.\nLe ultime quattro tracce furono incluse in una versione rimasterizzata ad opera della Columbia Records nel 2001."}
{"id": "242354", "revid": "201347", "url": "https://it.wikipedia.org/wiki?curid=242354", "title": "Quo vadis", "text": ""}
{"id": "242355", "revid": "1514393", "url": "https://it.wikipedia.org/wiki?curid=242355", "title": "Santa Maria in Palmis", "text": ""}
{"id": "242360", "revid": "1833487", "url": "https://it.wikipedia.org/wiki?curid=242360", "title": "Data", "text": "La data \u00e8 un indicatore temporale che identifica un giorno preciso (es. ); si veda formato della data."}
{"id": "242363", "revid": "537465", "url": "https://it.wikipedia.org/wiki?curid=242363", "title": "Fotorespirazione", "text": "Per fotorespirazione si intende quel processo metabolico respirativo che le piante con ciclo C3 attuano alla luce, e continuano per un breve periodo anche al buio, per eliminare l'ossigeno in eccesso.\nLe alte pressioni di ossigeno intracellulare provocano uno stop della fotosintesi al fine di prevenire la formazione di radicali liberi, dannosissimi alle cellule; via via che queste pressioni diminuiscono, in favore della pressione cellulare di anidride carbonica, il processo fotosintetico aumenta la sua attivit\u00e0. Il perch\u00e9 \u00e8 da ricercarsi nell'ambiguo meccanismo di funzionamento della ribulosiodifosfato carbossilasi (enzima chiave nella carbossilazione nel ciclo di Calvin).\nComunemente la ribulosiodifosfato carbossilasi ha un'azione che ad alte concentrazioni di ossigeno predilige svolgere il compito di ossidasi, ovvero l'eliminazione dell'ossigeno in eccesso, anzich\u00e9 prender parte al ciclo di Calvin, il cui scopo \u00e8 invece la fissazione dell'anidride carbonica. In pratica, sulla \"RuDP Carbossilasi\" (o anche \"Rubisco\") gravita un meccanismo competitivo tra molecole di CO2 e molecole di O2, basato sulle loro concentrazioni.\nIl ciclo fotorespirativo si svolge in tre differenti organuli dei tessuti verdi delle cellule vegetali; il cloroplasto, il perossisoma ed il mitocondrio. Al termine del processo la pianta riesce a recuperare il 75% del carbonio."}
{"id": "242364", "revid": "289247", "url": "https://it.wikipedia.org/wiki?curid=242364", "title": "Ermacora e Fortunato", "text": ""}
{"id": "242366", "revid": "1632387", "url": "https://it.wikipedia.org/wiki?curid=242366", "title": "Piedibus", "text": "Il piedibus o pedibus \u00e8 una forma di trasporto scolastico per gli alunni delle elementari e medie inferiori che vengono accompagnati a piedi a scuola da adulti con le stesse modalit\u00e0 (percorsi, fermate) dello scuolabus.\nIn pratica, i bambini, anzich\u00e9 prendere l'autobus o lo scuolabus, alla fermata si aggregano ad una comitiva guidata da alcuni addetti giungendo fino a scuola, e compiendo il percorso inverso ritornando a casa.\nStoria.\nIl concetto di pedibus, in inglese \"walking bus\" (\"autobus a piedi\"), fu inventato e introdotto per la prima volta in Australia nel 1992 dall'ambientalista \nDavid Engwicht. In Europa il piedibus \u00e8 stato introdotto in Danimarca negli anni 1990 con lo scopo di promuovere l'esercizio fisico nei bambini, mentre il primo esercizio in Gran Bretagna part\u00ec nel 1998 nell'Hertfordshire.\nSuccessivamente \u00e8 stato proposto, con le stesse caratteristiche del piedibus, il \"treno di biciclette\" (\"bicycle train\").\nIn Italia \u00e8 stato introdotto per la prima volta nel 2001, nel quartiere di Monterosso a Bergamo.\nCaratteristiche.\nIl piedibus consiste nell'accompagnare a scuola gli studenti a piedi in modo organizzato, accompagnati da adulti volontari sostituendosi principalmente all'uso dell'auto privata ma anche ai servizi di trasporto pubblico o di scuolabus. Si tratta di una mobilit\u00e0 alternativa con fermate predefinite e segnalate da appositi cartelli, accompagnatori, controllori (come sull'autobus), capofila e altre eventuali figure d'accompagnatori, dedicata principalmente agli scolari di minore et\u00e0 per raggiungere la scuola a piedi.\nIl Piedibus \u00e8 organizzato, infatti, come un vero autobus, con linee, fermate, orari, \"autista\", \"controllore\" e regolamento: \"trasporta\" i bambini dalla fermata pi\u00f9 vicina a casa fino a scuola in modo sicuro, ecologico e salutare.\nIl piedibus prevede fermate, proprio come gli scuolabus, dove gli alunni si raccolgono ad orari previsti, viene fornita la tabella oraria, per essere accompagnati a piedi da adulti volontari o meno a scuola seguendo appositi itinerari fissi. Spesso il servizio \u00e8 coordinato e seguito dalla polizia locale, o altro personale legato agli enti locali, che si preoccupa di presidiare gli attraversamenti stradali e di vigilare in genere sulla sicurezza del trasporto. Sia i bambini che gli accompagnatori spesso indossano giacchette fluorescenti tutti dello stesso colore (giallo e arancione ma anche verdi o azzurri) per maggior visibilit\u00e0 e sicurezza.\nL'organizzazione dei Piedibus \u00e8 curata da comuni, ASL, scuole o associazioni di genitori o altro spesso in coordinamento tra loro. Il servizio \u00e8 generalmente affidato a volontari che ne assicurano l'esercizio. Il piedibus \u00e8 un servizio sempre gratuito (l'unica differenza con l'autobus e lo scuolabus) proprio perch\u00e9 organizzato dai comuni, da associazioni digenitori o di volontari e in linea con le finalit\u00e0 che si prefigge.\nFinalit\u00e0.\nLa finalit\u00e0 con cui nacque il progetto era essenzialmente di promuovere l'esercizio fisico nei bambini educandoli a muoversi a piedi preferendo, nelle piccole distanze, questa modalit\u00e0 all'auto o al trasporto pubblico. Lo scopo principale \u00e8 di educare ad una cultura ambientale e salutistica. Ma presto si sono affiancate altre finalit\u00e0 alla base della decisione d promuovere il piedibus. Le associazioni dei genitori, ad esempio, promuovono il piedibus anche per motivi di sicurezza, preferendo che i propri figli si rechino a scuola in compagnia e vigilati, magari per un percorso pi\u00f9 lungo ma pi\u00f9 sicuro e tutelato. Le associazioni ambientaliste invece preferiscono sottolineare come il piedibus tolga dalle strade le auto dei genitori che compiono il percorso casa-scuola due volte o pi\u00f9 al giorno con uno dei due viaggi a carico vuoto, contribuendo anche a un significativo risparmio energetico. Gli insegnanti e gli educatori sottolineano invece l'aspetto aggregativo, di sicurezza anche in funzione anti-bullismo. Ma si sottolinea in generale la maggior sicurezza dei minori nelle grandi citt\u00e0 rispetto al pi\u00f9 veloce trasporto su autobus o metropolitane con stazioni scarsamente presidiate o molto affollate, potenzialmente pi\u00f9 insicure per i minori.\nIl progetto in definitiva, nato con lo specifico scopo di combattere il crescente fenomeno dell'obesit\u00e0 infantile, si \u00e8 rivelato utile anche per promuovere la socializzazione e l'autostima dei bambini e cosa non secondaria ridurre il traffico veicolare nei pressi delle scuole giovando pi\u00f9 in generale all'ambiente.\nNome.\nIn Italia il progetto ha preso il nome di \"Pedibus\", parola che deriva dal latino \"Pes, pedis\", all'ablativo plurale; quindi il significato letterale \u00e8 \"con i piedi\" o \"a piedi\" (ablativo strumentale).\nLa parola \u00e8 nata in analogia a un altro termine molto diffuso in tutto il mondo \"Omnibus\" (dativo plurale da \"Omnis\", da tradursi \"per tutti\"), con cui originariamente si designavano i nostri mezzi di trasporto pubblici, oggi chiamati in modo abbreviato \"Bus\"."}
{"id": "242368", "revid": "2230232", "url": "https://it.wikipedia.org/wiki?curid=242368", "title": "Nazionale di calcio dell'Argentina", "text": "La nazionale di calcio dell'Argentina (sp. \"Selecci\u00f3n nacional de f\u00fatbol de Argentina\") \u00e8 la squadra di calcio che rappresenta l'Argentina ed \u00e8 posta sotto l'egida della Asociaci\u00f3n del F\u00fatbol Argentino.\nIl palmar\u00e8s della \"Selecci\u00f3n\" (selezione) o \"Albiceleste\" (biancoceleste) annovera 15 Coppe America (record insieme all') e 2 Coppe del mondo (vinte nel 1978 in casa e nel 1986 in Messico). Inoltre l'Argentina si \u00e8 piazzata seconda in Coppa America per 14 volte (record) ed \u00e8 stata finalista perdente al mondiale 1930 (sconfitta dall'), al mondiale 1990 e al mondiale 2014 (sconfitta in entrambe le circostanze dalla ). La nazionale olimpica argentina ha vinto 2 medaglie d'oro alle Olimpiadi (nel 2004 e nel 2008) e due medaglie d'argento (nel 1928 e nel 1996). Ha vinto anche la prima edizione della Confederations Cup, nel 1992, e cinque edizioni dei Giochi panamericani (1951, 1955, 1959, 1971, 1995).\nNella classifica mondiale della FIFA, istituita nel 1993, ha occupato pi\u00f9 volte il primo posto (nel marzo 2007, dall'ottobre 2007 al giugno 2008, dal luglio all'ottobre 2015, dall'aprile 2016 all'aprile 2017), mentre il peggiore posizionamento \u00e8 il 22\u00ba posto toccato nell'agosto 1996. Occupa attualmente il 4\u00ba posto della graduatoria.\nStoria.\nLa nazionale argentina di calcio esord\u00ec battendo per 3-2 l' a Montevideo il 16 Maggio 1901. Nei primi anni di esistenza la squadra gioc\u00f2 solo gare amichevoli contro altre squadre sudamericane, a causa dei costi comportati da lunghe trasferte e dall'interruzione dell'attivit\u00e0 calcistica determinata dalla prima guerra mondiale.\nLa \"Selecci\u00f3n\" vinse per la prima volta il campionato sudamericano nel 1921, per poi ripetersi nel 1925, nel 1927 e nel 1929; partecip\u00f2 ai Giochi olimpici nel 1928, ottenendo il secondo posto dopo la sconfitta per 2-1 nella ripetizione della finale contro l', contro cui la prima gara era finita in pareggio (1-1). Le due squadre si ritrovarono contro nella finale della prima edizione del campionato mondiale di calcio, nel 1930, con gli uruguaiani vincitori per 4-2. Nel 1937 l'Argentina si aggiudic\u00f2 nuovamente il titolo continentale, per poi ottenere il successo anche nel 1941, nel 1945, nel 1946 e nel 1947. Nuove vittorie nel torneo continentale furono centrate nel 1955, nel 1957 e nel 1959.\nMalgrado gli allori continentali, dagli anni trenta alla fine degli anni settanta la nazionale argentina non ottenne particolari risultati al campionato del mondo, anche a causa della regola dell'AFA secondo cui solo i giocatori militanti nel campionato nazionale potevano essere convocati in nazionale. L'unica campagna mondiale degna di nota di questo periodo risale alla Coppa del mondo del 1966, da cui gli argentini furono eliminati ai quarti di finale dall' padrona di casa e futura vincitrice della rassegna.\nLa tendenza fu invertita alla fine degli anni settanta. Sotto la guida del commissario tecnico C\u00e9sar Luis Menotti, l'Argentina si aggiudic\u00f2 per la prima volta il campionato del mondo nell'edizione giocata in casa nel 1978, battendo in finale i per 3-1 dopo i tempi supplementari, in un clima di fervente nazionalismo e di forte tensione determinata dalla situazione politica del paese, a seguito dell'assunzione del potere da parte di un regime militare nel 1976. Nel 1977 si era affacciato in nazionale un giovane fuoriclasse, Diego Armando Maradona, che in occasione del mondiale messicano del 1986 guid\u00f2 gli argentini, allenati da Carlos Bilardo, alla vittoria del titolo planetario, ottenuta grazie al successo per 3-2 nella finale contro la . Chiusa la Coppa America 1987 al quarto posto la Coppa America 1989 al terzo posto, la squadra riusc\u00ec a raggiungere la finale del mondiale del 1990, dove ritrov\u00f2 la Germania Ovest, che questa volta si impose per 1-0.\nPersa la stella Maradona, squalificato per quindici mesi nel marzo 1991 per l'assunzione di cocaina, l'Argentina risult\u00f2 vittoriosa nell'edizione del 1991 della Coppa America, a trentadue anni dall'ultimo successo nel torneo continentale. Vinta anche la prima edizione della FIFA Confederations Cup nel 1992, la squadra si conferm\u00f2 campione continentale aggiudicandosi la Coppa America nel 1993 e al mondiale del 1994 si present\u00f2 con nei ranghi il ritrovato Maradona, ma il fuoriclasse fu nuovamente squalificato durante la fase a gironi del torneo, perch\u00e9 risultato positivo all'efedrina dopo un controllo antidoping, sicch\u00e9 la squadra usc\u00ec gi\u00e0 agli ottavi di finale.\nNel 1995 l'Argentina fu finalista perdente della FIFA Confederations Cup, mentre ai mondiali del 1998 e del 2002 deluse, uscendo ai quarti di finale e al primo turno. Seconda classificata nella Coppa America 2004, nella FIFA Confederations Cup 2005 e nella Coppa America 2007 (sconfitta in tutte e tre le occasioni dal ), vinse con la nazionale olimpica le Olimpiadi del 2004 e del 2008 e si ferm\u00f2 ai quarti di finale ai mondiali del 2006 e del 2010 (rassegna in cui fu allenata da Maradona), mentre nel marzo 2007 aveva raggiunto per la prima volta la vetta della classifica mondiale della FIFA. L\"'Albiceleste\" ottenne poi il secondo posto al mondiale 2014, dove fu battuta in finale dalla per 1-0 dopo i tempi supplementari, e nelle edizioni 2015 e 2016 della Coppa America (sconfitta in finale in ambo le occasioni dal ai tiri di rigore). Terza classificata nella Coppa America 2019, torn\u00f2 a vincere il torneo nel 2021, battendo in finale il Brasile per 1-0.\nRivalit\u00e0.\nLa \"Selecci\u00f3n\" argentina vive una accesa rivalit\u00e0 calcistica con il , altra nazionale di grande prestigio. Un'altra rivalit\u00e0 molto sentita \u00e8 quella con la . Argentini e tedeschi si sono affrontati spesso nelle fasi finali del campionato mondiale di calcio: nel 1958 (fase a gironi), nel 1966 (fase a gironi), nel 1986 (in finale), 1990 (finale), 2006 (quarti di finale), 2010 (quarti di finale) e 2014 (finale). Altra rivalit\u00e0 di rilievo \u00e8 quella con l', che nel 1930 l'Argentina affront\u00f2 nella prima finale del campionato mondiale di calcio e negli ottavi di finale del mondiale nel 1986. Forte \u00e8 anche la rivalit\u00e0 con l', risalente al e intensificatasi con la guerra delle Malvinas del 1982, ha visto l'apice al con la \"Mano de Dios\" e il \"gol del secolo\" di Diego Armando Maradona, per poi vivere nuove sfide ai Mondiali del 1998 e del 2002.\nDivise.\nCasa.\nLa divisa dell'Argentina \u00e8 da sempre composta da maglia a strisce verticali bianche e celesti (che richiama fortemente la bandiera nazionale) abbinata a pantaloncini di colore nero. I calzettoni sono normalmente bianchi con bordini celesti o neri. La maglia non ha subito sostanziali modifiche tranne nel colore del celeste, pi\u00f9 o meno scuro a seconda del fornitore tecnico, mentre i pantaloncini hanno presentato a volte dei richiami in bianco. Negli ultimi anni questi ultimi sono stati spesso utilizzati di colore bianco, mentre il disegno delle righe \u00e8 stato modificato con inserti diversi a seconda sempre del fornitore tecnico.\nLa seconda maglia \u00e8 normalmente di colore blu scuro, con pantaloncini bianchi.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati da Lionel Scaloni per le partite di qualificazioni ai mondiali 2022 contro e del 27 gennaio e 1 febbraio 2022.\n\"Presenze e reti aggiornate al 2 febbraio 2022.\"\n! colspan=\"9\" style=\"background:#b0d3fb; text-align:left;\"|\n! colspan=\"9\" style=\"background:#b0d3fb; text-align:left;\"|\n! colspan=\"9\" style=\"background:#b0d3fb; text-align:left;\"|\nRecord individuali.\nStatistiche aggiornate al 2 febbraio 2022.\nIn grassetto i giocatori ancora in attivit\u00e0 in nazionale.\nPartecipazioni ai tornei internazionali.\nTa\u00e7a das Na\u00e7\u00f5es.\nLa \"Selecci\u00f3n\" ha vinto l'unica Ta\u00e7a das Na\u00e7\u00f5es, organizzata dalla CBD nel 1964.\nCampionato Panamericano.\nLa \"Albiceleste\" ha partecipato a due dei tre Campionati Panamericani, ottenendo un primo ed un secondo posto.\nCoppa Artemio Franchi.\nL'Argentina ha vinto una Coppa Artemio Franchi nel 1993, l'unica che ha disputato.\nGiochi panamericani.\nLa nazionale argentina ha partecipato ai Giochi panamericani in 15 occasioni. Tuttavia, data la natura dilettantistica della manifestazione, era impedita per regolamento la convocazione dei professionisti. Dunque fino al 2003 le selezioni erano costituite da giovani o calciatori di seconda fascia, mentre da tale data, vi \u00e8 l'obbligo di schierare le Under-20. Pertanto dalla prima edizione del 1951 a quella del 1999 la \"Albiceleste\" in undici partecipazioni ha collezionato cinque medaglie d'oro, una d'argento e tre di bronzo."}
{"id": "242370", "revid": "1632387", "url": "https://it.wikipedia.org/wiki?curid=242370", "title": "Flora", "text": "La flora (di un territorio o di un paesaggio) consiste in una lista di specie vegetali, frutto del censimento, della descrizione e della classificazione quanto pi\u00f9 possibile completa delle specie vegetali presenti sul territorio stesso.\nCaratteristiche.\nLo studio della flora \u00e8 un settore della botanica, denominato \"floristica\", ed \u00e8 preliminare e complementare allo studio della vegetazione, denominato fitogeografia o \"geobotanica\", che descrive i popolamenti vegetali presenti in una determinata localit\u00e0 e condizione ambientale ed ecologica, studiati dal punto di vista floristico (elenco delle specie presenti), dal punto di vista quantitativo (frequenza relativa delle varie specie nel popolamento oggetto di studio), nonch\u00e9 sotto il profilo relazionale-ecologico che definisce delle forme consociative strutturali e funzionali.\nI trattati di floristica elencano le specie vegetali presenti in una determinata area geografica (nazione, regione, provincia) e le descrivono, consentendone il riconoscimento (detto \"determinazione\"), in genere mediante l'uso di chiavi dicotomiche. Un altro strumento utilizzato per descrivere i rapporti fra flora e territorio \u00e8 l'atlante corologico, che rappresenta la documentata presenza di ognuna delle specie in tutti i punti del territorio, suddiviso in un reticolo a maglie regolari. La floristica si avvale dello strumento, antico ma insuperato, dell'erbario, ossia della raccolta di esemplari vegetali essiccati e compressi, e quindi opportunamente catalogati e conservati."}
{"id": "242375", "revid": "81103", "url": "https://it.wikipedia.org/wiki?curid=242375", "title": "Miniera sotterranea", "text": "Il termine miniera sotterranea \u00e8 un tipo di miniera in cui vengono usate una serie di tecniche per l'estrazione di minerali di valore o di altri materiali geologici dal sottosuolo terrestre. In contrasto con l'altra tipologia principale di scavo, la miniera di superficie, la miniera sotterranea richiede un'attrezzatura e/o delle maestranze per operare sotto la superficie terrestre. Due o pi\u00f9 miniere sono unite da pozzi verticali o da cunicoli.\nNelle miniere sotterranee vere e proprie si scavano profondi pozzi e lunghe gallerie laterali per poter raggiungere i filoni carboniferi pi\u00f9 ricchi. La miniera deve essere ben aerata perch\u00e9 durante l'estrazione si produce un gas molto tossico, incolore, e altamente esplosivo (gris\u00f9). Nelle moderne miniere gli scavi sono meccanizzati e i nastri convogliatori portano il prodotto fino in superficie."}
{"id": "242378", "revid": "1342115", "url": "https://it.wikipedia.org/wiki?curid=242378", "title": "Gianni Giadresco", "text": "Biografia.\nDurante la Resistenza, a soli 16 anni, fu partigiano appartenente alla 28\u00aa Brigata Garibaldi \"Mario Gordini\", sotto il comando di Arrigo Boldrini\nNel dopoguerra divenne dirigente del Partito Comunista Italiano. Viene eletto alla Camera dei deputati nelle file del PCI nel 1972, confermando il proprio seggio anche alle elezioni politiche del 1976, alle elezioni politiche del 1979 e a quelle del 1983, restando in carica fino al 1987.\nA seguito dello scioglimento del PCI nel 1991 e della contestuale costituzione del PDS fu invece tra coloro che scelsero di fondare il Movimento per la Rifondazione Comunista. Nel 1998 ader\u00ec al Partito dei Comunisti Italiani (PdCI), con il quale nel 1999 viene eletto consigliere comunale a Lugo, restando in carica fino al 2002.\nHa scritto diversi libri prevalentemente relativi alle sue memorie ed esperienze nella lotta di Liberazione e militanza politica in area ravennate."}
{"id": "242382", "revid": "466539", "url": "https://it.wikipedia.org/wiki?curid=242382", "title": "Villaco", "text": "Villaco (o \"Villacco\", in tedesco Villach, pronuncia , ; \"Beljak\" in sloveno, in friulano \"Vilac\"), con 61.887 abitanti, \u00e8 la seconda citt\u00e0 per abitanti del Land della Carinzia, nel sud dell'Austria. La citt\u00e0 ha ottenuto il titolo di Citt\u00e0 alpina dell'anno 1997.\nGeografia fisica.\nLa citt\u00e0 \u00e8 situata in Carinzia, vicino ai confini italiano e sloveno. Posta al centro di una conca, \u00e8 attraversata dal fiume Drava e sorge vicino al punto di confluenza dell'affluente Gail.\nOrigine del nome.\nIl nome Villach deriva da un'altra stazione del dazio romana chiamata \"Bilachinium\" o \"Bilachium\".\nStoria.\nI pi\u00f9 antichi reperti che attestano una presenza umana nell'area di Villaco risalgono al tardo Neolitico. Ritrovamenti di epoca romana, risalenti al I secolo a.C., attestano l'esistenza di una stazione di cambio stradale chiamata \"Santicum\". A partire dal VII secolo nella zona si stabilirono popolazioni slave che diedero vita alla Carantania, dal 740 possesso dei duchi di Baviera e successivamente del Sacro Romano Impero. La citt\u00e0 e il suo ponte sul fiume Drava vengono nominati per la prima volta in un documento dell'878 come: \"pontem Uillah\". \nEd \u00e8 proprio la Drava a partire dall'811 a segnare il confine tra le diocesi di Aquileia e Salisburgo: Villaco ed il suo attraversamento si trovano ad essere quindi un importante posto di confine. Nel 979 la citt\u00e0 fu assegnata dall'imperatore Ottone II come feudo al vescovo di Bressanone Albuino. Nel 1007 il borgo di Villaco e i suoi territori vennero donati dall'imperatore Enrico II il Santo alla diocesi di Bamberga, la quale ne mantenne il possedimento fino al 1759 e dalla sede amministrativa Burg an der Drau i vescovi governarono il territorio per 752 anni. Nel 1060 divenne sede di mercato e nel 1240 fu elevata al rango di citt\u00e0.\nLa citt\u00e0 fu ricostruita pi\u00f9 volte a causa di numerosi incendi e dei due devastanti terremoti del 1348 e del 1690. Il terremoto del 1348 fu talmente distruttivo che le onde sismiche distrussero un circondario molto esteso di varie decine di km, e fu sentito e quindi ricordato in molte cittadine italiane. Probabilmente quello del 1348 fu del 7\u00b0 Richter con profondit\u00e0 elevata, oltre i 20-30 km. Decine di migliaia i morti, anche in Veneto e Friuli. (GPdaVi). Attorno alla prima met\u00e0 del XVI secolo Villaco divenne il centro carinziano della Riforma protestante. Gli abitanti di fede protestante furono costretti ad emigrare nel secolo successivo, accelerando il declino economico della citt\u00e0.\nL'imperatrice Maria Teresa d'Austria nel 1759 acquist\u00f2 per la somma di 1 milione di fiorini la citt\u00e0 e tutte le propriet\u00e0 carinziane della diocesi, annettendole alla Casa d'Austria. Con le riforme introdotte dall'imperatrice absburgica Villaco divenne, come Klagenfurt e V\u00f6lkermarkt, capoluogo di un distretto. In et\u00e0 napoleonica dal 1809 al 1813 Villaco e il suo distretto furono incorporati nelle Province Illiriche. Nel 1864 la citt\u00e0 viene collegata alla rete ferroviaria meridionale austriaca divenendone in breve un importante snodo e ricavandone nuovo impulso allo sviluppo economico.\nDurante la Prima guerra mondiale la citt\u00e0 si ritrov\u00f2 nelle immediate retrovie del fronte e fu sede del comando della 10\u00aa armata austriaca. Al termine del conflitto una sezione del suo distretto - la Val Canale con il centro di Tarvisio - fu ceduta all'Italia mentre il suo territorio fu rivendicato dal neo-costituito Regno dei Serbi, Croati e Sloveni che tent\u00f2 di occuparlo militarmente arrivando fino alle porte della stessa Villaco. Gli si frappose una milizia territoriale volontaria austriaca formatasi dai reparti carinziani del defunto esercito absburgico. Tra i due schieramenti s'interpose l'esercito italiano come osservatore e paciere su mandato delle potenze vincitrici.\nNelle trattative che seguirono, Villaco, a netta maggioranza germanofona, fu esclusa dalle rivendicazioni jugoslave, ma nel territorio immediatamente ad est della citt\u00e0 fu costituita una vasta zona d'amministrazione militare la cui sorte rimaneva incerta. Nel successivo referendum popolare indetto per stabilirne la futura assegnazione, un'ampia maggioranza della popolazione si espresse in favore al mantenimento della sovranit\u00e0 austriaca. Nel secondo conflitto mondiale, tra il 1944 e il 1945, Villaco fu pesantemente colpita da 40 attacchi aerei, che causarono 300 vittime e 1300 edifici distrutti o seriamente danneggiati. Nel corso del Novecento il Comune di Villaco si allarga a pi\u00f9 riprese, nel 1905 e nel 1973, incorporando alcuni comuni limitrofi.\nMonumenti e luoghi d'interesse.\nIn questa piazza leggermente in salita si affacciano numerosi edifici storici della citt\u00e0 quali la sontuosa \"Grottenegghaus\" al n. 7, casa costruita tra il XIV e il XV sec. propriet\u00e0 dei conti Della Grotta Von Grottenegg prima e in seguito sede degli uffici imperiali dei dazi e della dogana. Al n. 13 la \"Neumannhaus\" cinquecentesca dimora cittadina di Anna Neumann Von Wasseleonburg. Al n. 26 il palazzo cittadino dei Kheven\u00fcller, in questo edificio nel 1552 Christoph Freiherr Von Kheven\u00fcller ospit\u00f2 per quasi due mesi l'imperatore Carlo V.\nLo stesso palazzo fra il 1748 ed il 1875 divenne \"Stazione Postale\" di Villach (oggi Hotel Palais26)\nInfrastrutture e trasporti.\nLa citt\u00e0 \u00e8 servita dalla stazione di Villaco Centrale.\nSport.\nStazione sciistica specializzata nello sci nordico, la citt\u00e0 \u00e8 attrezzata con i trampolini della Villacher Alpenarena.\nNell'hockey su ghiaccio la squadra pi\u00f9 importante \u00e8 l'EC VSV, per sei volte campione d'Austria.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "242384", "revid": "78273", "url": "https://it.wikipedia.org/wiki?curid=242384", "title": "Villach", "text": ""}
{"id": "242387", "revid": "27285", "url": "https://it.wikipedia.org/wiki?curid=242387", "title": "D'Arcy Wretzky", "text": ""}
{"id": "242388", "revid": "15756", "url": "https://it.wikipedia.org/wiki?curid=242388", "title": "Sasso Marconi", "text": "Sasso Marconi (\"Al S\u00e2s\" in dialetto bolognese) \u00e8 un comune italiano di abitanti della citt\u00e0 metropolitana di Bologna in Emilia-Romagna, il cui territorio occupa la prima zona collinare dell'Appennino bolognese compresa tra la bassa valle del fiume Reno, la porzione inferiore della valle del Setta a sud-est e parte del bacino idrografico del fiume Lavino a ovest.\nFino al periodo interbellico il comune era denominato \"Praduro e Sasso\", per assumere la denominazione di \"Sasso Bolognese\" con Regio Decreto del 20 giugno 1935, n. 1386; infine nel 1938 assunse la denominazione di \"Sasso Marconi\", in onore del premio Nobel Guglielmo Marconi.\nGeografia fisica.\nTerritorio.\nIl territorio comunale \u00e8 collegato con la citt\u00e0 di Bologna (dista circa 17\u00a0chilometri a sud dal capoluogo) dalla rete ferroviaria locale, la ferrovia Porrettana Bologna-Pistoia, la cui fondazione risale al 1864, e da un servizio di autobus. Ben tre sono le fermate ferroviarie presenti nel territorio comunale: Borgonuovo, Pontecchio Marconi e Sasso Marconi. Altra importante arteria del traffico \u00e8 l'autostrada A1 Milano-Roma, che serve il territorio comunale con i due caselli di Sasso Marconi Nord (solo telepass) e Sasso Marconi Sud. Le altre principali arterie di comunicazione sono la Strada statale 64 Porrettana e la ex SS325 di Val di Setta e Val di Bisenzio.\nI centri principali sono situati per lo pi\u00f9 lungo la Strada statale Porrettana, importante arteria di comunicazione locale fra la pianura padana e la Toscana, e a ridosso dell\u00b4omonima linea ferroviaria che corre parallela alla strada statale. \u00c8 stato uno degli otto comuni membri della Comunit\u00e0 montana delle cinque valli bolognesi.\nDal 16 giugno 2014 entra a far parte dell'Unione dei comuni Valli del Reno, Lavino e Samoggia.\nStoria.\nIl paese prende il nome dal \"Sasso della Glosina\", una rupe del Contrafforte pliocenico che domina la confluenza dei fiumi Setta e Reno, e da Guglielmo Marconi, il noto scienziato. Precedentemente i toponimi che identificavano la zona erano \"Praduro\" e \"Sasso\". Nel 1935 mut\u00f2 denominazione in Sasso Bolognese, e nel '38 in Sasso Marconi, in memoria dello scienziato.\nIl paese era abitato gi\u00e0 in epoca etrusca, come evidenziano varie tombe i cui corredi sono ora in mostra nel vicino museo di Marzabotto. Del periodo romano rimane l'imponente opera dell'acquedotto che convogliava le acque fino a Bologna, in parte ancora funzionante.\nDurante la seconda guerra mondiale, i partigiani della brigata Stella rossa Lupo uccisero due sottufficiali tedeschi; in rappresaglia, l'8 settembre 1944 le SS tedesche rastrellarono vari civili e li uccisero per rappresaglia; l'evento \u00e8 noto come \"Eccidio di Rio Conco di Vizzano\", dal luogo della fucilazione.\nSasso Marconi \u00e8, tra le altre cose, citata nel brano \"Bomba o non bomba\" (album \"Sotto il segno dei pesci\", 1978) di Antonello Venditti:\nOnorificenze.\nSasso Marconi \u00e8 tra le citt\u00e0 decorate al valor militare per la guerra di liberazione, insignita il 25 aprile 2010 della Medaglia d'oro al merito civile e della Croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nInfrastrutture e trasporti.\nIl servizio di trasporto pubblico \u00e8 assicurato dalle autocorse suburbane e interurbane svolte dalla societ\u00e0 TPER. Il comune \u00e8 inoltre servito dalle stazioni suburbane di Borgonuovo, Pontecchio Marconi e Sasso Marconi, tutte parte della rete del Servizio Ferroviario Metropolitano di Bologna.\nSasso Marconi usufruisce di due svincoli autostradali in A1: Sasso Marconi e Sasso Marconi Nord. Quest'ultimo casello inaugurato il 18 dicembre 2017 \u00e8 solo dotato di due piste di entrata e uscita, \u00e8 accessibile solo con Telepass (si tratta del primo in Italia transitabile esclusivamente con una tecnologia wireless come il Telepass). L'impresa IRSIT S.r.l., che ha realizzato gli impianti tradizionali e tecnologici, l'ha dedicato a Guglielmo Marconi (Inventore della radio).\nCultura.\nMusei.\nPresso villa Griffone (casa paterna di Guglielmo Marconi) in via dei Celestini a Pontecchio, hanno sede il Museo Marconi e la Fondazione Guglielmo Marconi, oltre che il mausoleo che conserva le spoglie dello scienziato.\nNel borgo di Colle Ameno, dove durante la Seconda Guerra Mondiale ebbe sede un ospedale militare, un campo di prigionia e un centro di smistamento tedesco, si trova il museo e centro di documentazione Aula della Memoria.\nGeografia antropica.\nSuddivisioni amministrative.\nIl territorio comunale \u00e8 suddiviso in cinque circoscrizioni, denominate frazioni, amministrate da una giunta di frazione presieduta da un presidente di frazione. Esse sono:\nAmministrazione.\nL'elenco dei sindaci che si sono succeduti \u00e8 riportato di seguito.\nGemellaggi.\nSasso Marconi \u00e8 gemellato con tre comuni:"}
{"id": "242390", "revid": "1442080", "url": "https://it.wikipedia.org/wiki?curid=242390", "title": "Johan Walem", "text": "Carriera.\nGiocatore.\nClub.\nHa giocato nel (solo nelle giovanili), nell'Anderlecht, nell'Udinese, nel (in prestito), nello Standard Liegi, nel Torino e nel Catania. Ha concluso la sua carriera di calciatore al termine della stagione 2004-2005, dopo una stagione al Catania.\nNazionale.\nIn Nazionale conta 36 presenze e 2 reti tra il 1991 e il 2002, disputando gli Europei del 2000 e i Mondiali 2002.\nLe 2 reti sono state segnate il 7 settembre 1999 in amichevole contro il Marocco (vittoria 4-0, lui ha segnato il secondo goal) e ai Mondiali 2002 dove ha segnato il goal del provvisorio 1-0 nella vittoria per 3-2 contro la Russia al 7\u00ba minuto del primo tempo; con questa vittoria i belgi sono passati agli ottavi di finale. Agli ottavi i belgi hanno affrontato i futuri campioni del mondo Brasile perdendo per 2-0, e quella \u00e8 stata l'ultima gara di Walem in Nazionale.\nAllenatore.\nHa allenato la primavera dell'Udinese e per due stagioni la primavera dell'Anderlecht (2008-2010), ottenendo un terzo e un primo posto. In precedenza ha lavorato come opinionista per la TV belga Belgacom TV.\nDa 2012 al 2015 ha allenato la nazionale Under-21 del Belgio.\nIl 29 maggio 2015, sei giorni dopo aver lasciato la nazionale Under-21 belga, firma un contratto biennale con il club belga del Kortrijk.\nNell'agosto 2016 torna ad allenare la nazionale Under-21 belga.\nIl 25 gennaio 2020 lascia la panchina del Belgio U-21 per assumere la guida della nazionale cipriota.\nIl 23 marzo 2021 l'Anderlecht lo annuncia come nuovo tecnico della sua squadra femminile."}
{"id": "242392", "revid": "712828", "url": "https://it.wikipedia.org/wiki?curid=242392", "title": "Serpentese", "text": ""}
{"id": "242395", "revid": "599013", "url": "https://it.wikipedia.org/wiki?curid=242395", "title": "Picana", "text": "La picana \u00e8 un pungolo elettrico usato per controllare il bestiame dai \"gauchos\" argentini negli anni trenta. \u00c8 stato anche utilizzato come strumento di tortura dalle dittature sudamericane negli anni settanta-ottanta, soprattutto nell'Argentina di Jorge Rafael Videla, ma anche in Cile (da non confondere con la \"parrilla\", che invece era una struttura di metallo - spesso un letto - a cui veniva legato il prigioniero per torturarlo con scosse elettriche) ed in Brasile.\n\u00c8 uno strumento molto semplice, che pu\u00f2 funzionare sia con la corrente della rete elettrica, sia con una batteria di un'automobile. Concettualmente, converte la tensione con cui \u00e8 alimentato, in una tensione del valore di molte migliaia di volt, 6.000, 8.000, 10.000 o 15.000 volt, ma con valore di corrente molto modesto, insufficiente a provocare una folgorazione mortale. \u00c8 costituito da un manico isolato, avente sulla punta una coppia di elettrodi sui quali \u00e8 presente la tensione; il contatto di questi sulla pelle dell'animale, provoca un leggero shock localizzato, sufficiente a farlo spostare nella direzione voluta.\nL'utilizzo come strumento di tortura poteva avvenire gi\u00e0 sull'automobile, immediatamente dopo un sequestro oppure in seguito. Generalmente veniva usato sul corpo nudo della vittima, un prolungato contatto degli elettrodi sulla pelle ne provocava la bruciatura. La vittima subiva spesso una doccia d'acqua fredda, la quale, aumentando la conducibilit\u00e0 elettrica della pelle, di conseguenza ne aumentava il dolore. Ovviamente venivano scelti i punti pi\u00f9 sensibili, il pene, i testicoli, i seni, e soprattutto le parti umide del corpo, la vagina, l'ano, le gengive o gli occhi: essendo queste zone estremamente delicate e coperte da mucose umide, il fluire della corrente elettrica provoca estremo dolore. Un metodo di tortura analogo veniva attuato per mezzo di un alimentatore, in questo caso gli elettrodi erano indipendenti, costituito da qualsiasi oggetto metallico. Solitamente il trattamento per i maschi consisteva nel legare un elettrodo al pene e infilare l'altro nell'ano, per la donna poteva essere usato un cucchiaio infilato nella vagina. Dato la bassa resistivit\u00e0 delle mucose interne del corpo umano, bastava un comune alimentatore da laboratorio con tensione variabile da zero a qualche decina di volt, per fare scorrere una corrente sufficiente a portare il corpo alle convulsioni."}
{"id": "242396", "revid": "712828", "url": "https://it.wikipedia.org/wiki?curid=242396", "title": "Cappello Parlante", "text": ""}
{"id": "242403", "revid": "78273", "url": "https://it.wikipedia.org/wiki?curid=242403", "title": "Pallavolo alle olimpiadi estive del 2000", "text": ""}
{"id": "242405", "revid": "1305772", "url": "https://it.wikipedia.org/wiki?curid=242405", "title": "WikkaWiki", "text": "WikkaWiki (spesso abbreviato in Wikka) \u00e8 un programma wiki leggero e basato su web-standard. Scritto in PHP, utilizza un database relazionale MySQL per archiviare le pagine. Derivato da WakkaWiki, aggiunge numerose funzionalit\u00e0, pur rispettandone la visione originale. Disegnato per velocit\u00e0, estensibilit\u00e0 e sicurezza, WikkaWiki \u00e8 distribuito sotto licenza libera GPL.\nStoria.\nNel 2003, lo sviluppo di WakkaWiki si \u00e8 interrotto bruscamente, malgrado una larga comunit\u00e0 di utenti continuasse a contribuire con patch, estensioni e soluzioni di bug. Distribuito per la prima volta nel maggio 2004, WikkaWiki resta fedele all'eredit\u00e0 di WakkaWiki, un programma leggero con codice di facile lettura.\nVisione.\nLa flessibilit\u00e0 e l'estensibilit\u00e0 di WikkaWiki sono le sue caratteristiche chiave: paragonato ad altri programmi wiki (per esempio MediaWiki), che integrano un numero elevato di funzionalit\u00e0, WikkaWiki punta a mantenere il proprio nucleo il pi\u00f9 piccolo e leggero possibile, garantendo l'estensibilit\u00e0 tramite l'uso di plugin. L'ultima versione (1.2) \u00e8 stata annunciata il 1\u00ba settembre 2009 e introduce diverse nuove funzionalit\u00e0.\nCaratteristiche.\nTra le caratteristiche salienti di questo programma wiki vanno menzionate le seguenti:\nSviluppo.\nFuture versioni includeranno in particolare:\nDocumentazione.\nIl sito ufficiale di WikkaWiki offre une documentazione analitica in inglese, francese, tedesco e spagnolo, destinata tanto all'utente finale quanto allo sviluppatore."}
{"id": "242406", "revid": "33689", "url": "https://it.wikipedia.org/wiki?curid=242406", "title": "Lars Porsenna", "text": "Non esistono date certe per il suo regno ma la tradizione romana lo pone intorno alla fine del VI secolo a.C.. Alcune fonti (quali Plinio il Vecchio, Dionigi di Alicarnasso e Floro) lo definiscono \"re d'Etruria\", forse in riferimento a un suo possibile ruolo di capo militare della dodecapoli etrusca.\nBiografia.\nGuerre contro Roma.\nIn quel periodo Roma si trovava in una fase di transizione verso la repubblica, Tarquinio il Superbo era stato cacciato dalla popolazione a causa dei continui abusi di potere, violenze e cattiva amministrazione. Esiliato, chiese appoggio a Porsenna che non esit\u00f2 a muovere guerra contro Roma.\nSecondo la leggenda romana, assedi\u00f2 Roma, ma, pieno di ammirazione per gli atti di valore di Orazio Coclite, di Muzio Scevola e di Clelia, desistette dal conquistarla, ritornando a Chiusi. La leggenda \u00e8 stata probabilmente creata ad arte dagli storici romani dell'et\u00e0 imperiale, Tito Livio e Tacito, per nascondere la disfatta romana contro gli etruschi di Porsenna; infatti secondo la versione suffragata dalla maggioranza degli storici moderni, egli invece occup\u00f2 Roma e la domin\u00f2 a lungo. In base alle ricostruzioni di molti storiografi, il lucumone etrusco, pur non infierendo, costrinse la citt\u00e0 a scendere a patti e non riconsegn\u00f2 il trono a Tarquinio. Da Plutarco veniamo a sapere che a Porsenna fu eretta una statua di rame in prossimit\u00e0 del senato e che la citt\u00e0 dovette pagare decime per molti anni. Anche Plinio il Vecchio lascia intendere\nche Porsenna proib\u00ec ai Romani l'uso del ferro se non in agricoltura.\nGli accordi di pace furono in ogni modo molto favorevoli alla citt\u00e0, che pot\u00e9 mantenere il suo ordinamento repubblicano, ottenere la liberazione degli ostaggi e del Gianicolo in precedenza occupato dalle truppe etrusche.\nNonostante la tradizione ci presenti Porsenna come re di Chiusi, ci sono, per\u00f2, elementi che portano a ritenere che quest'ultimo probabilmente ag\u00ec anche per conto di altre citt\u00e0 etrusche alleate o sottomesse: ci\u00f2 del resto renderebbe pi\u00f9 facilmente conto del perch\u00e9 Tarquinio il Superbo, dopo il vano tentativo di riconquista del trono della citt\u00e0 capitolina con l'aiuto di Veio e Tarquinia, si sia rivolto a Porsenna e quest'ultimo sia invece riuscito a sconfiggere e a dominare Roma per lungo tempo.\nLe parole di Livio \u201cMai prima il Senato aveva provato un panico simile, tante erano allora la potenza di Chiusi e la fama di Porsenna\u201d, in effetti, farebbero pensare ad un esercito particolarmente numeroso e ben armato del quale dovevano far parte, oltre alle truppe di Chiusi, anche soldati provenienti da altre citt\u00e0 etrusche. Livio, inoltre, ci riferisce che Porsenna, con il trattato di pace, ottenne dai romani che fosse restituito il territorio che era stato preso ai Veienti.\nPlinio il Vecchio, nel descriverci il leggendario mausoleo del sovrano chiama Porsenna non re di Chiusi ma \u201cRe d'Etruria\u201d ed, infine, nel riportare una storia etrusca secondo la quale un fulmine fu evocato da Porsenna per distruggere il mostro Olta che minacciava la citt\u00e0 di \"Volsinii\", indica Porsenna come re di \"Volsinii\".\nAnche l'epigrafia sembrerebbe suggerire un rapporto tra Porsenna e Volsinii. \u00c8 stato infatti evidenziato da Giovanni Colonna che il nomen del re, ricostruibile come Pursenas o Purzenas, \u00e8 un nome finora non attestato e che solo a Volsinii riscontriamo in et\u00e0 arcaica il nome proprio di persona Purze dal quale esso \u00e8 stato derivato, con l'intervento del suffisso aggettivale \u2013na, normale formatore di patronimici.\nTuttavia, Dionigi di Alicarnasso e Floro, indicano Porsenna (Lucumone della citt\u00e0 di Chiusi) come re di tutta l'Etruria; non \u00e8 quindi da escludersi che in tale veste Plinio il Vecchio lo abbia definito \"re di Volsinii\" (alleata o sottomessa a Chiusi) essendo quest'ultima una delle citt\u00e0 dell'Etruria, di cui Porsenna era re, posta a breve distanza dalla potente Chiusi che in quel periodo fece tremare Roma, probabilmente conquistandola, come riferisce Tito Livio: \"Non unquam alias ante tantus terror senatum invasit, adeo valida res tum Clusina erat magnumque Porsennae nomen\". Floro e Plutarco aggiungono che ci\u00f2 avvenne con un grande esercito.\nEspansione nel Sud Italia.\nDopo aver sconfitto i Romani, per non lasciare i suoi uomini senza bottino, Porsenna decise di espandere i domini etruschi nel Sud Italia, inimicandosi le citt\u00e0 di Aricia e Cuma. La prima rappresent\u00f2 un ostacolo per l'espansione del lucumone nel Sud Italia, in quanto ben difesa ed estremamente potente. Porsenna, dunque, invi\u00f2 il figlio Arunte alla testa dell'esercito di Chiusi per conquistare la citt\u00e0 campana. Tuttavia, durante la Battaglia di Aricia, Arunte perse la vita e Porsenna fece ritirare dalla Campania le truppe etrusche in rotta.\nMorte.\nChiusi, che negli anni ha preso nomi come \"Clusium Vetus, Clusini Veteres, Clusium Novum, Clusini Novi\", visti i ritrovamenti effettuati, \u00e8 in effetti oltre che una citt\u00e0, una necropoli di grande interesse, in cui le tombe pi\u00f9 ricche e importanti sono state ritrovate in un'area circolare molto ristretta, al contrario di altre, la cui opulenza diminuisce con l'aumentare della distanza che le separa da un ipotetico ipocentro dove, secondo alcuni studiosi, si troverebbe la tomba di Lars Porsenna.\nLa tomba di Porsenna.\nTra tradizione e leggenda si narrano storie del Re. Plinio in \"Naturalis Historia\" XXXVI, narra:\nLe tradizioni toscane parlano del potente lucumone che, sentendo la morte arrivare, aveva fatto costruire un cocchio trainato da 12 cavalli tutto d'oro, cos\u00ec come una chioccia con cinquemila pulcini, anch'essi d'oro.\nLe interpretazioni sono tante, anche se alcune hanno pi\u00f9 credito di altre. I pulcini e la chioccia rappresentano la sua armata e le famiglie nobiliari che acquisivano il diritto di essere sepolti vicino al loro Re."}
{"id": "242413", "revid": "599013", "url": "https://it.wikipedia.org/wiki?curid=242413", "title": "Rsu", "text": ""}
{"id": "242415", "revid": "287204", "url": "https://it.wikipedia.org/wiki?curid=242415", "title": "Henri Sainte-Claire Deville", "text": "Biografia.\nHenry Sainte-Claire Deville nacque sull'isola di Saint Thomas nelle Antille, all'epoca colonia danese. Suo padre, originario della regione del P\u00e9rigord (antico nome dell'attuale dipartimento della Dordogna, in Francia), aveva mantenuto la cittadinanza francese ed era armatore. \nSuo fratello Charles fu un geologo noto per le sue ricerche sui vulcani.\nRitorn\u00f2 in Francia assieme al fratello per studiare medicina e si laure\u00f2 nel 1843. Si appassion\u00f2 alla chimica segu\u00ec i corsi del chimico Th\u00e9nard. In un granaio costru\u00ec il suo primo laboratorio e inizi\u00f2 degli esperimenti che gli permisero di scoprire il toluene. \nNel 1845 fu nominato professore a Besan\u00e7on nella nuova facolt\u00e0 di scienze e vi rest\u00f2 per sei anni. Durante questo periodo mise a punto un nuovo metodo di analisi dell'acqua (per analizzare le acque del fiume Doubs) e isol\u00f2 l'anidride nitrica (N2O5) facendo passare del cloro sul nitrato d'argento. Questa scoperta gli valse la prima notoriet\u00e0 nel mondo scientifico europeo. \nNel 1851, a soli 33 anni, fu nominato Maestro di conferenze presso la Scuola Normale Superiore di Parigi.\nNegli anni successivi svilupp\u00f2 la cerchia delle sue amicizie aprendo il suo laboratorio la domenica pomeriggio a personaggi celebri come scienziati (Pasteur), artisti (Renan) e politici (Thiers).\nLavorando con composti ritenuti molto stabili (come l'acqua e l'anidride carbonica), diede un contributo alla definizione di reversibilit\u00e0 delle reazioni e di equilibrio chimico. Questi lavori saranno ripresi e sviluppati dai suoi allievi Debray, Troost, Hautefeuille, Isambert e Ditte. Sempre su questi argomenti tenne delle conferenze intitolate \u00abLe\u00e7ons de chimie\u00bb (Lezioni di chimica).\nLe ricerche sull'alluminio.\nSubito dopo il suo arrivo alla Scuola Normale Superiore, inizi\u00f2 degli esperimenti volti a determinare le propriet\u00e0 del silicio, del magnesio e dell'alluminio.\nPer produrre alluminio part\u00ec dalle esperienze di Friedrich W\u00f6hler. Quest'ultimo non era riuscito a produrre che qualche pagliuzza di alluminio molto impuro. Per la riduzione dell'ossido d'alluminio, a differenza di W\u0153hler, sostitu\u00ec il potassio con del sodio. Riusc\u00ec in questo modo a produrre i primi lingotti. Comunic\u00f2 i suoi risultati all'Accademia delle Scienze nel 1854 a Parigi e ci\u00f2 gli valse una grande popolarit\u00e0 e le ire di W\u00f6hler.\nNel 1856 pubblic\u00f2 un articolo sull'alluminio (\u00abM\u00e9moire sur la fabrication du sodium et de l'aluminium \u00bb Annale de Chimie et de Physique, 46 (1856), 415-58) in cui fece questa lungimirante previsione: \n\u00ab l'alluminio \u00e8 suscettibile di diventare un metallo utilizzato comunemente \u00bb.\nGli inizi della produzione industriale dell'alluminio.\n1854, Henry Sainte-Claire Deville realizza la prima produzione industriale di alluminio in una fabbrica di Javel a Parigi. I lavori furono finanziati dall'imperatore Napoleone III e i primi lingotti vennero messi in mostra all'Esposizione Universale del 1855.\n1856, la fabbrica viene spostata in un altro quartiere di Parigi e nel 1857 a Nanterre. Nel 1859 la produzione annua \u00e8 di circa 500\u00a0kg e l'alluminio viene destinato principalmente ottenere oggetti di bigiotteria, in quanto il prezzo era superiore a quello dell'oro e veniva quindi considerato un metallo prezioso.\nL'intuizione geniale di Henry Sainte-Claire Deville fu quella di partire dalla bauxite come minerale per la produzione di allumina (Al2O3, intermedio necessario alla produzione dell'alluminio) e mise a punto un processo (chiamato processo Deville) per estrarre l'allumina dal minerale.\nAvendo necessit\u00e0 di sodio come materia prima, mise a punto un metodo di produzione pi\u00f9 efficiente di tale elemento, e, come conseguenza di queste ricerche e lavori, il costo dell'alluminio precipit\u00f2 da 1000 franchi a 10 franchi al chilogrammo.\nIl procedimento chimico di Sainte-Claire Deville perse importanza nel 1886, anno in cui Paul H\u00e9roult in Francia e Charles Martin Hall negli Stati Uniti scoprirono il metodo di riduzione elettrolitica per la produzione dell'alluminio (chiamato appunto \"processo di Hall-H\u00e9roult\"). A dire il vero nel 1854 Saint-Claire Deville tent\u00f2 di utilizzare un metodo elettrolitico, ma le cinque pile utilizzate non erano in grado di fornire una potenza elettrica paragonabile a quella dei generatori usati da H\u00e9roult e Hall. \nHenri Moissan (premio Nobel per la chimica nel 1906 e allievo di Sainte-Claire Deville) dir\u00e0 \u00ab Deville aspettava la scoperta di Gramme \u00bb (elettricista belga che mise a punto la prima dinamo industriale)."}
{"id": "242420", "revid": "729019", "url": "https://it.wikipedia.org/wiki?curid=242420", "title": "Ramiro Pez", "text": "Al 2020 \u00e8 il quinto miglior realizzatore internazionale per l\u2019Italia con 260 punti.\nBiografia.\nPez \u00e8 nato a C\u00f3rdoba in Argentina, e inizi\u00f2 la sua carriera in patria, nel La Tablada, con cui vinse nel 1999 il torneo Nacional de Clubes.\nNel maggio 2000 giunse in Italia, ingaggiato dal , in tempo per giocare le fasi finali del torneo, compresa la finale, nella quale marc\u00f2 20 punti (una meta, tre trasformazioni e tre calci piazzati) e contribuire a far vincere alla squadra romana lo scudetto dopo 52 anni; poco dopo, grazie alle sue ascendenze italiane, esord\u00ec sotto la gestione Johnstone nella serie di \"test\" di met\u00e0 anno della Nazionale italiana.\nDal 2001 al 2005 milit\u00f2 in Inghilterra, dapprima nel , poi nel e infine nel Bath, prima di trasferirsi in Francia al Castres, nel quale rimase per pochissimo tempo.\nPur nel giro della nazionale e nonostante la partecipazione alle qualificazioni per la , il nuovo C.T. John Kirwan non lo inser\u00ec nei convocati alla rassegna mondiale; il ritorno avvenne con l'avvento sulla panchina azzurra del francese Pierre Berbizier.\nGi\u00e0 a settembre 2005 Pez lasci\u00f2 il Castres e si trasfer\u00ec al per una stagione, poi nel 2006, per un'ulteriore stagione, al .\nBerbizier inser\u00ec Pez tra i convocati alla , nel corso della quale il giocatore scese in campo in due dei quattro incontri totali disputati dall' (contro e , il suo ultimo incontro internazionale).\nRimasto senza contratto, dopo la fine del torneo mondiale Pez fu ingaggiato, nel dicembre 2007, in Italia dal per una stagione.\nNella stagione 2008-09 Pez torn\u00f2 in Francia nel e, al termine del contratto, torn\u00f2 a giocare da dilettante nel suo club originario, il La Tablada, escludendo qualsiasi ulteriore trasferimento al fine di avere pi\u00f9 tempo per la famiglia e gli amici; nel 2011 si aggiudic\u00f2 il campionato argentino con la selezione provinciale di , successo bissato l'anno successivo.\nCon il La Tablada giunse invece fino alla finale del Nacional de Clubes 2011, persa contro il ."}
{"id": "242422", "revid": "7336", "url": "https://it.wikipedia.org/wiki?curid=242422", "title": "Locuzione latina", "text": ""}
{"id": "242424", "revid": "332944", "url": "https://it.wikipedia.org/wiki?curid=242424", "title": "Ole Einar Bj\u00f8rndalen", "text": "\u00c8 fratello di Dag ed ex marito dell'italiana Nathalie Santer, a loro volta biatleti di alto livello. Si \u00e8 ritirato dalle competizioni agonistiche il 3 aprile 2018.\nBiografia.\nCarriera nel biathlon.\nOriginario di Simostranda, ha iniziato a praticare biathlon a livello agonistico nel 1983, . Nel 1993 ha vinto tre gare su quattro ai Mondiali juniores di quell'anno, unico maschio nella storia ad aver conseguito tale risultato. In Coppa del Mondo ha esordito nel 1993 nell'individuale di Kontiolahti, chiudendo al 29\u00ba posto, ha conquistato il primo podio nel 1994 nella sprint di Bad Gastein e la prima vittoria nel 1996 nell'individuale di Anterselva.\nAi XVIII Giochi olimpici invernali di ha vinto la sua prima medaglia d'oro olimpica; nello stesso anno ha vinto anche la sua prima Coppa del Mondo. Ai XIX Giochi olimpici invernali di ha realizzato l'impresa di conquistare la medaglia d'oro in tutte e quattro le competizioni di biathlon (10\u00a0km sprint, 12,5\u00a0km a inseguimento, 20\u00a0km individuale e staffetta 4x7,5\u00a0km): fino a quel momento nessun biatleta aveva mai vinto pi\u00f9 di due ori nella stessa rassegna a cinque cerchi.\nAi XX Giochi olimpici invernali di \u00e8 rimasto sorprendentemente a digiuno dall'oro: ha vinto l'argento nella 20\u00a0km individuale, dove ha fatto segnare il miglior tempo sugli sci (52'39\"), ma con l'aggiunta dei due minuti di penalit\u00e0 dovuti ad altrettanti errori al poligono, classificandosi quindi al secondo posto dietro al tedesco Michael Greis (53'23\" sugli sci + 1 minuto di penalit\u00e0). Nella 12,5\u00a0km a inseguimento ha vinto un altro argento e infine ha vinto il bronzo nella 15\u00a0km in linea. Si \u00e8 per\u00f2 rifatto al termine della stagione vincendo la sua quarta Coppa del Mondo. Ha poi conquistato la medaglia d'argento ai XXI Giochi olimpici invernali di nella 20 km individuale.\nQuattro anni dopo, all'et\u00e0 di quarant'anni, ha conquistato la medaglia d'oro ai XXII Giochi olimpici invernali di nella 10 km sprint, ripetendosi nella staffetta mista; si \u00e8 inoltre classificato 34\u00b0 nell'individuale, 4\u00b0 nell'inseguimento, 22\u00b0 nella partenza in linea e 4\u00b0 nella staffetta.\nCarriera nello sci di fondo.\nBj\u00f8rndalen ha gareggiato non solo nel biathlon, ma anche nello sci di fondo in gare a tecnica libera (la stessa utilizzata nel biathlon). Dopo aver disputato alcune gare FIS, in Coppa del Mondo ha esordito il 28 novembre 1998 nella 10\u00a0km a tecnica libera di Muonio (23\u00b0) e ha ottenuto il primo podio il giorno successivo, nella medesima localit\u00e0, in staffetta.\nNel 2001 collezion\u00f2 due secondi posti in gare di Coppa del Mondo; alle Olimpiadi di arriv\u00f2 quinto nella 30\u00a0km con partenza in linea. Ai Mondiali del 2005 ha concluso undicesimo nella 15\u00a0km e nella stagione 2006-2007 ha vinto una gara a G\u00e4llivare, imponendosi nella 15\u00a0km a tecnica libera, diventando il primo uomo a vincere sia nel fondo che nel biathlon.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nSci di fondo.\nCoppa del Mondo.\nCoppa del Mondo - vittorie.\nLegenda:\nTL = tecnica libera"}
{"id": "242425", "revid": "643494", "url": "https://it.wikipedia.org/wiki?curid=242425", "title": "Accordi START", "text": "Gli accordi START (acronimo dell'espressione inglese \"Strategic Arms Reduction Treaty\") sono degli accordi internazionali tesi a limitare o a diminuire gli arsenali di armi di distruzione di massa, come le armi nucleari, sapendo che il numero molto alto di tali armamenti pone un serio pericolo di distruzione completa del pianeta.\nIl trattato fu firmato tra gli Stati Uniti e l'URSS, e proibiva ai suoi firmatari di produrre pi\u00f9 di 6000 testate nucleari e massimo 1600 ICBM, missili balistici lanciati da sottomarini e bombardieri. Lo START \u00e8 stato il pi\u00f9 vasto e il pi\u00f9 complesso trattato di controllo sulle armi atomiche, e, con la sua revisione finale nel tardo 2001, ha comportato l'eliminazione dell'80% delle armi nucleari in circolazione.\nSTART I.\nIl trattato START \u00e8 stato siglato il 31 luglio 1991 tra Stati Uniti e Unione Sovietica. Venne rinominato START I alla stipula del suo successore START II.\nIl trattato prevedeva limiti al numero di armi di cui ogni fazione poteva dotarsi. L'Unione Sovietica collass\u00f2 cinque mesi dopo la sua stipula, perci\u00f2 il trattato rimane oggi in vigore con le nazioni di Russia, Bielorussia, Kazakistan e Ucraina. Questi ultimi tre paesi hanno da allora azzerato completamente il loro potenziale offensivo nucleare.\nIl trattato START I \u00e8 scaduto nel dicembre 2009 ed \u00e8 stato sostituito dal trattato New START.\nSTART II.\nIl trattato START II \u00e8 stato siglato il 3 gennaio 1993 tra il presidente statunitense Bush e quello russo Eltsin.\nCon esso \u00e8 stato bandito l'uso dei MIRV (sistemi di trasporto e lancio multiplo di testate).\nRatificato prima nel gennaio 1996 dal senato degli Stati Uniti, il trattato \u00e8 rimasto in sospeso per alcuni anni alla duma russa. La ratifica fu posposta varie volte in segno di protesta contro gli interventi militari statunitensi in Iraq e in Kosovo, nonch\u00e9 contro l'espansione nell'Europa orientale della NATO. Col passare del tempo il trattato perse di interesse per le parti; gli Stati Uniti iniziarono a premere per una modifica del trattato ABM per poter sviluppare una tecnologia anti-missile (\"scudo spaziale\"), modifica che incontr\u00f2 il rifiuto russo. Il 14 aprile 2000 la Russia ratific\u00f2 il trattato vincolandolo all'intoccabilit\u00e0 del trattato ABM.\nSTART II \u00e8 stato ufficialmente superato dal trattato SORT, siglato dai presidenti George W. Bush e Vladimir Putin il 24 maggio 2002, col quale le parti abbandonano la logica dei trattati precedenti - con le loro accurate limitazioni al numero di armi specifiche - e impegnano invece entrambi i loro Stati ad una riduzione unilaterale indipendente del numero totale delle testate.\nIl trattato START II \u00e8 stato sostituito dal trattato New START.\nSTART III.\nLe discussioni per uno START III cominciarono nel 1997 con degli incontri ad Helsinki tra i presidenti Bill Clinton e Boris Yeltsin, ma vennero interrotte e il trattato non vide mai la luce.\nLa volont\u00e0 americana di procedere con la istituzione di un sistema di difesa missilistico andava difatti contro il trattato ABM, e la Russia cominci\u00f2 a chiedere forti limitazioni al numero di testate disponibili per compensare una eventuale uscita degli Stati Uniti dal trattato ABM. Le richieste russe furono per\u00f2 ritenute non accettabili dagli Stati Uniti, e lo stallo venutosi a creare perdur\u00f2 fino alla definitiva uscita degli Stati Uniti dal trattato ABM nel 2002, che di fatto uccise lo START III.\nIl mai nato START III fu sostituito dal ben pi\u00f9 debole SORT.\nSORT.\nIl trattato SORT, detto anche Trattato di Mosca \u00e8 stato siglato il 24 maggio 2002 dalla Federazione Russa e gli Stati Uniti d'America.\nTale accordo limitava a 1700-2200 il numero di testate per ciascuna parte e proibiva l'uso di testate multiple (MIRV)\nIl trattato SORT \u00e8 stato sostituito dal trattato New START.\nNew START.\nNew START (for STrategic Arms Reduction Treaty) (In russo: \u0421\u041d\u0412-III) \u00e8 un trattato bilaterale tra gli Stati Uniti e la Russia sul disarmo nucleare firmati a Praga nel 2010.\nQuesto trattato sostituisce tutti gli accordi precedenti: START I (scaduto nel dicembre del 2009), START II e SORT. Questo nuovo accordo \u00e8 stato annunciato dal presidente degli Stati Uniti Barack Obama e dal presidente russo Dmitrij Medvedev il 26 marzo 2010 ed \u00e8 stato poi firmato dagli stessi l'8 aprile 2010 a Praga."}
{"id": "242427", "revid": "1226", "url": "https://it.wikipedia.org/wiki?curid=242427", "title": "SER.T.", "text": ""}
{"id": "242429", "revid": "76963", "url": "https://it.wikipedia.org/wiki?curid=242429", "title": "John Ciardi", "text": "Biografia.\nNato nel North End, la Little Italy di Boston, da genitori italiani, originari di Manocalzati in provincia di Avellino. Cresciuto nella vicina Medford, frequent\u00f2 il Bates College, la Tufts University e l'Universit\u00e0 del Michigan dove si laure\u00f2 nel 1939. Dopo aver servito nell'aviazione militare per tre anni durante la seconda guerra mondiale inizi\u00f2 ad insegnare all'Universit\u00e0 di Kansas City per poi insegnare ad Harvard ed infine all'universit\u00e0 Rutgers.\nNel 1961 lasci\u00f2 l'insegnamento per dedicarsi a tempo pieno alla scrittura.\nCiardi \u00e8 stato reso famoso dalla sua poesia per gli adulti e per i bambini e dalla sua traduzione delle pi\u00f9 grandi opere letterarie di Dante Alighieri. Inizi\u00f2 a scrivere poesie per i propri bambini in modo da abituarli alla lettura. In seguito questi componimenti divennero molto popolari. Ciardi ha scritto pi\u00f9 di quaranta volumi di poesia.\nCollabor\u00f2 con Isaac Asimov alla compilazione di una raccolta di limericks.\nCome etimologo John Ciardi \u00e8 conosciuto per il Dizionario Browser in tre volumi e per le trasmissioni radiofoniche alla National Public Radio.\nIl poeta \u00e8 morto a Metuchen nel New Jersey la domenica di Pasqua del 1986."}
{"id": "242432", "revid": "1226", "url": "https://it.wikipedia.org/wiki?curid=242432", "title": "Lake Manyara National Park", "text": ""}
{"id": "242436", "revid": "1005847", "url": "https://it.wikipedia.org/wiki?curid=242436", "title": "Cesare Marini", "text": "Biografia.\nNato in una famiglia di origine arb\u00ebresh\u00eb; si \u00e8 laureato in giurisprudenza, di professione imprenditore agricolo.\nAttivit\u00e0 politica.\nEsponente del Partito Socialista Italiano nel corso della Prima Repubblica per il quale fu consigliere regionale e pi\u00f9 volte segretario regionale in Calabria. Dopo la diaspora socialista fonda i Socialisti Italiani (SI) insieme a Enrico Boselli e Gino Giugni. Il SI, di cui Boselli fu nominato segretario nazionale, si present\u00f2 per la prima volta agli elettori in occasione delle elezioni regionali del 1995, costituendo una lista comune insieme ad Alleanza Democratica e al Patto Segni, denominata \"Patto dei Democratici\".\u00c8 stato eletto senatore alle elezioni politiche del 1994, candidato nel \"collegio uninominale\" di Corigliano Calabro per la coalizione dei Progressisti. Riconfermato alle successive elezioni del 1996, si aggiudica il medesimo collegio per lo schieramento di centrosinistra, L'Ulivo. Nel corso della legislatura partecipa alla fondazione dei Socialisti Democratici Italiani (SDI).\nRicandidato per la terza volta, viene riconfermato al Senato nella legislatura 2001-2006 come rappresentante socialista della coalizione dell'Ulivo. Nella XIV Legislatura \u00e8 stato il presidente del Gruppo misto al Senato.\nSegue il passaggio dello SDI all'interno della Rosa nel Pugno, che lo candida nel 2006, ma la lista non riesce ad eleggere alcun senatore su tutto il territorio nazionale. Marini si mostra critico nei confronti del progetto radical-socialista, ritenendolo troppo sbilanciato sui temi radicali.\nInsieme ad un'area di provenienza socialista, lascia lo SDI per partecipare alla fondazione del Partito Democratico, cui aderisce a partire dalle elezioni primarie del 2007. Alle successive elezioni politiche del 2008 ritorna in Parlamento, ma alla Camera dei deputati, eletto nelle liste del PD in Calabria.\nFondatore della rivista \"Nuove lettere meridionali\". Alle elezioni amministrative del 15/05/2011 viene eletto Sindaco del comune cosentino di San Demetrio Corone (CS) a capo di una lista civica denominata: \"verso il futuro\".\nNel dicembre 2012 si candida alle primarie del PD, in provincia di Cosenza, indette per eleggere i candidati del partito al Parlamento italiano in vista delle Elezioni politiche italiane del 2013 ma il giorno prima del voto, il 28 dicembre 2012, ritira la sua candidatura.\nNel maggio 2016 annuncia il ritiro dalla politica con le elezioni amministrative che si svolsero il 5 giugno seguente."}
{"id": "242438", "revid": "671029", "url": "https://it.wikipedia.org/wiki?curid=242438", "title": "Carlton Myers", "text": "Biografia.\nNasce a Londra da padre caraibico (di Saint Vincent) e madre pesarese (di Perticara, ora in Emilia-Romagna). Il padre \u00e8 un sassofonista e avvia il figlio alla carriera musicale. Carlton comincia con il flauto traverso ma \u00e8 portato anche per lo sport: gli piace la pallacanestro - in precedenza, durante l'adolescenza, praticava molti sport quali calcio, karate e cricket.\nAll'et\u00e0 di nove anni si trasferisce con la madre a Rimini, dove cresce cestisticamente mettendosi in luce nelle giovanili della squadra riminese. Il suo mentore, Claudio Papini, storico insegnante di fondamentali del Basket Rimini, lo prende sotto la sua ala aiutandolo nella trasformazione in un formidabile giocatore di pallacanestro.\nCarriera.\nL'esplosione nella Marr Rimini (1988-1992).\nMyers debutta in A2 a 17 anni, nel campionato 1988-89, con la maglia del Basket Rimini sponsorizzato Marr. Nella stagione 1990-91, a 19 anni, esplode nel campionato di serie B1, trascinando la Marr alla promozione in A2. Nella stessa stagione Myers vince anche il titolo italiano juniores battendo in finale la Stefanel Trieste di Gregor Fu\u010dka: il Basket Rimini diventa la prima e unica societ\u00e0 nella storia della pallacanestro italiana a vincere tutti gli scudetti giovanili di categoria (Propaganda 1984-85, Ragazzi 1985-86, Allievi 1986-87, Cadetti 1988-89 e Juniores 1990-91): risultato reso ancor pi\u00f9 eccezionale perch\u00e9 raggiunto con formazioni composte da ragazzi tutti di Rimini. Nella stagione 1991-92 Carlton Myers diventa la stella emergente del basket italiano e viene convocato per la prima volta in Nazionale: domina il campionato di serie A2 e a soli 21 anni trascina la Marr Rimini alla promozione in A1 con una media di 26,8 punti a partita.\nCarlton \u00e8 il pezzo pregiato del mercato estivo del 1992. Se lo aggiudica (con la formula della compropriet\u00e0 biennale) la vicina Scavolini Pesaro, con cui esordisce nella massima serie del campionato italiano 1992-93. Nel 1994 Pesaro giunge alla finale scudetto, perdendo contro la Virtus Bologna, nonostante un Myers stellare.\nIl breve ritorno a Rimini e le stagioni alla Fortitudo Bologna (1995-2001).\nDopo le due stagioni a Pesaro, nel 1994, nonostante una proposta di approdo in NBA da parte dei New York Knicks, Myers torn\u00f2 per un anno a Rimini in Serie A2, complice il mancato riscatto da parte della compagine pesarese al termine del periodo di compropriet\u00e0. Il 26 gennaio 1995 Myers segn\u00f2, nella partita contro Udine, il record di punti per il campionato professionistico italiano: 87 (36 nel primo tempo e 51 nel secondo). La squadra termina prima in regular season, ma chiude la stagione con la sconfitta nel sentitissimo derby contro la Libertas Forl\u00ec (0-3 nella serie).\nLe grandi squadre si misero alla sua caccia. Nel 1995 avvenne una svolta della carriera con il passaggio alla Fortitudo Bologna, squadra di cui divent\u00f2 capitano, simbolo e idolo della tifoseria. Insieme a lui, approd\u00f2 a Bologna lo sponsor TeamSystem, il cui logo campeggiava sulle canotte riminesi nell'annata precedente. Nei primi tre anni di Myers a Bologna, la Fortitudo raggiunse sempre la finale scudetto, ma fu sconfitta da Milano nel '96, da Treviso nel '97 e dalla Virtus nel '98 (quella del famoso \u00abtiro da 4 punti\u00bb di Predrag Danilovi\u0107 in gara cinque). Nonostante la sconfitta in finale di campionato, per la Fortitudo e per Myers fu una stagione positiva, infatti arrivarono i primi successi della storia Fortitudina, prima in coppa Italia contro la Benetton e in Supercoppa contro gli acerrimi rivali della Virtus.\nL'anno dopo la Fortitudo di Myers per\u00f2, sub\u00ec un'altra sconfitta bruciante, nella semifinale play-off contro la Benetton Treviso guidata da Rebra\u010da e Pittis. Nel 2000 per la Fortitudo, guidata in panchina da Recalcati e in campo da Myers, Fu\u010dka e da un giovanissimo Gianluca Basile, arriv\u00f2 il primo scudetto della storia: dopo aver perduto gara 1 contro la Benetton Treviso, le successive 3 partite della finale playoff furono dominate dalla Fortitudo.\nLa stagione 2000-01 fu l'ultima di Myers a Bologna.\nSi ricorda, in particolare di quella annata, in cui la Virtus realizz\u00f2 il Grande Slam, la gara 3, quella decisiva per l'assegnazione dello scudetto, quando Myers fu applaudito dai tifosi virtussini, dopo aver commesso il suo quinto fallo di gara - doveva quindi uscire - per la sua prova straordinaria, in cui segn\u00f2 33 punti, risultando cos\u00ec il migliore dei suoi, davanti a Gregor Fu\u010dka (gli unici due a salvarsi della formazione) e anche dell'intera partita. Lui stesso si dichiar\u00f2 emozionato per aver ricevuto tanto onore dai tifosi avversari. L'applauso voleva chiaramente anche rendere omaggio a tutta la permanenza del cestista alla Fortitudo, perch\u00e9, sebbene non fosse ancora ufficiale, l'addio a Bologna era ormai chiaramente nell'aria.\nDurante la sua permanenza alla Fortitudo fu spesso contrapposto a Danilovi\u0107, leader della Virtus: tra i due era infatti nota una certa rivalit\u00e0.\nStagioni successive.\nLasciata la Fortitudo, Myers si era inizialmente accordato con la Viola Reggio Calabria ma l'improvviso abbandono del nuovo patron Barbaro fece saltare il progetto. Firm\u00f2 quindi con la Virtus Roma rimanendovi fino al 2004, quando si trasfer\u00ec alla Montepaschi Siena ritrovando coach Recalcati: il rapporto con il club toscano si interruppe il marzo seguente, quando \u00e8 approdato nel campionato spagnolo con la canotta del Valladolid per pochi mesi fino al termine della stagione.\nLa stagione 2005-06 \u00e8 quella del ritorno a Pesaro, piazza ripartita dalla terza serie dopo i problemi societari che hanno impedito l'iscrizione alla serie A. In due anni la squadra ottiene una doppia promozione, conquistando prima la promozione in Legadue e poi quella nella massima serie. Nel frattempo, nel settembre 2006 \u00e8 diventato azionista al 5% della societ\u00e0 pesarese. Nell'annata 2007-08 ha superato quota 11.000 punti realizzati in Serie A.\nNel 2009-10 \u00e8 tornato a Rimini dove ha disputato in Legadue la sua ultima stagione da giocatore professionista.\nIl 30 marzo 2011, nel giorno del suo 40\u00ba compleanno, ha annunciato il suo ritiro ufficiale dall'attivit\u00e0 professionistica organizzando un'apposita conferenza stampa tenuta presso la Comunit\u00e0 di San Patrignano.\nIl 25 febbraio 2012 Myers \u00e8 tornato in campo per una partita ufficiale proprio con la squadra di San Patrignano al fianco del figlio sedicenne Joel: la gara, valida per il campionato di Serie C regionale (sesta serie nazionale), \u00e8 stata vinta dagli ospiti del Trebbo.\nIn oltre 20 stagioni di carriera, tra campionati nazionali e competizioni europee di club e con la Nazionale A, ha giocato 1.020 partite e segnato 18.395 punti per una media di 18,03 punti/partita.\nNella stagione 2012-13 ha ripreso l'attivit\u00e0 agonistica, giocando nel Campionato Amatoriale \"NBU\" organizzato dalla Uisp della provincia di Rimini, vestendo la canotta dell'Eukanuba Dream Team.\nLa Nazionale italiana.\nNegli anni '90 Myers fu un pilastro della nazionale di cui divenne anche capitano: vi debutt\u00f2 ventunenne il 28 maggio 1992 a Trieste contro la Spagna, segnando 16 punti. Con l'Italia disput\u00f2:\nCon la Nazionale maggiore ha disputato 131 incontri ufficiali, segnando complessivamente 1825 punti.\nEsperienza televisiva.\nDal 17 aprile 2014 conduce, insieme a Fiammetta Cicogna, la settima stagione di \"Wild - Oltrenatura\" su Italia 1.\nDal 25 gennaio 2015 torna a condurre insieme a Fiammetta Cicogna, l'ottava stagione della trasmissione televisiva.\nRecord.\nDetiene nel campionato italiano i seguenti record:"}
{"id": "242443", "revid": "1226", "url": "https://it.wikipedia.org/wiki?curid=242443", "title": "Fermodellismo", "text": ""}
{"id": "242444", "revid": "1292963", "url": "https://it.wikipedia.org/wiki?curid=242444", "title": "Scartamento ridotto", "text": "Si definisce scartamento ridotto lo scartamento dei binari delle ferrovie o delle reti ferroviarie la cui misura \u00e8 inferiore a quella dell'ordinario, che \u00e8 pari a .\nGeneralit\u00e0.\nLe ragioni tecniche dello scartamento ridotto risiedono nel fatto di poter progettare curve con raggio inferiore rispetto alle corrispondenti curve a scartamento standard, mantenendo invariata la resistenza al moto dei veicoli ad assale rigido: in questo tipo di rodiggio infatti, nelle curve di raggio inferiore ad un certo valore limite, una delle due ruote dell'assale deve strisciare sulla rotaia, dissipando energia e causando un notevole incremento dello sforzo di trazione. Il valore-limite del raggio di curvatura al di sotto del quale si innesca lo strisciamento, e l'entit\u00e0 dello strisciamento stesso (e dello sforzo di trazione aggiuntivo che ne deriva) dipendono direttamente dal diametro delle ruote e dallo scartamento del binario.\nNelle reti ferroviarie tradizionali quindi, ove \u00e8 in uso l'assale rigido, si preferivano adottare veicoli con ruote piccole e binari a scartamento ridotto in tutti quei territori montani dove la progettazione di un percorso tortuoso poteva consentire minor spesa in termini di costruzioni civili (ponti, gallerie), meglio adattandosi all'orografia accidentata del terreno: in questi casi di percorso tortuoso (quindi a parit\u00e0 di andamento plano-altimetrico del binario) l'adozione dello scartamento ordinario e/o di ruote di grande diametro avrebbe comportato nelle curve pi\u00f9 strette uno sforzo di trazione eccessivo nei mezzi di trazione, eventualmente cos\u00ec elevato da impedire l'avanzamento dei treni.\nPer veicoli con rodiggi a ruote libere (una innovazione recente ed ancora oggi poco diffusa) non sussiste invece alcuna differenza di resistenza al moto tra i vari scartamenti e rispetto al diametro delle ruote, e per questo tipo di veicolo l'adozione dello scartamento ridotto risulta superflua ed in definitiva inutile.\nLo scartamento ridotto consente quindi economie di costruzione, ma pone problemi di rottura di carico nei confronti del resto della rete ferroviaria a scartamento normale, ed inoltre limita le velocit\u00e0 di esercizio, sia per la presenza di curve dal raggio inferiore, sia talvolta per la minore stabilit\u00e0 dei veicoli sul binario.\nPer questi motivi diversi paesi hanno reti ferroviarie con scartamenti inferiori allo standard di 1435\u00a0mm con valori in maggior parte di 1067\u00a0mm, 1000\u00a0mm e 950\u00a0mm.\nCol passare del tempo, le suddette ferrovie si sono evolute e ingrandite fino a costituire reti moderne, efficienti e capillari e oggi hanno prestazioni pressoch\u00e9 simili a quelle delle reti a scartamento normale. Ne sono esempi la metropolitana di Glasgow (1219\u00a0mm) in Scozia, le ferrovie giapponesi (1067\u00a0mm), brasiliane (1000\u00a0mm) o sudafricane (1067\u00a0mm).\nIn Europa le linee a scartamento ridotto sono notevolmente diminuite rispetto al passato. In molti casi sopravvivono solo brevi tratte, di pochi km, delle grandi reti precedenti come nel caso dell'Hartz in Germania. Permangono alcune reti in Svizzera, le linee del Nord della Spagna, gestite da FEVE o Euskotren e le linee della Corsica. In Italia, mentre \u00e8 quasi scomparsa l'ex rete calabro-lucana e la Roma-Fiuggi si \u00e8 ridotta alla tratta Roma-Giardinetti (ma limitata a Centocelle) sono ben attive la Circumetnea di Catania e la Domodossola-Locarno, altre poche sopravvivono con difficolt\u00e0; in controtendenza la Ferrovia Circumvesuviana di Napoli che ha aperto alcune tratte di interconnessione ed \u00e8 dotata di una rete molto estesa e ramificata con un'alta densit\u00e0 di stazioni e la ferrovia Trento-Mal\u00e9-Mezzana.\nIn America del Nord lo scartamento ridotto \u00e8 praticamente sparito negli anni sessanta. Resta una linea a 914\u00a0mm in California per il trasporto del gesso a Plaster City e alcune linee turistiche.\nI rotabili circolanti sulle linee a scartamento ridotto tuttavia non hanno necessariamente dimensioni ridotte; per esempio sulle linee da 610\u00a0mm del Sudafrica viaggiano le locomotive Diesel classe 91000, modello UM8B General Electric anno 1973, con una larghezza di 2564\u00a0mm cio\u00e8 pi\u00f9 di 4 volte lo scartamento, e alte 3632\u00a0mm. Sulle linee del Queensland da 610\u00a0mm circolano locomotive usate precedentemente sulle linee nazionali da 1067\u00a0mm. In Brasile sulle linee da 1000\u00a0mm viaggiano locomotive e carri progettati per le linee a scartamento standard del Nord America che formano treni per trasporto di minerale da 200 carri.\nAnche le velocit\u00e0 non sono necessariamente basse, nel Queensland e in Giappone su scartamento di 1067\u00a0mm viaggiano treni fino a 160\u00a0km/h.\nUn tipo particolare di ferrovie a scartamento ridotto sono le \"ferrovie da cantiere\". Si tratta spesso di ferrovie costruite con elementi prefabbricati, come le ferrovie giocattolo. Queste sono conosciute anche come ferrovie Decauville.\nCaratteristiche dello scartamento ridotto.\nNel linguaggio corrente il termine \"ferrovia a scartamento ridotto\" viene spesso erroneamente accostato al concetto di \"ferrovia secondaria\". Una ferrovia secondaria pu\u00f2, invece, essere costruita a scartamento normale. Al contrario in molti paesi esistono ferrovie principali a scartamento ridotto come, ad esempio, quelle con lo scartamento \"Cap Gauge\" di 1067\u00a0mm = 3' 6\", in Sudafrica o del Giappone e quelle, con lo scartamento di 1000\u00a0mm, in India, Kenya o Tunisia. In questi paesi il concetto di \"scartamento ridotto\" perci\u00f2 viene utilizzato per indicare ferrovie con uno scartamento ancora pi\u00f9 ridotto rispetto alle ferrovie principali corrispondenti (p.e. 610\u00a0mm in Sudafrica).\nIl limite pi\u00f9 evidente delle ferrovie a scartamento ridotto si manifesta nei punti di connessione alle ferrovie a scartamento normale dato che i veicoli non sono interoperabili e quindi bisogna trasbordare merci e passeggeri.\nTale problema non \u00e8 limitato ovviamente allo scartamento ridotto ma \u00e8 comune a tutte le situazioni di presenza di due scartamenti diversi. Per cercare di ovviare a questo sono stati adottati vari sistemi, purtroppo macchinosi o piuttosto costosi:\nPrincipali misure di scartamento.\nLe larghezze di scartamento pi\u00f9 importanti delle ferrovie a scartamento ridotto sono\nFerrovie a scartamento ridotto.\nItalia.\nL'adozione in Italia dello scartamento ridotto deriva dalla regolamentazione stabilita con la legge 29 luglio 1879, n. 5002, con la quale, furono definite le \"classi nominali\" di scartamento da adottare, tra cui quelle da 1000 e da 1500\u00a0mm, \"riferiti all'asse delle rotaie\", secondo il sistema francese. Questo significava, con le rotaie allora in uso, che lo \"scartamento effettivo\", misurato sul bordo interno della rotaia, risultasse rispettivamente di 950 e 1445 millimetri.\nLo scartamento 1000\u00a0mm \u00e8 utilizzato, in Italia, negli impianti installati in territori appartenuti all'impero austro-ungarico (ferrovia Trento-Mal\u00e9-Mezzana, Ferrovia del Renon), nei quali, in derivazione del sistema tedesco, si considerava la misura nominale coincidente con lo scartamento effettivo misurato sul bordo interno della rotaia, e nelle ferrovie transfrontaliere con la Svizzera, che sono la Ferrovia Domodossola-Locarno e la Ferrovia del Bernina. Un'altra linea con questo scartamento \u00e8 la Ferrovia Genova-Casella, costruita nel 1929.\nIn seguito allo spostamento della linea di frontiera con l'ex impero asburgico, dopo il 1918 molte linee costruite a scartamento 760\u00a0mm entrarono a far parte della rete nazionale; tra esse la pi\u00f9 nota \u00e8 la Parenzana. Quasi tutte vennero dismesse prima della Seconda guerra mondiale, alcune vennero trasformate a scartamento metrico negli anni venti, come la Ferrovia della Val di Fiemme, sopravvivendo fino agli anni sessanta. Conserv\u00f2 invece lo scartamento bosniaco fino alla chiusura (1960) la Ferrovia della Val Gardena.\nAncora attiva invece la Ferrovia Circumvesuviana a scartamento ridotto a 950\u00a0mm, fondata nel 1890 per collegare l'area metropolitana di Napoli e gestita dal 2003 dall'EAV. Ancora attive in servizio ordinario, a scartamento 950 mm, sono la Monserrato-Isili, la Macomer-Nuoro, la Sassari-Sorso e la Sassari-Alghero, gestite da ARST, mentre altre linee in Sardegna sono attive solo per servizio turistico. Sono altres\u00ec ancora attive alcune linee a scartamento ridotto in Calabria, Puglia e Basilicata, nonch\u00e9 la linea per Giardinetti a Roma e la Ferrovia Circumetnea in Sicilia, in esercizio dal 1895 nella Citt\u00e0 Metropolitana di Catania.\nGermania.\nIn Germania le ferrovie a scartamento ridotto hanno avuto la loro massima diffusione a partire dal 1880 fino allo sviluppo dell'autocarro. Erano impiegate in grande numero come ferrovie Decauville o ferrovie forestali. In montagna, come ad esempio nella Selva Ercinia sono state impiegate per le difficili condizioni del terreno. Presenti a macchia di leopardo gi\u00e0 prima della seconda guerra mondiale, ma ancora pi\u00f9 frequentemente dopo il 1945, in Germania furono soppressi e smantellati molti tratti a scartamento ridotto, inizialmente soprattutto nella Repubblica Federale e dal 1960 in poi sempre pi\u00f9 frequentemente anche nella RDT. Le poche ferrovie a scartamento ridotto rimaste in Germania servono oggi perlopi\u00f9 per fini turistici o come ferrovie museali.\nEsistono ancora numerose ferrovie con scartamento di 600\u00a0mm, soprattutto nel Nord, usate per la raccolta della torba, e dette Torfbahn.\nFrancia.\nIl Train du Lac d'Artouste \u00e8 una linea industriale trasformata ad uso turistico con scartamento di 500\u00a0mm\nScartamenti ridotti.\nscartamento ridotto industriale (260\u00a0mm-643\u00a0mm): ferrovie industriali, minerarie, \"da giardino\", Decauville\nscartamento ridotto ferrotranviario (650\u00a0mm-925\u00a0mm): piccole ferrovie di montagna, militari, secondarie, tranvie a vapore\nscartamento ridotto metrico (950\u00a0mm-1 000\u00a0mm): ferrovie di montagna, secondarie, tranvie, metropolitane leggere e metrotranvie\nscartamento ridotto (1 050\u00a0mm-1 425\u00a0mm): ferrovie di montagna, secondarie, tranvie"}
{"id": "242446", "revid": "107226011", "url": "https://it.wikipedia.org/wiki?curid=242446", "title": "Frenulotomia", "text": "La frenulotomia \u00e8 l'intervento di recisione di uno dei frenuli. \nFrenulotomia peniena.\nL'intervento al pene avviene in anestesia locale (spesso si utilizza una pomata anestetica) e non dura pi\u00f9 di 15 minuti. L'anestesia pu\u00f2 venire praticata alla base del pene o sul glande. Pu\u00f2 essere leggermente doloroso all'inizio, in quanto il glande viene ripulito in profondit\u00e0 dallo smegma, e poi viene praticata la prima anestesia con un ago.\nEsiti.\nNel caso in cui l'operazione non venga eseguita mediante elettrobisturi, la sutura che presenta dei punti, si rimargina nel giro di 20-25 giorni.\nGeneralmente i punti sono di tipo assorbibile, e si distaccano naturalmente da soli nel giro di 10-15 giorni.\nDopo l'operazione di frenulotomia \u00e8 sufficiente l'automedicazione, con una speciale pomata, della sutura, in modo da prevenire infezioni. Nella maggioranza dei casi l'intervento non ha conseguenze sulla attivit\u00e0 sessuale.\nFrenulotomia labiale.\nConsiste nella dissezione parziale del frenulo, a differenza della Frenulectomia labiale che richiede la rimozione completa del frenulo patologico.\nFrenulotomia linguale.\nConsiste nella rimozione del frenulo situato alla base della punta della lingua, dietro l'arcata dentale inferiore."}
{"id": "242448", "revid": "1543377", "url": "https://it.wikipedia.org/wiki?curid=242448", "title": "START I", "text": "L'accordo START (da \"Strategic Arms Reduction Treaty\", \"Trattato di riduzione delle armi strategiche\") fu siglato il 31 luglio 1991 tra Stati Uniti e Unione Sovietica su proposta dell'allora presidente statunitense George H.W. Bush. Venne poi ribattezzato START I quando fu varato il secondo degli Accordi START, lo START II.\nIl trattato prevedeva limiti al numero di armi e mezzi di cui ogni fazione poteva dotarsi. Essendo collassata l'Unione Sovietica cinque mesi dopo la sua stipula, il trattato rimane oggi in vigore con le nazioni di Russia, Bielorussia, Kazakistan e Ucraina. Questi ultimi tre paesi hanno da allora azzerato completamente il loro potenziale offensivo nucleare.\nIl trattato imped\u00ec ai suoi firmatari di disporre di pi\u00f9 di 6.000 testate nucleari, distribuite su un massimo di 1.600 tra missili balistici intercontinentali (ICBM) e bombardieri strategici. Lo START costitu\u00ec il pi\u00f9 esteso e complesso trattato per il controllo degli armamenti della storia, e la sua implementazione finale nel tardo 2001 port\u00f2 alla rimozione di circa l'ottanta percento di tutte le armi nucleari strategiche allora esistenti.\nScaduto nel dicembre 2009, \u00e8 stato sostituito dal New START.\nProposta.\nLo START fu inizialmente annunciato dal Presidente degli Stati Uniti Ronald Reagan durante un discorso al Eureka college il 9 maggio 1982, e in seguito presentato a Ginevra il 29 giugno successivo.\nLa proposta, definita all'epoca SALT III, prevedeva una massiccia riduzione dei mezzi strategici in due fasi:\nLa prima fase consisteva nella riduzione del numero totale di testate nucleari a 5000 per ciascun tipo di missile, tranne gli ICBM ulteriormente limitati a 2500. Inoltre il numero totale di ICBM era limitato a 850, e il numero di missili \"pesanti\" tipo l'SS-18 ridotto a 110.\nLa seconda fase avrebbe introdotto limiti analoghi sui bombardieri e altri sistemi strategici.\nNegoziati.\nI negoziati dello START andarono a rilento poich\u00e9 l'Unione Sovietica riteneva inaccettabili i termini della proposta americana. Quando Reagan annunci\u00f2 il programma SDI (Strategic Defense Initiative) nel 1983, l'Unione Sovietica si ritir\u00f2 dai negoziati considerando il programma americano una minaccia.\nQuesto port\u00f2 ad un decennio di corsa alle armi, risultando nel 1991 con decine di migliaia di testate nucleari per entrambe le superpotenze.\nFirma.\nSu consiglio di Andrei Sakharov, l'Unione Sovietica ritir\u00f2 le proprie obiezioni al SDI nel 1988, e il trattato venne firmato il 31 luglio 1991.\nNella versione finale il trattato prevedeva un limite per i firmatari di 6.000 caccia, 10.000 carri armati, 20.000 pezzi d'artiglieria e 2.000 elicottero d'attacco."}
{"id": "242449", "revid": "287204", "url": "https://it.wikipedia.org/wiki?curid=242449", "title": "START II", "text": "L'accordo START II (\"Strategic Arms Reduction Treaty\") \u00e8 stato siglato il 3 gennaio 1993 tra il presidente statunitense George H. W. Bush e quello russo Boris Eltsin. Con esso \u00e8 stato bandito l'uso dei MIRV (\"Multiple independently-targetable reentry vehicle\", sistemi di trasporto e lancio multiplo di testate).\nRatificato dapprima il 26 gennaio 1996 dal senato degli Stati Uniti, \u00e8 rimasto in sospeso per alcuni anni alla Duma di Stato russa, che lo ratific\u00f2 il 14 aprile 2000 vincolandolo all'intoccabilit\u00e0 del trattato ABM.\nIl 13 dicembre 2001 George W. Bush annunci\u00f2 il ritiro degli Stati Uniti dal trattato ABM con i 6 mesi di anticipo richiesti dal trattato, e la Russia replic\u00f2 il 14 giugno 2002 ritirandosi dallo START II.\nSTART II \u00e8 stato ufficialmente superato dall'accordo SORT, siglato dai presidenti George W. Bush e Vladimir Putin il 24 maggio 2002, col quale le parti abbandonano la logica dei trattati precedenti - con le loro accurate limitazioni al numero di armi specifiche - e impegnano invece entrambi i loro stati ad una riduzione unilaterale indipendente del numero totale delle testate.\nImpatto dei MIRV.\nI MIRV sono considerati destabilizzanti poich\u00e9 rendono vantaggioso per chi li possiede il first strike. Un missile intercontinentale dotato di MIRV pu\u00f2 trasportare dalle 3 alle 12 testate nucleari, indirizzando ciascuna su un obiettivo separato; se usato dunque in un first strike, permetterebbe la distruzione simultanea di pi\u00f9 siti missilistici, inibendo la risposta dell'avversario.\nSia l'SS-18 sovietico che il LGM-118 Peacekeeper statunitense erano in grado di portare 10 testate ciascuno.\nNegoziati.\nGli accordi iniziarono il 17 giugno 1992 con la firma di una 'intesa congiunta' da parte dei due presidenti. La firma ufficiale del trattato avvenne il 3 gennaio 1993. Fu ratificato dal Senato degli Stati Uniti il 26 gennaio 1996 con 87 voti favorevoli e 4 contrari. La ratifica russa rimase invece ferma per anni alla Duma: la ratifica fu posposta varie volte in segno di protesta contro gli interventi militari statunitensi in Iraq e in Kosovo, nonch\u00e9 contro l'espansione nell'Europa orientale della NATO.\nCol passare del tempo perse di interesse per le parti; gli Stati Uniti iniziarono a premere per una modifica del trattato ABM per poter sviluppare una tecnologia anti-missile (il cosiddetto \"scudo spaziale\"), modifica che incontr\u00f2 il netto rifiuto russo.\nLo START II non divenne mai effettivo. Il 14 aprile 2000 la Duma di Stato ratific\u00f2 finalmente il trattato, gesto principalmente simbolico dato che la ratifica fu subordinata al mantenimento del trattato ABM e dunque del longevo principio della mutua distruzione assicurata. Nello specifico la ratifica russa fu subordinata alla ratifica da parte del Senato degli Stati Uniti di un'appendice allo START II del settembre 1997, che includeva dichiarazioni sulla distinzione tra missili difensivi tattici e strategici. Questa ratifica incontr\u00f2 resistenza nel Senato USA, che si oppose a misure a supporto del trattato ABM.\nIl SORT sostituisce lo START II.\nNel 2001 il Presidente George W. Bush mise in moto un piano per ridurre il numero di missili del suo paese da 6000 a un numero compreso tra 1700 e 2200.\nDunque il trattato START II fu ufficialmente sorpassato dal SORT, discusso da George W. Bush e Vladimir Putin al loro summit di novembre 2001, e firmato al Summit di Mosca il 24 maggio 2002. entrambe le parti concordarono sul ridurre il numero di missili balistici intercontinentali ad un numero compreso tra 1700 e 2200 entro il 2012.\nIl 13 giugno 2002 gli Stati Uniti d'America si ritirarono dal trattato ABM, e il giorno successivo la Russia annunci\u00f2 che non si sarebbe pi\u00f9 considerata vincolata dallo START II. Entrambe le nazioni continuarono a perseguire i propri obiettivi: la Russia possiede ad oggi 54 SS-18 Satan con 10 testate ciascuno, 40 SS-19 Stiletto con 6 testate ciascuno e 24 RS-24 Yars con 3 testate ciascuno.Gli Stati Uniti svilupparono il sistema Ground-Based Midcourse Defense (GMD) per proteggersi da attacchi ICBM su piccola scala.\nNell'ottobre 2002 gli Stati Uniti iniziarono a ritirare unilateralmente i propri MIRV (inclusi i missili LGM-118 Peacekeeper), operazione conclusa il 19 settembre 2005. I Minuteman III sono attualmente (2011) gli unici ICBM basati a terra operativi degli Stati Uniti."}
{"id": "242450", "revid": "46291", "url": "https://it.wikipedia.org/wiki?curid=242450", "title": "Triticum spelta", "text": "La spelta, detta anche granfarro e commercializzata prevalentemente come farro spelta (\"Triticum spelta\"), specie del genere \"Triticum\" (frumento) e \"antenato\" del grano tenero, \u00e8 un cereale molto antico, originato probabilmente anni or sono nell'Asia sud-occidentale, nell'area chiamata storicamente \u201cMezzaluna fertile\u201d dall'incrocio tra la specie \"Triticum dicoccum\" e la \"Aegilops squarrosa\".\nCaratteristiche.\n\"Triticum spelta\" \u00e8 una delle specie che pi\u00f9 si avvicinano al grano tenero, anche da un punto di vista cromosomico, ossia esaploide; la spiga \u00e8 lunga e sottile e le sue spighette, circa una ventina, sono inserite ciascuna ad ogni nodo del rachide (asse) centrale, in posizione alterna e opposta. Ogni spighetta contiene due o pi\u00f9 raramente tre chicchi (cariossidi) protetti dalle glumette. Lo stelo \u00e8 di colore rossastro e lungo circa un metro e mezzo.\nContiene un'elevata quantit\u00e0 di fibre e basso tenore di glutine. Le cariossidi vengono separate dalle glumette tramite un apposito procedimento di brillatura.\nColtivazione e diffusione.\n\u00c8 una pianta che si sviluppa facilmente su terreni ben esposti al sole anche se poveri, ma \u00e8 stata soppiantata nel corso del tempo da altre colture pi\u00f9 redditizie.\nProprio come la segale, veniva coltivata anche per le sue caratteristiche zootecniche, allo scopo di ricavarne paglia, oppure utilizzata per la copertura di capanne; la sua produzione \u00e8 ancora attiva soprattutto in Francia, Germania e Svizzera.\nCon la farina di spelta (dal sapore forte e di colore scuro) si producono tipici biscotti piatti, come il \"panpepato\" e, di recente, si \u00e8 ricominciata una limitata produzione di pane e birra."}
{"id": "242452", "revid": "11684", "url": "https://it.wikipedia.org/wiki?curid=242452", "title": "Foro romano", "text": ""}
{"id": "242453", "revid": "1318658", "url": "https://it.wikipedia.org/wiki?curid=242453", "title": "Vegetazione", "text": "Vegetazione \u00e8 un termine generale che riguarda la vita vegetale di una regione, componente della biosfera; fa riferimento alla copertura del suolo da parte di piante, ed \u00e8, di gran lunga, il pi\u00f9 abbondante elemento della biosfera. La vegetazione \u00e8 un insieme di piante o comunit\u00e0 vegetali che popolano un\ncerto territorio. \nAccademicamente \u00e8 stata definita come l'insieme di individui vegetali viventi o fossili, coerenti con il sito nel quale sono cresciuti e nella disposizione spaziale assunta spontaneamente.. Le specie coltivate o piantate non costituiscono dunque vegetazione, in quanto non spontanee.\nPu\u00f2 essere \"naturale\" (non influenzata dall'uomo), \"subnaturale\" (influenzata dall'uomo, ma conservando la struttura del tipo di formazione vegetale da cui deriva), \"seminaturale\" (una specie spontanea dall'aspetto alterato, ad esempio un prato falciato) ed \"antropogena\" (specie presenti a causa dell'uomo, ad esempio le infestanti in un campo di cereali).\nDescrizione.\nImportanza.\nNella Biosfera la vegetazione svolge molte funzioni fondamentali, a tutte le scale spaziali definibili.\nClassificazione.\nLa gran parte del lavoro sulla classificazione delle vegetazioni proviene da ecologi Europei e Nordamericani, che usano un approccio diverso, pi\u00f9 puntuale in Europa, pi\u00f9 generico in Nordamerica. Ci\u00f2 pu\u00f2 essere una conseguenza del fatto che in Europa la vegetazione \u00e8 molto frammentata, mentre in Nordamerica si hanno vaste aree in apparenza uniformi. \nStruttura.\nUna caratteristica primaria della vegetazione \u00e8 la sua struttura tridimensionale, talora citata come \"fisionomia\", o come architettura. La maggior parte delle persone ha una chiara idea al proposito con termini come \"giungla\",\"bosco\",\"prateria\", o \"prato\"; questi termini sono collegati a un'immagine mentale dell'aspetto di quel tipo di vegetazione. Cos\u00ec, i prati sono erbosi ed aperti, le foreste tropicali umide sono dense, alte ed oscure, e le savane sono un paesaggio erboso punteggiato di alberi, e cos\u00ec via.\nOvviamente, una foresta ha una struttura molto diversa da un deserto o da un prato rasato dietro casa. Gli ecologisti vegetazionali distinguono la struttura a livelli molto pi\u00f9 dettagliati, ma il principio \u00e8 lo stesso. Per cui, differenti tipi di foresta possono avere strutture molto diverse; le foreste tropicali umide sono molto diverse dalle foreste di conifere boreali, ed entrambe differiscono molto dalle foreste temperate decidue. Le praterie primarie del Dakota del Sud, Arizona, e Indiana sono visibilmente diverse una dall'altra, il deserto di bassa quota differisce da quello di alta quota, e cos\u00ec via.\nLa struttura \u00e8 determinata dagli effetti combinati di fattori ambientali e storici, e dalla composizione in specie. \u00c8 caratterizzata innanzitutto dalla distribuzione orizzontale e verticale della biomassa vegetale, ed in particolare dalla biomassa del fogliame. La distribuzione orizzontale si riferisce al pattern di disposizione spaziale dei fusti delle piante sul suolo. Le piante possono essere spaziate molto regolarmente, come in una piantagione di alberi, o molto irregolarmente, come in molte foreste su terreno roccioso e montagnoso, dove si alternano aree a bassa e a alta densit\u00e0 in base al pattern spaziale del suolo e a variabili climatiche. Si riconoscono tre larghe categorie di distribuzione spaziale: uniforme, casuale e a gruppi. Corrispondono strettamente alla variabilit\u00e0 della distanza fra punti casuali dell'area e la pianta pi\u00f9 vicina. La distribuzione verticale della biomassa \u00e8 determinata dalla produttivit\u00e0 intrinseca dell'area, dall'altezza potenziale della specie dominante, e dalla presenza/assenza di specie tolleranti l'ombra nella flora. Le comunit\u00e0 ad alta produttivit\u00e0 e in cui c'\u00e8 almeno una specie di alberi tolleranti l'ombra hanno alti livelli di biomassa, a causa di alte densit\u00e0 del fogliame entro un'area verticale piuttosto larga.\nNonostante questa discussione sia focalizzata sulla biomassa, in pratica \u00e8 difficile misurarla in pratica. Spesso gli ecologi misurano un suo surrogato, la \"copertura\", definita come percentuale di area al suolo che ha biomassa vegetale (in genere fogliame) sulla sua verticale. Se la distribuzione del fogliame \u00e8 suddivisa in strati ben definiti a varia altezza, la copertura pu\u00f2 essere stimata per ognuno degli starti, e il valore di copertura totale pu\u00f2 superare 100; altrimenti, i valori variano da 0 a 100. Questa misura \u00e8 stata ideata come un'approssimazione grossolana, ma utile, dell'entit\u00e0 della biomassa.\nIn alcuni tipi di vegetazione, anche la distribuzione della biomassa sotterranea ne pu\u00f2 identificare tipi diversi. Quindi, una vegetazione prativa che forma zolle ha un sistema radicale pi\u00f9 continuo e intrecciato, mentre un prato a ciuffi ne ha molto di meno, avendo pi\u00f9 spazi aperti fra le singole piante (nonostante la spaziatura sotterranea sia spesso meno evidente, poich\u00e9 i sistemi radicali in genere sono meno limitati dei fusti nella loro crescita orizzontale). Tuttavia, l'architettura sotterranea \u00e8 talmente pi\u00f9 laboriosa da misurare, che quasi sempre la struttura della vegetazione \u00e8 descritta solo basandosi sulla parte aerea della comunit\u00e0 vegetale.\nI processi della vegetazione.\nCome tutti i sistemi biologici, le comunit\u00e0 delle piante mostrano un dinamismo temporale e spaziale; mostrano cambiamenti da tutti i possibili punti di vista. Il dinamismo della vegetazione \u00e8 innanzitutto descritto come cambiamenti nella sua composizione in specie e nella sua struttura.\nDinamiche temporali.\nDa punto di vista temporale, molti tipi di processo o di evento possono causare un cambiamento, ma per semplicit\u00e0 possono essere distinti grossolanamente in improvvisi e graduali. I cambiamenti improvvisi sono definiti disturbi; comprendono cose come gli incendi, forti venti, frane, inondazioni, valanghe e simili. Le loro cause sono in genere esterne alla comunit\u00e0; sono processi naturali che avvengono per lo pi\u00f9 indipendentemente dai processi naturali all'interno della comunit\u00e0 (come la germinazione, la crescita, la morte ecc.). Questi eventi possono modificare la struttura e la composizione della vegetazione velocemente e per lunghi periodi di tempo, e possono estendersi su ampie aree. Solo pochi ecosistemi sono esenti da qualche tipo di disturbo come parte regolare e ricorrente, nel lungo periodo, della loro dinamica. Gli incendi e l'azione del vento sono particolarmente comuni in molte vegetazioni in tutto il mondo. Gli incendi sono particolarmente efficaci, per la loro capacit\u00e0 di uccidere le piante, ma anche di distruggere le spore e i semi che costituiscono la generazione successiva potenziale, e per l'impatto del fuoco sulla fauna e sulle caratteristiche del suolo.\nI cambiamenti temporali a un ritmo pi\u00f9 lento sono ubiquitari; comprendono l'argomento delle successioni ecologiche. La successione \u00e8 un cambiamento relativamente graduale nella struttura e nella composizione della vegetazione, che deriva dai cambiamenti in molto caratteristiche ecologiche, come l'umidit\u00e0, l'illuminazione e i nutrienti, causati dalla vegetazione stessa con il passare del tempo. Questi cambiamenti modificano l'elenco delle specie pi\u00f9 adatte a crescere, sopravvivere e riprodursi in un'area, causando alterazioni della flora. Questi cambiamenti della flora contribuiscono a modificazioni della struttura della vegetazione, gi\u00e0 inerenti nella crescita delle piante anche indipendentemente dal cambiamento floristico (soprattutto nei casi in cui le piante abbiano un'elevata dimensione massima, come gli alberi), causando lenti e generalmente prevedibili cambiamenti nella vegetazione.\nLa successione pu\u00f2 essere interrotta in qualsiasi momento da un disturbo, riportando il sistema indietro, ad uno stadio precedente, o facendogli imboccare un percorso diverso. Per questo, il sistema delle successioni possono raggiungere o meno un qualche stato finale stabile. Inoltre, l'accurata previsione di un eventuale stato finale, anche si viene raggiunto, non \u00e8 sempre possibile. In breve, le comunit\u00e0 vegetali sono soggette a numerose e imprevedibili variabili, cosa che limita la loro prevedibilit\u00e0.\nSituazione europea: il disturbo antropico.\nIn Europa, ed in particolare nei paesi pi\u00f9 densamente popolati ed industrializzati, il tipo di disturbo predominante \u00e8 il disturbo antropico. Anche non considerando gli effetti a distanza dell'attivit\u00e0 umana (cambiamenti climatici; inquinamento chimico globale; piogge acide) ma solo quelli diretti che agiscono localmente, il disturbo antropico \u00e8 praticamente ubiquitario, e risparmia solo aree estreme (aree di alta montagna; aree ad accentuato dinamismo geologico intrinseco, come alcune zone umide e parti di alcuni letti fluviali). L'intero paesaggio della pianura, della collina e della bassa e media montagna sono ricoperte da vegetazione che risente, a diversa scala temporale e spaziale, del disturbo antropico pregresso o in atto; molti paesaggi ritenuti \"naturali\" e vivamente apprezzati (i pascoli montani; il paesaggio collinare tosco-emiliano; la landa carsica; molti boschi) sono completamente artificiali o in uno stadio di naturalizzazione spontanea pi\u00f9 o meno avanzata. La vegetazione potenziale della pianura italiana (foresta temperata a querce) \u00e8 praticamente scomparsa e sopravvive solo in minimi lembi o nei toponimi di alcune localit\u00e0.\nDinamiche spaziali.\nCome regola generale, pi\u00f9 ampia \u00e8 l'area presa in considerazione, pi\u00f9 all'interno di essa la vegetazione sar\u00e0 eterogenea. Agiscono soprattutto due fattori. Primo, \u00e8 sempre pi\u00f9 improbabile che le dinamiche temporali del disturbo siano contemporanee in un'area, man mano che la sua dimensione cresce. Per cui, singole porzioni dell'area saranno in stadi di sviluppo diversi in base alla loro storia locale, soprattutto per quanto riguarda il tempo trascorso dall'ultimo evento disturbatore maggiore. Secondo, esiste una variabilit\u00e0 ambientale intrinseca, anch'essa funzione dell'ampiezza dell'area, con cui il primo fattore interagisce. La variabilit\u00e0 ambientale limita la lista delle specie che possono occupare una determinata area, e i due fattori interagiscono insieme nel determinare un mosaico di situazioni vegetazionali all'interno del paesaggio. Solo nelle aree coltivate la vegetazione si avvicina ad un'uniformit\u00e0 completa. Nei sistemi naturali, esiste sempre eterogeneit\u00e0, nonostante che la sua scala e la sua intensit\u00e0 varino molto ampiamente. Un prato naturale pu\u00f2 sembrare relativamente omogeneo se confrontato con la stessa superficie di una foresta parzialmente bruciata, ma possiede una diversit\u00e0 e un'eterogeneit\u00e0 notevolmente maggiore del campo di grano che gli sta accanto.\nPattern e determinanti globali della vegetazione.\nA scala regionale e globale alcune caratteristiche della vegetazione sono prevedibili, specialmente quelle fisionomiche, correlate alla prevedibilit\u00e0 di alcune caratteristiche ambientali. Gran parte delle variazioni in questi pattern globali sono direttamente spiegabili dai pattern corrispondenti di temperatura e di precipitazioni (talora indicati come bilanci dell'energia e dell'umidit\u00e0). Questi due fattori sono altamente interattivi fra loro nell'effetto sulla crescita delle piante, e la loro relazione nel corso dell'anno \u00e8 critica. Queste relazioni sono rappresentate graficamente nel diagrammi del clima. Rappresentando graficamente le medie mensili a lungo termine di una variabile in funzione della seconda, si evidenzia se avvengono o meno precipitazioni quando sono utili, ossia nella stagione calda, e di conseguenza che tipo di vegetazione ci si pu\u00f2 attendere. Per esempio, due localit\u00e0 possono avere analoghe medie nelle precipitazioni e nella temperatura annuale, ma se fra loro differisce notevolmente l'entit\u00e0 delle precipitazioni nella stagione calda, la struttura, la crescita e lo sviluppo delle loro vegetazioni saranno molto diverse.\nStudio scientifico.\nGli scienziati della vegetazione studiano le cause dei pattern e dei processi osservati nella vegetazione a varie scale spaziali e temporali. Sono di particolare interesse le domande sul ruolo relativo delle caratteristiche del clima, suolo, topografia, e storia della vegetazione, comprendendo sia la sua composizione floristica che la sua struttura. Domande del genere sono spesso di larga scala, e non possono essere oggetto di sperimentazione in modo significativo. Quindi, gli studi osservazionali, supportati dalla conoscenza della botanica, paleobotanica, ecologia, pedologia (scienza del suolo) ecc. sono la regola nella scienza vegetazionale.\nStoria.\nPrima del 1900.\nLa scienza della vegetazione trae origine dal lavoro dei botanici e dei naturalisti del XVIII secolo, o, in alcuni casi, precedentemente. Molti studiosi hanno viaggiato nel corso di spedizioni esplorative nell'Era delle esplorazioni, e il loro lavoro era una combinazione di botanica e geografia che oggi prende il nome di biogeografia o fitogeografia. A quel tempo, poco era noto sui pattern floristici o vegetazionali su scala mondiale, per cui gran parte del loro lavoro era costituito dalla raccolta, classificazione e denominazione di campioni vegetali. Fino al XIX secolo non fu quasi svolto lavoro di tipo teorico. Il pi\u00f9 produttivo dei primi naturalisti fu Alexander von Humboldt, che raccolse 60.000 campioni di piante durante un viaggio di cinque anni nel Centroamerica e nel Sudamerica, svoltosi dal 1799 to 1804. Humboldt fu uno dei primi a documentare la corrispondenza fra clima e pattern della vegetazione, nel suo mastodontico lavoro durato tutta la sua vita \"Voyage to the Equinoctial Regions of the New Continent\", che scrisse con Aim\u00e9 Bonpland, il botanico che l'aveva accompagnato. Humboldt ha anche descritto\u00a0l vegetazione in termini fisionomici piuttosto che in modo meramente tassonomico. Il suo lavoro anticipava l'intensa attivit\u00e0 scientifica sul rapporto fra ambiente e vegetazione che continua fino ai nostri giorni (Barbour et al, 1987)\nDopo il 1900.\nI primi studi della vegetazione come la conosciamo oggi cominciarono in Europa e in Russia alla fine del XIX secolo, particolarmente per merito di Jozef Paczoski, polacco, e di Leonid Ramensky, russo. Entrambi sono stati grandi anticipatori, avendo messo le basi o avendo elaborato quasi tutti gli argomenti collegati oggi a questo campo di ricerca, molto prima che avvenisse in America. Questi argomenti comprendono l'analisi delle associazioni vegetali, o fitosociologia, la successione, e argomenti riguardanti l'ecofisiologia vegetale e l'ecologia funzionale. A causa della lingua usata e/o di fattori politici, gran parte del loro lavoro rest\u00f2 sconosciuto al resto del mondo, specialmente quello anglofono, per buona parte del XX secolo.\nNegli Stati Uniti, Henry Cowles e Frederic Clements svilupparono l'idea delle successioni vegetali all'inizio del Novecento. Clements \u00e8 famoso per la sua ipotesi, attualmente non condivisa, della comunit\u00e0 vegetale come \"superorganismo\". Ipotizzava che, come il sistema degli organi di un individuo devono cooperare per far funzionare l'insieme del corpo, e si sviluppano in modo coordinato man mano che l'individuo cresce, cos\u00ec anche le specie individuali in una comunit\u00e0 di piante si sviluppano e cooperano in modo strettamente coordinato e sinergico, portando la comunit\u00e0 vegetale verso uno Stato finale definito e prevedibile. Nonostante Clements abbia svolto un grande lavoro sulla vegetazione del Nord America, il suo attaccamento alla teoria del superorganismo ha rovinato la sua reputazione, poich\u00e9 numerosi scienziati hanno dimostrato che non \u00e8 supportata da fatti concreti.\nIn opposizione a Clements, molti ecologisti hanno invece dimostrato la validit\u00e0 dell'ipotesi individualistica, che afferma che le comunit\u00e0 delle piante sono semplicemente la sommatoria di una serie di specie che reagiscono individualmente all'ambiente, e coesistendo nel tempo e nello spazio. Ramensky ha formulato quest'idea in Russia, e nel 1926, Henry Gleason (Gleason, 1926) la svilupp\u00f2 in un articolo negli Stati Uniti. Le idee di Gleason furono categoricamente respinte per molti anni, a causa della potente influenza delle idee di Clements. Tuttavia, negli anni cinquanta e sessanta, una serie di studi ben disegnati di Robert Whittaker forn\u00ec una forte evidenza a favore delle argomentazioni di Gleason, e contro quelle di Clements. Whittaker, considerato uno dei pi\u00f9 brillanti e pi\u00f9 produttivi fra gli ecologi vegetali americani, svilupp\u00f2 e propose l'analisi dei gradienti, nella quale l'abbondanza delle singole specie sono misurate in funzione di variabili ambientali quantificabili o dei loro surrogati ben correlati. Nello studio di tre ecosistemi montani molto diversi, Whittaker dimostr\u00f2 con chiarezza che le specie rispondono in modo prevalente all'ambiente, e non in modo necessariamente correlato con altre specie coesistenti. Altri lavori, soprattutto in paleobotanica, hanno portato altri elementi a questa teoria nelle larghe scale temporali e spaziali.\nConcetti, teorie e metodi pi\u00f9 recenti.\nFino agli anni sessanta, una gran parte della ricerca nel campo della vegetazione ha riguardato temi di ecologia funzionale. In una rete funzionale, la botanica tassonomica \u00e8 relativamente meno importante; gli studi si concentrano sulla classificazione morfologica, anatomica e fisiologica delle specie, con l'obiettivo di predire come particolari gruppi risponderanno a vari fattori ambientali (cause). La base di questo approccio \u00e8 l'osservazione che, a causa di fenomeni di evoluzione convergente e (d'altro lato) della divergenza adattativa, c'\u00e8 spesso una mancanza di forte correlazione fra la parentela filogenetica e l'adattamento all'ambiente, specialmente ai pi\u00f9 alti livelli della tassonomia filogenetica, e su larga scala spaziale. Le classificazioni funzionali cominciarono negli anni trenta con la suddivisione di Raunkiaer delle piante in base alla posizione del loro meristema apicale (germogli) dalla superficie del suolo (vedi forma biologica). Questo anticipava classificazioni successive come quella che suddivide specie r e specie K (applicata a tutti gli organismi, non solo alle piante) di Macarthur e Wilson (1967) e la strategia \"C-S-R\" proposta da Grime (1987) nel quale le specie sono messe in uno di tre gruppi in base alla loro capacit\u00e0 di tollerare lo stress e alla predittivit\u00e0 delle loro condizioni ambientali.\nLe classificazioni funzionali sono cruciali nella costruzione di modelli sulle interazioni vegetazione/ambiente, che \u00e8 diventata un argomento portante nell'ecologia vegetale nel corso degli ultimi 30 anni. Al momento, c'\u00e8 una forte tendenza a studiare modelli dei cambiamenti locali, regionali e globali della vegetazione in risposta a cambiamenti climatici globali, in particolare a cambiamenti nella temperatura, nelle precipitazioni e nei caratteri dei fattori di disturbo. \u00c8 improbabile che le classificazioni funzionali analoghe agli esempi sopra citati, che tentano di classificare tutte le piante in un numero molto piccolo di gruppi, posano essere efficaci per l'ampia gamma di modelli che esistono o esisteranno in futuro. \u00c8 generalmente riconosciuto che le classificazioni semplici, adatte ad ogni uso, dovranno essere rimpiazzate da classificazioni pi\u00f9 dettagliate e specifiche per funzione, per rispondere alle necessit\u00e0 della modellistica corrente. Questo richieder\u00e0 una comprensione molto pi\u00f9 approfondita della fisiologia, dell'anatomia e della biologia dello sviluppo di quella attualmente disponibile, per un gran numero di specie, anche se verranno prese in considerazione solo le specie dominanti dei pi\u00f9 importanti tipi di vegetazione.\nCollegamenti esterni.\nClassificazione: \nCartografia:\nDiagrammi del clima:"}
{"id": "242460", "revid": "219110", "url": "https://it.wikipedia.org/wiki?curid=242460", "title": "DVB-S", "text": "In telecomunicazioni il DVB-S, acronimo di \"Digital Video Broadcasting - Satellite\", \u00e8 lo standard del consorzio europeo DVB per una modalit\u00e0 di trasmissione televisiva satellitare. Il sistema prevede la trasmissione in modalit\u00e0 broadcast di un flusso audio/video digitale della famiglia MPEG-2, utilizzando un sistema di modulazione QPSK con codifica di canale concatenata. \u00c8 il sistema di trasmissione tipico di chi riceve programmi televisivi da satellite attraverso la nota antenna parabolica posta all'esterno dell'edificio ed il decoder satellitare all'interno.\nDescrizione tecnica del sistema di trasmissione.\nCon riferimento alla figura, descriviamo brevemente le caratteristiche e lo scopo di ciascun blocco di elaborazione.\nDescrizione tecnica del sistema di ricezione.\nIn ricezione, il set-top box contiene tutti i circuiti necessari ad effettuare la demodulazione e la decodifica del segnale ricevuto, utilizzando tecniche duali a quelle descritte per la trasmissione.\nIl segnale DVB-S, utilizzando frequenze elettromagnetiche pi\u00f9 elevate rispetto alle telediffusioni terrestri, \u00e8 soggetto a maggiore interferenza da parte dei disturbi da precipitazioni e la trasmissione diventa altamente disturbata o interrotta in casi di pioggia moderata o forte."}
{"id": "242462", "revid": "3535", "url": "https://it.wikipedia.org/wiki?curid=242462", "title": "Mycobacterium tubercolosis", "text": ""}
{"id": "242464", "revid": "39224", "url": "https://it.wikipedia.org/wiki?curid=242464", "title": "Capella (astronomia)", "text": "Capella, detta anche Capra (Alfa Aurigae / \u03b1 Aurigae / \u03b1 Aur), \u00e8 la stella pi\u00f9 brillante della costellazione dell'Auriga, la sesta stella pi\u00f9 luminosa del cielo notturno nonch\u00e9 la terza stella pi\u00f9 brillante dell'emisfero celeste boreale, dopo Arturo e Vega. \u00c8 una stella relativamente vicina, dal momento che dista dal Sole quasi 43 anni luce.\nBench\u00e9 a occhio nudo appaia come una stella singola, Capella \u00e8 in realt\u00e0 un sistema multiplo costituito da quattro componenti, raggruppate in due stelle binarie. La prima coppia, che costituisce l'elemento predominante del sistema, \u00e8 formata da due stelle giganti di classe spettrale G, aventi entrambe una massa di circa 2,5 masse solari e un raggio che si aggira intorno a 10 volte quello della nostra stella. Le due stelle, che orbitano attorno al comune baricentro seguendo una traiettoria piuttosto stretta, sono in una fase piuttosto avanzata della propria evoluzione: la secondaria si sta apprestando a diventare una gigante rossa, mentre la primaria \u00e8 nella fase di fusione dell'elio. L'altra coppia, distante circa UA dalla prima, \u00e8 composta da due piccole e deboli stelle rosse di sequenza principale.\nPer via della sua luminosit\u00e0, la stella sin dall'antichit\u00e0 \u00e8 stata associata alla mitologia; il nome stesso \"Capella\" deriva dal latino col significato di \"capretta\", in riferimento al mito di Amaltea, la capra cretese che allatt\u00f2 Zeus sul monte Ida a Creta.\nOsservazione.\nCapella appare come un astro di colore giallo oro, facilmente individuabile nella parte nord-occidentale della costellazione dell'Auriga a causa della sua grande luminosit\u00e0: ha infatti una magnitudine apparente di +0,08. La stella rappresenta la spalla sinistra dell'auriga (il cocchiere), o, a seconda delle tradizioni, la capra portata in spalla dall'auriga stesso. Capella si trova poco a nord del triangolo isoscele formato dalle tre deboli stelle (\u03b5, \u03b6 e ) che formano l'asterismo conosciuto come \"il naso dell'Auriga\" o, nei paesi anglosassoni, \"the three kids\" (i tre capretti).\nCapella ha una declinazione pari a 46\u00b0 N, che la rende la stella di prima magnitudine pi\u00f9 vicina al polo nord celeste (Polaris, l'attuale stella polare, ha invece una magnitudine di +2,0). Di conseguenza Capella presenta la maggiore osservabilit\u00e0 dalle regioni dell'emisfero boreale, ove diventa circumpolare a nord del 44\u00ba parallelo: a causa di ci\u00f2 nei Paesi del Nord Europa, in tutta la Germania, in quasi tutta la Francia, nell'Italia settentrionale, nella maggior parte del Canada, nella parte settentrionale degli Stati Uniti e in buona parte della Russia essa non tramonta mai; durante l'inverno boreale appare altissima nel cielo alle latitudini temperate. Il periodo migliore per la sua osservazione ricade nei mesi compresi fra la fine di ottobre e aprile.\nNell'emisfero australe invece le possibilit\u00e0 di osservazione di Capella sono pi\u00f9 ridotte: la stella infatti \u00e8 invisibile a sud del 44\u00b0 S, ovvero nelle regioni pi\u00f9 meridionali di Argentina, Cile e Nuova Zelanda. \u00c8 per\u00f2 ben visibile in tutto il continente africano, in tutta l'Asia e in tutta l'Australia, sebbene nelle regioni meridionali dell'Africa e in Australia appaia bassa in direzione dell'orizzonte nord e sia visibile solo per pochi mesi all'anno in coincidenza dell'estate australe.\nCapella \u00e8 la sesta stella pi\u00f9 luminosa del cielo dopo Sirio, Canopo, , Arturo e Vega. In particolare, \u00e8 appena meno luminosa di Arturo (che ha magnitudine \u22120,04) e di Vega (che ha magnitudine +0,03); inoltre, Arturo, Vega e Capella sono le tre stelle pi\u00f9 luminose dell'emisfero celeste boreale.\nLuminosit\u00e0 nel tempo.\nFra e anni fa, quando fu superata da Canopo, Capella \u00e8 stata la stella pi\u00f9 luminosa dell'intero cielo notturno; in questo periodo per\u00f2 la stella aveva gi\u00e0 superato il picco della sua luminosit\u00e0, che si \u00e8 verificato circa anni fa, quando era Aldebaran la stella pi\u00f9 brillante del cielo (con magnitudine \u22121,54) e Capella si trovava a soli 28 anni luce dalla Terra; da tale distanza, la stella si mostrava con una magnitudine apparente di \u22120,86. Attualmente Capella si sta allontanando dalla Terra al ritmo di 30,2 km/s, e quindi la sua luminosit\u00e0 apparente \u00e8 destinata lentamente a diminuire nelle prossime migliaia di anni.\nNell'attuale epoca Capella e Aldebaran presentano una notevole distanza angolare nel cielo; tuttavia, sulla base del loro moto proprio, \u00e8 stato possibile ricostruire come circa anni fa le due stelle apparissero molto vicine fra loro, costituendo una brillante coppia. Le due stelle rimasero vicine per diverse migliaia di anni, un periodo sufficiente perch\u00e9, in virt\u00f9 della precessione degli equinozi, il polo nord celeste potesse passare in prossimit\u00e0 di questa coppia; per alcune migliaia di anni, quindi, la coppia Aldebaran-Capella ha svolto il ruolo di indicatrice del polo nord celeste.\nAmbiente galattico e moti spaziali.\nTrovandosi a 43 anni luce dal Sole, Capella ne condivide lo stesso ambiente galattico; in particolare, si trova all'interno della Bolla Locale, una cavit\u00e0 del mezzo interstellare presente nel Braccio di Orione, uno dei bracci che compongono la spirale della Via Lattea.\nLe sue coordinate galattiche sono 162,59\u00b0 e 4,57\u00b0. Una longitudine galattica di 162,59\u00b0 indica che la linea ideale che congiunge il Sole e Capella, se proiettata sul piano galattico, forma con la linea ideale che congiunge il Sole con il centro galattico un angolo del medesimo valore: ci\u00f2 significa che Capella \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di 4\u00b0 e mezzo significa che le due stelle sono quasi allineate sullo stesso piano e che Capella si trova poco pi\u00f9 a nord rispetto al piano su cui giacciono il Sole e il centro galattico.\nLa stella pi\u00f9 vicina a Capella, distante 3,9 anni luce, \u00e8 L 1672-14, una debole stella rossa di classe M2 V che, essendo di 11\u00aa magnitudine, pu\u00f2 essere osservata solo mediante telescopi. La seconda stella in ordine di vicinanza a Capella \u00e8 invece , una stella gialla di classe G1.5IV-V di magnitudine +4,70, che appare anche a occhio nudo nelle vicinanze (circa 6\u00b0) di Capella, da cui dista 4,5 anni luce.\nGli studi condotti sin dagli anni sessanta sul moto spaziale di Capella hanno permesso di inquadrare la stella all'interno della Corrente delle Iadi, la corrente stellare meglio studiata e conosciuta. I vettori del movimento medio della Corrente delle Iadi rispetto al sistema di riposo locale sono \u00a0=\u00a0: ci\u00f2 significa che, rispetto al movimento medio del materiale della Via Lattea nei dintorni del Sole, la Corrente presenta in media un moto di allontanamento dal centro galattico di 38\u00a0km/s, un moto in senso inverso rispetto alla rotazione galattica di 17\u00a0km/s e un moto verso il polo sud galattico di 11\u00a0km/s; il movimento di Capella rispetto al sistema di riposo locale \u00e8 invece \u00a0=\u00a0. I valori della stella sono abbastanza simili a quelli delle altre componenti della corrente, il che permettere di stabilire con un buon margine di certezza l'appartenenza di Capella alla Corrente delle Iadi. Poich\u00e9 quest'ultima condivide lo stesso moto rispetto al sistema di riposo locale dell'ammasso aperto delle Iadi, Eggen ha ipotizzato che la Corrente si sia originata dalla dispersione dell'ammasso aperto, che in origine, quindi, doveva avere dimensioni maggiori delle attuali. Poich\u00e9 l'et\u00e0 presunta dell'ammasso \u00e8 625 milioni di anni, se l'ipotesi di Eggen \u00e8 corretta, allora le stelle della Corrente condividono la medesima origine all'interno di una nube molecolare gigante. Queste considerazioni fornirebbero importanti informazioni sull'et\u00e0 di Capella e sulla sua composizione chimica, in quanto, se le stelle hanno una origine comune, allora hanno anche composizioni chimiche molto simili.\nCaratteristiche principali.\nCapella \u00e8 un sistema stellare composto da una coppia di binarie, per un totale di quattro componenti: la prima coppia \u00e8 costituita da due stelle giganti gialle di classe spettrale G, mentre la seconda \u00e8 formata da due stelle rosse di sequenza principale di classe spettrale M. Le due binarie sono relativamente strette, mentre la distanza che separa una binaria dall'altra \u00e8 di circa 10\u00a0000\u00a0UA (~1,5 \u00d7 1012 km, ossia 0,15\u00a0anni luce).\nLa coppia di giganti \u00e8 di gran lunga l'elemento predominante del sistema, contribuendo per circa il 99,99% alla radiazione emessa. Le due giganti vengono contrassegnate dalle lettere A e B (a volte con Aa e Ab) e sono state fatte oggetto di intenso studio, mentre le due stelle rosse sono designate con le lettere C e D (talvolta Ha e Hb).\nLa coppia A-B.\nDifficolt\u00e0 di studio.\nNonostante l'elevata luminosit\u00e0 apparente e il gran numero di osservazioni di cui \u00e8 stato oggetto il sistema, vi sono ancora importanti incertezze riguardo a molte caratteristiche della coppia A-B. Due fattori in particolare costituiscono un elemento di difficolt\u00e0: in primo luogo la vicinanza tra le due componenti; quindi l'elevata velocit\u00e0 di rotazione della componente B, che determina un allargamento delle righe spettrali della stella rendendo particolarmente difficile il calcolo della sua velocit\u00e0 radiale e di conseguenza la precisa determinazione dell'orbita che essa percorre. Le difficolt\u00e0 nel calcolo dell'orbita si traducono poi in una difficolt\u00e0 nel calcolo delle masse delle due componenti principali e di altri parametri. Tuttavia proprio l'intensit\u00e0 delle osservazioni di cui Capella \u00e8 stata fatta oggetto ha permesso di ottenere diversi risultati interessanti, che rendono meno sommaria la conoscenza di questo sistema.\nStoria osservativa recente.\nLa natura binaria di Capella A-B \u00e8 stata riconosciuta fra la fine dell'Ottocento e l'inizio del Novecento sulla base di osservazioni spettroscopiche; si cerc\u00f2 dunque sin da subito di risolvere visualmente la coppia, ma senza successo. La prima risoluzione certa della coppia fu compiuta nel 1919, circa vent'anni dopo la scoperta della duplicit\u00e0 di Capella, attraverso il complesso di interferometri dell'Osservatorio di Monte Wilson. Fu necessario comunque attendere gli anni settanta perch\u00e9 si iniziasse nuovamente a osservare Capella con sistematicit\u00e0 al fine di risolvere la coppia A-B. Le osservazioni astrometriche finora pi\u00f9 precise sono quelle condotte da Hummel e colleghi nel 1994, compiute ancora presso l'Osservatorio di Monte Wilson. Inoltre la coppia \u00e8 stata risolta nel 1997 tramite la \"Faint Object Camera\" del telescopio spaziale Hubble alle lunghezze d'onda dell'ultravioletto (\u00a0nm).\nPer quanto riguarda lo studio delle velocit\u00e0 radiali della coppia, occorre rilevare che su quella della componente A c'\u00e8 un buon accordo fra i risultati ottenuti dai vari gruppi di studiosi fin dalle prime osservazioni di inizio Novecento, mentre sui parametri della componente B \u00e8 presente ancora molta incertezza. Per parecchi decenni le misure pi\u00f9 influenti della velocit\u00e0 radiale delle due componenti sono state quelle di Struve e Kilby, pubblicate nel 1953, e di Wright (1954). Misurazioni di gran lunga pi\u00f9 precise sono quelle compiute nel 1993 da Barlow e colleghi, superate in accuratezza da quelle pubblicate nel 2009 da Torres e colleghi. Infine, nel 2011 sono state pubblicate le osservazioni compiute da Weber e Strassmeier presso l'Osservatorio del Teide, situato nell'isola di Tenerife, che hanno un margine di errore di circa la met\u00e0 di quelle di Torres e colleghi e che quindi rappresentano le misure pi\u00f9 accurate oggi disponibili.\nVelocit\u00e0 radiali.\nIl problema maggiore nello studio della coppia A-B \u00e8 rappresentato, come si \u00e8 detto, dalle misurazioni della velocit\u00e0 radiale della componente B, che si presentano molto discordanti fra i vari studi; in particolare, gli studi pi\u00f9 vecchi tendono a riportare delle ampiezze di oscillazione maggiori di quelli pi\u00f9 recenti. Questo ha un notevole impatto sulla massa stimata di Capella B, in quanto minore \u00e8 la semiampiezza dell'oscillazione della velocit\u00e0 radiale maggiore \u00e8 la massa che viene calcolata.\nLe tabelle sottostanti riportano le misurazioni delle semiampiezze delle oscillazioni delle velocit\u00e0 radiali delle componenti A e B di Capella; in particolare \u00e8 da notare il buon accordo fra le misurazioni della velocit\u00e0 radiale della componente A, fin dalle prime risalenti all'inizio del Novecento. Le misurazioni pi\u00f9 recenti devono considerarsi pi\u00f9 precise in quanto effettuate con strumentazione pi\u00f9 moderna.\nConfrontando i vari valori, si pu\u00f2 notare che mentre nelle misurazioni pi\u00f9 vecchie la differenza fra le oscillazioni delle due componenti era considerevole, in quelle pi\u00f9 recenti \u00e8 pi\u00f9 esigua; ci\u00f2 significa che la differenza fra le masse di Capella A e Capella B \u00e8 molto minore di quanto non si credesse in precedenza.\nParametri orbitali.\nTorres e colleghi (2015) forniscono una soluzione dell'orbita di Capella basata sia sulle loro osservazioni procedenti osservazioni sia, specialmente, su quelle di Weber e Strassmeier (2011), che sono le pi\u00f9 precise disponibili, ma anche su quelle di Hummel e colleghi (1994), di Newall (1900), Campbell (1901), Struve e Kilby (1953), Beaver e Eitter (1986), Shcherbakov e colleghi (1990) e le rilevazioni astrometriche di Merrill (1922), Kulgarin (1970), Blazit e colleghi (1977), Koechlin e colleghi (1979), Baldwin e colleghi (1996), Young e Dupree (2002), Kraus e colleghi (2004), nonch\u00e9 le misurazioni del satellite Hipparcos. A tutte le osservazioni \u00e8 stato dato un peso direttamente proporzionale a quello della loro precisione.\nSulla base di tutti questi dati il gruppo di Torres ha dedotto che le due componenti di Capella A-B compiono un'orbita intorno al comune centro di massa in giorni; l'orbita, inclinata rispetto alla linea di vista terrestre di , ha una eccentricit\u00e0 molto bassa di . Il semiasse maggiore sembra essere di \u00a0mas, che, alla distanza di 43 anni luce, corrispondono a milioni di km, equivalenti a \u00a0UA; l'ascensione retta del nodo ascendente \u00e8 invece di .\nMasse.\nHummel e colleghi (1994), sfruttando le misure delle velocit\u00e0 radiali, avevano calcolato che Capella A avesse una massa di e Capella B una massa di . Poich\u00e9 nelle stime pi\u00f9 recenti la differenza fra le velocit\u00e0 radiali delle due componenti risulta inferiore a quella misurata in precedenza, la differenza fra i valori delle masse delle due componenti viene ritenuta minore di quella computata da Hummel e colleghi. Torres e colleghi (2009) ipotizzano che Capella A abbia infatti una massa di e Capella B una massa di ; la secondaria avrebbe quindi il 99% della massa della primaria. Weber e Strassmeier (2011) invece riportano un valore di per la primaria e di per la secondaria, stimando un rapporto fra le due grandezze di . Infine, Torres e colleghi (2015) riportano un valore di per la primaria, mentre stimano la massa della secondaria in con un rapporto di .\nLuminosit\u00e0.\nUn altro problema rilevante nello studio del sistema Capella A-B risiede nella misurazione delle luminosit\u00e0 delle due componenti, che deriva dalla difficolt\u00e0 di discernere con precisione le linee spettrali di Capella B. Newall (1900) ha affermato che \u00abprobabilmente le due componenti non differiscono molto per quanto riguarda la loro luminosit\u00e0\u00bb, mentre Campbell (1901) ha sostenuto che \u00abnella porzione visibile dello spettro la componente solare [Capella A] \u00e8 probabilmente almeno una magnitudine pi\u00f9 luminosa delle due\u00bb. Per molto tempo, la misura pi\u00f9 influente della luminosit\u00e0 relativa fra le due componenti \u00e8 stata quella di Wright (1954), il quale ha sostenuto che Capella A fosse 0,25 magnitudini pi\u00f9 luminosa di Capella B. Tuttavia Griffin e Griffin (1986) hanno dimostrato che le misurazioni di Wright (1954) erano affette da errore per via dell'allargamento delle righe spettrali di Capella B determinato dalla sua alta velocit\u00e0 di rotazione. Corretto questo errore, Capella B risulta nel visibile 0,15 magnitudini pi\u00f9 luminosa di Capella A; tale risultato \u00e8 stato sostanzialmente confermato da Barlow e colleghi (1993), secondo i quali Capella A ha una magnitudine apparente di e Capella B di . Un ulteriore supporto a questa tesi \u00e8 arrivato dal lavoro di Torres e colleghi (2015), che hanno riscontrato una differenza di circa 0,13 magnitudini fra la luminosit\u00e0 di Capella B e quella di Capella A; in particolare, essi stimano la magnitudine apparente di Capella B in e quella di Capella A in .\nCapella A presenta una temperatura superficiale inferiore a quella di Capella B, di conseguenza la prima emette pi\u00f9 radiazione nelle bande dell'infrarosso, mentre la seconda emette maggiormente nelle bande del visibile e dell'ultravioletto. In particolare, nelle lunghezza d'onda inferiori a 700\u00a0nm Capella B risulta pi\u00f9 luminosa, mentre il contrario avviene nelle lunghezze d'onda superiori a 700\u00a0nm; prendendo invece in considerazione la radiazione totale emessa dalle due componenti, allora Capella A risulta pi\u00f9 luminosa di Capella B. Torres e colleghi (2015) hanno stimato che la luminosit\u00e0 totale (bolometrica) di Capella A \u00e8 , mentre quella di Capella B \u00e8 . Questo dato, assieme alla maggiore massa di Capella A rispetto a Capella B, giustifica l'appellativo di \"primaria\" che le viene dato, sebbene nel visibile Capella B sia pi\u00f9 luminosa.\nCon una luminosit\u00e0 complessiva di circa 150\u00a0L\u2609, Capella \u00e8 il secondo oggetto pi\u00f9 luminoso entro una distanza di 50 anni luce dal Sole, dopo Arturo: sono infatti gli unici due oggetti entro questa distanza ad avere magnitudine assoluta negativa.\nDiametri.\nCapella A e B sono oggetti abbastanza grandi e vicini da rendere possibile una misura diretta dei loro diametri angolari mediante tecniche interferometriche. La prima misura dei diametri delle due componenti si deve a Blazit e colleghi (1977), che hanno ottenuto un valore di per il diametro di Capella A e di per il diametro di Capella B; queste misure sono per\u00f2 viziate dal presupposto, mutuato da Wright (1954), che Capella A fosse 0,25 magnitudini pi\u00f9 luminosa di Capella B. Corretto questo errore, sfruttando il fenomeno dell'oscuramento al bordo, di Benedetto e Bonneau (1991) hanno invece ottenuto un valore di per la primaria e di per la secondaria. I valori misurati da Hummel e colleghi (1994), sempre dopo la medesima correzione, sono piuttosto comparabili: per la primaria e per la secondaria. I diametri angolari sono stati misurati anche da Kraus e colleghi (2004), che per\u00f2 hanno deciso di non applicare alcuna correzione: e sono i valori ottenuti. Applicando correzioni uniformi a questi risultati e calcolando la media fra loro si ottiene per la primaria e per la secondaria.\nAlla distanza di 43 anni luce, queste misurazioni corrispondono a un raggio di per Capella A e di per Capella B; questi valori rappresentano rispettivamente il 7,5% e il 5,5% della distanza fra le due componenti, che quindi sono ben separate l'una dall'altra (e infatti esse non si eclissano a vicenda).\nTemperature.\nLe temperature superficiali delle due componenti del sistema binario A-B sono state misurate attraverso varie metodiche con un discreto accordo fra le varie misurazioni. La tabella sottostante riporta alcune delle misurazioni pi\u00f9 recenti e affidabili; dall'insieme di esse si pu\u00f2 concludere che la secondaria ha una temperatura simile a quella del Sole, il che la pone tra le ultime sottoclassi della classe spettrale F e le prime sottoclassi della classe G, mentre la primaria ha una temperatura inferiore che la pone tra le ultime sottoclassi della classe G e le prime della classe K. Capella A \u00e8 stata in effetti variamente assegnata alla classe G6, G8 o K0, mentre Capella B \u00e8 stata assegnata alle classi G1, G0 o F9.\nVelocit\u00e0 e periodo di rotazione.\nLa misura esatta della velocit\u00e0 di rotazione costituisce notoriamente un problema nelle stelle giganti, a causa sia dell'alta macroturbolenza dei gas atmosferici sia della bassa velocit\u00e0 con cui la stella ruota sul proprio asse: questo \u00e8 vero in particolare per Capella A, per la quale esistono notevoli discordanze circa le varie misurazioni della velocit\u00e0 di rotazione. Invece la velocit\u00e0 di rotazione di Capella B, che, come anticipato, \u00e8 notevolmente pi\u00f9 elevata rispetto a quella di Capella A, \u00e8 pi\u00f9 facilmente distinguibile dalla macroturbolenza del gas atmosferico; non stupisce quindi che le misurazioni nel caso di questo astro siano maggiormente concordi. La tabella a lato riporta le velocit\u00e0 di rotazione () delle componenti A e B di Capella riportate in alcune pubblicazioni.\nPer calcolare la velocit\u00e0 di rotazione dei due astri, e quindi il loro periodo di rotazione, \u00e8 necessario conoscere il valore di \"i\", cio\u00e8 l'inclinazione dell'asse di rotazione rispetto al piano della linea di vista: si tratta di un valore che di solito \u00e8 difficilmente determinabile, anche se Capella costituisce un'eccezione: infatti, di Capella A-B si conosce con buona approssimazione l'inclinazione del piano orbitale rispetto alla linea di vista. Sembra ragionevole supporre che l'asse di rotazione delle due componenti sia perpendicolare rispetto al piano dell'orbita e che quindi sia inclinato di circa 47\u00b0 rispetto alla linea di vista terrestre. Una conferma indipendente di questo dato viene dal lavoro di Shcherbakov e colleghi (1990), i quali hanno studiato la linea dell'elio in corrispondenza della lunghezza d'onda di 1\u00a0083\u00a0nm nello spettro di Capella A e hanno potuto appurare che essa varia con un periodo di circa 104 giorni; gli studiosi hanno imputato tale variazione alla presenza sulla superficie della stella di una piccola zona calda e attiva, che si sposta seguendo la rotazione della stella intorno al proprio asse, il che pertanto suggerisce che il periodo di rotazione di Capella A sia di 104 giorni. Questo risultato \u00e8 stato successivamente confermato da Katsova e Scherbakov (1998) e da Strassmeier e colleghi (2001) analizzando le linee H\u03b1 e H\u03b2 dell'idrogeno. Il periodo di rotazione individuato \u00e8 molto vicino al periodo di rivoluzione della stella intorno al centro di massa del sistema, e quindi ci\u00f2 fa supporre che i due periodi siano sincroni. Ipotizzando pertanto che la stella ruoti in 104 giorni e che il suo asse di rotazione sia perpendicolare al piano orbitale, il valore di previsto \u00e8 , in discreto accordo con alcune delle misurazioni effettuate.\nPer quanto riguarda Capella B, Katsova e Scherbakov (1998) hanno notato che la linea dell'elio a 1\u00a0083\u00a0nm presentava delle variazioni ogni 8,25 giorni e hanno interpretato questo dato, analogamente a Capella A, come riconducibile al periodo di rotazione della stella. Strassmeier e colleghi (2001) hanno ripetuto le loro osservazioni nella serie dell'idrogeno e hanno misurato un periodo di giorni. Il valore di ottenuto dalla media di questi due risultati \u00e8 , in buon accordo con le misurazioni effettuate; ci\u00f2 costituisce un'importante conferma del fatto che l'asse di rotazione di entrambe le stelle sia perpendicolare al piano orbitale. Inoltre, mentre la primaria presenta una rotazione sincrona col suo periodo di rivoluzione, il periodo di rotazione della secondaria \u00e8 un dodicesimo di quello di rivoluzione.\nLa coppia C-D.\nNel 1914 R. Furuhjelm osserv\u00f2 che la coppia A-B aveva una debole compagna, che possedeva un moto proprio simile e che quindi probabilmente era legata a essa da vincoli gravitazionali; egli stim\u00f2 che la stella, di magnitudine 10,6, fosse posta a circa 12' dalla coppia AB. Nel 1936 Carl L. Stearns scopr\u00ec la natura binaria di questa debole stella, confermata nel corso dello stesso anno da G. P. Kuiper. Si tratta di una coppia di stelle rosse di sequenza principale che si pensa siano distanti circa dalla coppia di giganti. Sebbene la coppia, da quando \u00e8 stata osservata per la prima volta, abbia compiuto pressappoco 30\u00b0 della sua orbita, Heintz (1975) ha provato a calcolarne in via preliminare i parametri: egli stima che le due stelle orbitino intorno al baricentro comune in 388 anni, che il semiasse maggiore dell'orbita sia 3,72\u00a0\" (corrispondenti a 48\u00a0UA, cio\u00e8 circa 7,2 miliardi di km), che essa non abbia eccentricit\u00e0 e che sia inclinata di 65,0\u00b0 rispetto alla linea di vista terrestre; infine egli stima che l'argomento del pericentro sia 0\u00b0. Heintz ha inoltre tentato una stima della massa totale del sistema, risultata 0,78\u00a0M\u2609. Torres e colleghi (2015) hanno proposto una soluzione alternativa dell'orbita, che avrebbe un periodo di circa 300 anni, un seminasse maggiore di 3,5\" (corrispondenti a circa 45\u00a0UA, cio\u00e8 circa 6,7 miliardi di km), una eccentricit\u00e0 di 0,75, una inclinazione di 52\u00b0 rispetto alla linea di vista terrestre e un argomento del pericentro di 88\u00b0.\nLe componenti di questo sistema sono state chiamate Capella C e Capella D (altrove Capella H e Capella L oppure Ha e Hb).\nCapella C.\nHeintz (1975) stima che Capella C abbia una magnitudine compresa fra 9,5 e 10 e una massa di 0,65\u00a0M\u2609.\nLa pubblicazione di Leggett e colleghi (1996) raccoglie uno studio approfondito di 16 stelle rosse di sequenza principale, fra cui anche Capella C. In questo studio Capella C \u00e8 assegnata alla classe spettrale M2,5 con una magnitudine apparente di 9,53. Il suo colore rosso-arancione \u00e8 dovuto alla bassa temperatura superficiale, pari a ; la bassa temperatura, associata al raggio pari a \u00a0R\u2609 fanno s\u00ec che la stella abbia una luminosit\u00e0 circa 0,05 volte quella solare. Leggett e colleghi (1996) stimano che Capella C abbia una massa di , mentre Fischer e Marcy (1992) stimano una massa di . Infine, Torres e colleghi (2015) avanzano l'ipotesi che la stella abbia una massa pari a .\nCapella D.\nCapella D \u00e8 a sua volta una stella rossa di sequenza principale, di classe spettrale M4. Heintz (1975) ne stima una magnitudine compresa fra 12 e 12,5 e una massa di ; altre pubblicazioni riportano una magnitudine apparente di 13,7 e una massa di . Si suppone che la sua luminosit\u00e0 ammonti allo 0,05% di quella solare. Torres e colleghi (2015) riportano una stima della massa molto superiore rispetto alle pubblicazioni precedenti: .\nCompagne visuali.\nOltre alle stelle che compongono il sistema, si possono osservare nei suoi pressi almeno altre sei compagne visuali, che con molta probabilit\u00e0 non sono fisicamente legate alla coppia principale. Le compagne visuali sono elencate nella tabella sottostante; l'assegnazione delle lettere presuppone che le due giganti siano chiamate Capella Aa e Capella Ab, mentre le nane rosse che fisicamente fanno parte del sistema come Ha e Hb.\nAltre caratteristiche.\nEt\u00e0 e stato evolutivo.\nAlmeno a grandi linee lo stato evolutivo di Capella A e Capella B \u00e8 chiaro. Dopo essersi formate alcune centinaia di milioni di anni fa all'interno di una nube molecolare, esse hanno trascorso la loro sequenza principale come due stelle bianco-azzurre appartenenti alle ultime sottoclassi spettrali della classe B o alle prime della classe A. Allo stato attuale, le due stelle hanno gi\u00e0 concluso questa fase di stabilit\u00e0, avendo completamente convertito l'idrogeno presente nel loro nucleo in elio. Capella A, essendo pi\u00f9 massiccia, ha avuto un'evoluzione pi\u00f9 rapida: questo spiega alcune sue caratteristiche, come la minore temperatura superficiale rispetto alla compagna, il maggior raggio e la minore velocit\u00e0 di rotazione su s\u00e9 stessa.\nTuttavia, al di l\u00e0 di questo quadro di massima, il preciso stato evolutivo delle due stelle \u00e8 oggetto di discussione. Da questo punto di vista, Capella rappresenta un caso favorevole in quanto sono disponibili dati circa le abbondanze degli isotopi del carbonio e dell'azoto, due elementi coinvolti nel ciclo CNO, il processo di fusione nucleare che ha alimentato la stella nel corso della sequenza principale. Quando una stella della massa di Capella A o B esce dalla sequenza principale, sviluppa una zona convettiva in superficie che si ispessisce man mano che la stella, lungo il suo percorso evolutivo, si avvicina al ramo delle giganti rosse del diagramma H-R. I moti convettivi che caratterizzano questa zona rimescolano i prodotti del ciclo CNO che si trovano in profondit\u00e0 facendoli risalire in superficie; pertanto, le abbondanze superficiali di questi prodotti sono un indice dello spessore della zona convettiva e, di conseguenza, dello stadio evolutivo raggiunto dalla stella.\nPer quanto riguarda Capella B c'\u00e8 un generale consenso circa il fatto che essa si trovi nella lacuna di Hertzsprung, ovvero si starebbe dirigendo, sul diagramma H-R, verso la zona del ramo delle giganti rosse e si appresterebbe ad ascendere tale ramo. Capella B avrebbe quindi esaurito l'idrogeno presente nel suo nucleo, ma non avrebbe ancora cominciato a fondere l'elio che si \u00e8 accumulato al centro della stella. Il nucleo inerte di elio, non sostenuto da reazioni nucleari, sarebbe quindi in una fase di collasso, mentre la sua temperatura sarebbe in aumento. Le reazioni nucleari starebbero comunque proseguendo all'interno di un guscio di idrogeno che sovrasta immediatamente il nucleo di elio. Mentre il nucleo della stella si sta contraendo e scaldando, i suoi strati superficiali si starebbero espandendo e raffreddando.\nPer quanto riguarda Capella A, invece, la fase evolutiva in cui si trova \u00e8 oggetto di discussione. Esiste una linea di pensiero secondo la quale Capella A non ha ancora raggiunto la fase di fusione dell'elio. Questa tesi \u00e8 stata sostenuta mediante diverse argomentazioni: Boesgaard (1971) si basa sulle abbondanze del litio, troppo elevate per una stella gi\u00e0 in fase di fusione dell'elio; Bagnuolo e Hartkopf (1989) si basano invece sulla differenza di luminosit\u00e0 fra le due componenti, troppo piccola per poter ipotizzare che le due stelle si trovino in stadi evolutivi molto differenti; infine un supporto a questa tesi \u00e8 arrivato dalle misurazioni delle masse delle due componenti compiute da Torres e colleghi (2009): l'esigua differenza tra le masse delle due stelle depone a favore della tesi degli stati evolutivi simili. Uno dei dati pi\u00f9 problematici da accomodare, per gli studiosi che sostengono questa linea di pensiero, \u00e8 costituito dal rapporto fra le abbondanze di due isotopi del carbonio, il 12C e il 13C: questo rapporto \u00e8 infatti indicativo dello stato evolutivo della stella, dato che il rimescolamento superficiale dei prodotti del ciclo CNO fa crescere la presenza 13C a spese del 12C sulla superficie della stella; di conseguenza, pi\u00f9 una stella \u00e8 evoluta, pi\u00f9 il rapporto 12C/13C decresce. Per quanto riguarda Capella A, Tomkin e colleghi (1976) hanno misurato un rapporto di fra questi due isotopi, che tuttavia risulta troppo alto rispetto a quanto suggerito dagli altri indicatori relativi al suo stato evolutivo: il valore atteso, se Capella A non avesse raggiunto la fase della fusione dell'elio, si aggirerebbe infatti intorno a 19.\nIben (1965) ha inaugurato una scuola di pensiero alternativa secondo la quale Capella A si trovi nella fase della fusione dell'elio; secondo tale teoria, Capella A avrebbe un nucleo attivo in cui l'elio, tramite il processo tre alfa, verrebbe convertito in carbonio e ossigeno. La maggior parte degli studiosi, tra cui Barlow e colleghi (1993), Hummel e colleghi (1994) e Iwamoto e Saio (1999), ritiene corretta la valutazione di Iben. Tale valutazione ha ricevuto un ulteriore sostegno dalle misurazioni di Weber e Strassmeier (2011), che stimano una differenza di massa fra le due componenti maggiore rispetto alle misurazioni di Torres e colleghi (2009). Il gruppo di Torres, nel 2015, ha adottato le nuove misurazioni di Weber e Strassmeier (2011) e ha confrontato la massa, il raggio, la luminosit\u00e0, la temperatura superficiale e la composizione chimica di Capella A con tre diversi modelli evolutivi. Da tale raffronto \u00e8 risultato che Capella A starebbe terminando la fase di fusione dell'elio nel nucleo e che fra alcuni milioni di anni essa comincer\u00e0 ad ascendere il ramo asintotico delle giganti. Essa si troverebbe quindi attualmente alla fine della fase di red clump. L'et\u00e0 del sistema \u00e8 stimata da Torres e colleghi (2015) essere compresa fra i 590 e i 650\u00a0milioni di anni.\nIn ogni caso, qualunque sia il loro preciso stadio evolutivo attuale, fra qualche decina di milioni di anni, Capella A e B completeranno anche la fase di gigante rossa, quindi espelleranno i propri strati esterni in una nebulosa planetaria lasciando come residuo i loro nuclei inerti di carbonio e ossigeno, che diventeranno due nane bianche.\nPer quanto riguarda invece Capella C e D, essendo marcatamente meno massicce delle loro compagne, avranno una evoluzione molto pi\u00f9 lunga e sono destinate a rimanere all'interno della sequenza principale per diverse decine di miliardi di anni.\nComposizione chimica e metallicit\u00e0.\nMcWilliam (1990) riporta una stima della metallicit\u00e0 di Capella, ipotizzando che sia pari a [Fe/H]\u00a0=\u00a0\u22120,37\u00a0\u00b1\u00a00,22; se questo valore fosse corretto, significherebbe che la stella possiede un'abbondanza di elementi pi\u00f9 pesanti dell'idrogeno e dell'elio pari al 42% di quella del Sole.\nTuttavia la misura di McWilliam non sarebbe molto accurata per tre motivi. In primo luogo perch\u00e9 con probabilit\u00e0 si basa sulle linee spettrali ben definite della primaria, non tenendo conto del fatto che le linee della secondaria si sovrappongono in molti punti con quelle della primaria, facendole apparire pi\u00f9 deboli. In secondo luogo McWilliam adotta una temperatura superficiale di , ottenuta da indagini fotometriche della luce combinata delle due componenti, ma che \u00e8 troppo elevata per la sola primaria. Infine l'autore utilizza i valori delle abbondanze di metalli nel Sole riportati nell'articolo di Grevesse del 1984; correggendo tali valori con quelli riportati nella pubblicazione pi\u00f9 recente di Grevesse e Sauval (1998) il valore di [Fe/H] diventerebbe , il che significa che Capella avrebbe un'abbondanza di metalli corrispondente a circa il 63% di quella solare.\nUna misurazione pi\u00f9 recente della metallicit\u00e0 di Capella si deve a Fuhrmann (2011), che riporta un valore molto di elevato di [Fe/H], pari a , che equivale a un'abbondanza di metalli pari al 112% di quella solare.\nUn altro indizio sulla composizione chimica di Capella potrebbe derivare dalla probabile appartenenza della stella alla Corrente delle Iadi: infatti, essendo le stelle della Corrente nate dalla medesima nube molecolare, esse dovrebbero avere metallicit\u00e0 simili. Tuttavia non c'\u00e8 accordo fra i valori della metallicit\u00e0 media delle stelle della corrente riportati in letteratura. Zhao e colleghi (2009) stimano un valore di [Fe/H]\u00a0=\u00a0\u22120,09\u00a0\u00b1\u00a017, pari all'85% della metallicit\u00e0 solare, mentre Fuhrmann (2011) ipotizza un valore di , molto vicino a quello da lui misurato per Capella.\nTorres e colleghi (2015) hanno studiato l'abbondanza di 22 elementi chimici nelle atmosfere delle due componenti principali del sistema, trovando valori vicini a quelli riscontrabili nel Sole. In particolare, l'abbondanza di ferro \u00e8 risultata essere [Fe/H]\u00a0=\u00a0\u22120,04\u00a0\u00b1\u00a06, cio\u00e8 circa 91% di quella solare, in discreto accordo con le misurazioni di Fuhrmann (2011).\nEmissione di raggi X.\nL'identificazione, seppur con un certo grado di incertezza, di Capella quale sorgente di raggi X risale ai primi anni sessanta, quando, il 20 settembre 1962 e il 15 marzo 1963, furono lanciati due razzi di tipo Aerobee-Hi i quali rilevarono una fonte di raggi X all'ascensione retta 05h 09m e alla declinazione +46\u00b0.\nL'identificazione certa dell'emissione X della stella avvenne il 5 aprile 1974, quando un sensore montato su un razzo capt\u00f2 per 133 secondi la radiazione X proveniente da Capella con un'energia di . La luminosit\u00e0 dei raggi X (\"L\"X) fu misurata in ~1024\u00a0W, un valore volte superiore rispetto a quella solare in questa lunghezza d'onda. Si trattava della prima identificazione certa di una sorgente di raggi X con una stella.\nI raggi X sono sicuramente originati da una corona che raggiunge una temperatura di parecchi milioni di gradi, tuttavia capire se i raggi X provenissero da Capella A o da Capella B o da entrambe si \u00e8 rivelato particolarmente complicato. Linsky e colleghi (1998) hanno utilizzato il \"Goddard High-Resolution Spectrometer\" (GHRS) del telescopio spaziale Hubble per studiare la linea spettrale del Fe\u00a0 a 135,4\u00a0nm (che compare quando la temperatura raggiunge i 10 milioni di K) e cercare di determinare il contributo delle due componenti di Capella al flusso di raggi X. \u00c8 risultato che le due componenti contribuiscono in modo pressoch\u00e9 uguale al flusso a questa lunghezza d'onda, il che significa pertanto che entrambe possiedono una corona. Il plasma della corona non presentava grandi turbolenze, motivo per il quale Linsky e colleghi hanno ipotizzato un suo confinamento magnetico.\nYoung e colleghi (2001), analizzando i dati raccolti dal telescopio spaziale FUSE, e in particolare la riga spettrale del Fe\u00a0 a 97,4\u00a0nm (che compare quando la temperatura raggiunge i 6,3 milioni di K), suggeriscono che a tale lunghezza d'onda il flusso di raggi X provenga per il 75% dalla primaria.\nIshibashi e colleghi (2006) hanno studiato i dati inviati dal telescopio a raggi X Chandra sulle righe di emissione del ferro, del silicio, dell'ossigeno e di altri elementi, che compaiono a temperature comprese fra i 2 e i 10 milioni di kelvin. Il risultato degli studi dimostra che in questo range di temperature \u00e8 la primaria a contribuire in maggior misura al flusso totale di raggi X, sebbene a temperature superiori ai 10 milioni di K diventi importante anche il contributo della secondaria.\nLa dominanza della primaria nel flusso dei raggi X \u00e8 particolarmente interessante anche in considerazione del fatto che invece nella banda dell'ultravioletto \u00e8 la secondaria a contribuire in maggior misura.\nLo studio del flusso di raggi X, condotto sul lungo periodo (1 anno) attraverso i telescopi spaziali Chandra e XMM-Newton, ne hanno messo in evidenza una relativa costanza, mostrando una variazione di circa il 3%, confermata anche dalle variazioni misurate sul breve periodo (secondi e minuti). Ci\u00f2 permette di concludere che i raggi X sono originati all'interno di una corona stabile e non a partire da fenomeni violenti come i flare. Il picco di emissione della radiazione X corrisponde a una temperatura del plasma di 6-8 milioni di K, anche se un certo contributo \u00e8 presente sia a temperature inferiori (particolarmente significativo quello a 2 milioni di K) sia a temperature di gran lunga maggiori (fino a 30 milioni di K). \u00c8 stato ipotizzato che queste differenze corrispondano alle diverse temperature possedute dagli anelli di plasma magneticamente confinati che formano la corona delle due componenti principali di Capella.\nIl cielo visto da Capella.\nUn ipotetico osservatore situato su un eventuale pianeta in orbita attorno a una delle componenti principali di Capella vedrebbe il cielo leggermente diverso da quello osservabile sulla Terra: questo perch\u00e9 le distanze dal sistema solare di molte delle stelle pi\u00f9 brillanti visibili dal nostro pianeta differiscono in maniera sostanziale rispetto a quelle che le separano da Capella.\nSirio non sarebbe la stella pi\u00f9 luminosa del cielo visto da Capella, in quanto, trovandosi a una distanza di 40 anni luce, apparirebbe di magnitudine +1,92; la stella pi\u00f9 brillante sarebbe dunque Canopo, con una magnitudine di \u22120,55, segue Aldebaran, che a 37 anni luce da Capella avrebbe una magnitudine di \u22120,4. La terza stella pi\u00f9 brillante sarebbe anche la seconda pi\u00f9 vicina in assoluto al sistema di Capella, ovvero , una stella simile al Sole che, ad appena 4,6 anni luce, brillerebbe con una magnitudine \u22120,07. Anche Castore, che si trova a 25 anni luce da Capella, sarebbe sensibilmente pi\u00f9 luminosa che vista dalla Terra, e con una magnitudine di 0,07 sarebbe pi\u00f9 brillante delle lontane supergiganti di Orione, Rigel e Betelgeuse. Vega, come Sirio, perderebbe molto della sua luminosit\u00e0 rispetto alla visione terrestre, in quanto la sua distanza \u00e8 quasi il doppio (50 anni luce) e la sua magnitudine sarebbe +1,57. Oltre una magnitudine pi\u00f9 debole che vista dalla Terra sarebbe anche Arturo (+1,10), distante 62 anni luce da Capella.\nIl Sole invece sarebbe al limite della visibilit\u00e0 a occhio nudo: di magnitudine +5,4, sarebbe visibile tra la costellazione dell'Altare e la coda dello Scorpione, non lontano da Sargas.\nVisto da un ipotetico pianeta attorno alla componente C del sistema di Capella, il cielo sarebbe dominato dalla coppia di giganti gialle, che a di distanza non sarebbero distinguibili a occhio nudo l'una dall'altra e brillerebbero di magnitudine \u221212,6, luminosit\u00e0 paragonabile a quella della Luna piena vista dalla Terra.\nDalla pi\u00f9 debole delle due nane rosse, Capella D, la maggiore delle due nane rosse, trovandosi ad appena 48\u00a0UA, apparirebbe come un brillante astro di magnitudine di \u221214,2.\nAbitabilit\u00e0 del sistema.\nNell'epoca attuale, un ipotetico pianeta orbitante intorno alla coppia A-B dovrebbe trovarsi all'interno di una fascia (\"zona abitabile\") distante 12,5\u00a0UA dal baricentro del sistema perch\u00e9 possano verificarsi, sulla sua superficie, le condizioni adatte perch\u00e9 l'acqua possa esistere allo stato liquido; tuttavia, quando le due stelle si trovavano nella sequenza principale, tale fascia ricadeva in una regione di spazio molto pi\u00f9 vicina al baricentro rispetto a ora, dato che uscendo dalla sequenza principale le due componenti hanno aumentato in modo considerevole la loro luminosit\u00e0.\nInvece, come si \u00e8 visto, le componenti C e D del sistema hanno davanti a loro un tempo enormemente pi\u00f9 lungo di permanenza nella sequenza principale, e nonostante l'abitabilit\u00e0 dei pianeti attorno alle nane rosse possa essere compromessa da diversi fattori che caratterizzano tali sistemi, quali la rotazione sincrona del pianeta e i brillamenti che tipicamente coinvolgono questo tipo di stelle, rimane comunque pi\u00f9 probabile l'esistenza di un pianeta abitabile in orbita stabile attorno a una di queste due deboli stelle piuttosto che attorno a una gigante gialla. La componente C, di classe M2, ha una zona abitabile centrata attorno a 0,11\u00a0UA dalla stella; a questa distanza un pianeta simile alla Terra completerebbe la sua orbita in circa 24,4 giorni. Per avere acqua liquida, un pianeta simile alla Terra orbitante intorno alla componente D dovrebbe trovarsi a 0,022\u00a0UA dalla stella e completerebbe la sua orbita in 7,8 giorni.\nSignificato culturale.\nI nomi di Capella e il loro significato.\nIl nome \"Capella\" deriva dal latino con il significato di \"capretta\". Questo nome \u00e8 riportato nella letteratura latina a partire dai primi decenni dell'et\u00e0 imperiale romana, in particolare ne fanno menzione i poeti Marco Manilio e Ovidio e lo scrittore Plinio il Vecchio. Tuttavia la consuetudine di assegnare alla stella il nome di \"capra\" risale almeno ad Arato di Soli, poeta greco ellenista vissuto tra il IV e il III secolo a.C., che nella sua opera \"Fenomeni\" designa la stella come , \"\u00e0ix, aig\u00f2s\" (si confronti col nome della stella in greco moderno, \u0391\u03af\u03b3\u03b1, \"\u00c1iga\", del medesimo significato); tale nome \u00e8 riportato anche da Claudio Tolomeo, vissuto tra il I e il II secolo.\nIn epoca medioevale la stella veniva chiamata anche con il nome di \"Alhajoth\" (scritto anche come \"Alhaior\", \"Althaiot\", \"Alhaiset\", \"Alhatod\", \"Alhojet\", \"Alanac\", \"Alanat\", \"Alioc\"), che \u00e8 quasi certamente un adattamento del suo nome . Questo nome non ha un significato che possa in apparenza correlarsi logicamente con la stella (\"al-\u02bfAyy\u016bq\" significa infatti \"vanitoso\", \"damerino\") ed \u00e8 quindi probabile che si possa trattare dell'arabizzazione del lemma greco .\nUn altro nome arabo \u00e8 \ufe8d\ufedf\ufeae\ufe8d\ufedb\ufe90, \"al-R\u0101kib\", che significa \"il Conducente\" o \"il Viaggiatore\" o \"il Cavaliere\". Probabilmente questo nome \u00e8 stato attribuito all'astro per la sua posizione molto settentrionale nel cielo che la fa apparire sopra le altre stelle luminose, quasi le conducesse, ma potrebbe anche essere giustificato dal fatto che la comparsa di Capella preannunciava il sorgere delle Pleiadi, come la guida di una carovana precedeva la sequela dei dromedari montati o da soma. A tal proposito un ulteriore nome arabo \u00e8 infatti \u0627\u0644\u0647\u0627\u062f\u064a, \"al-H\u0101d\u012b\", \"la Guida\", un termine col quale, gi\u00e0 in epoca preislamica, era indicato l'apripista delle carovane. Il suo compito era quello di dare il ritmo agli animali, intonando versi poetici in metro \"rajaz\". L'insieme degli animali in fila indiana era identificato con le Pleiadi (in antichit\u00e0 chiamate dagli abitanti della penisola Araba \"le sette sorelle\"), che in passato da quella regione sorgevano quasi contemporaneamente a Capella, come ora accade per gli osservatori posti a 40\u00b0 N.\nNella astronomia cinese tradizionale, Capella faceva parte di un asterismo chiamato \u4e94\u8eca ( \"W\u016d ch\u0113\", \"i cinque cocchi\"), formato, oltre che da Capella, da \u03b2, \u03b9 e \u03b8 Aurigae, nonch\u00e9 da . Poich\u00e9 Capella era la seconda stella dell'asterismo, era chiamata \u4e94\u8eca\u4e8c ( \"W\u016d ch\u0113 \u00e8r\") che significa \"secondo dei cinque cocchi\". La relazione fra il cocchio cinese e l'Auriga occidentale \u00e8 singolare, ma forse casuale perch\u00e9 probabilmente il nome cinese fa riferimento al cocchio dei Cinque Imperatori.\nCapella viene chiamata \"Colca\" in quechua e \"Hoku-lei\" in hawaiiano, che significa \"stella-ghirlanda\". Presso i beduini del Negev e del Sinai Capella \u00e8 nominata \"al-\u02bfAyy\u016bq al-Thurayy\u0101\", cio\u00e8 \"Capella delle Pleiadi\", dato il ruolo da essa giocato nell'individuazione di questo ammasso di stelle, posto nella vicina costellazione del Toro.\nMitologia.\nData la sua grande luminosit\u00e0, Capella ha attirato l'attenzione su di s\u00e9 fin dai tempi pi\u00f9 remoti. Risale probabilmente ai Babilonesi la rappresentazione della costellazione dell'Auriga come un cocchiere con una capra sulle spalle; ci\u00f2 costituisce una prova che molte delle costellazioni riconosciute nella Grecia classica hanno una origine mesopotamica. All'interno di questa costellazione, Capella ha avuto un ruolo preminente: era per gli accadici \"Dil\u2011gan I\u2011ku\", la \"Messaggera della Luce\", o \"Dil\u2011gan Babili\", la \"stella Patrona di Babilonia\"; presso gli Assiri era invece conosciuta come \"I\u2011ku\", \"la Conducente\". Questi titoli derivavano dal fatto che in ambito babilonese l'inizio dell'anno veniva calcolato sulla base della posizione di Capella in relazione a quella della Luna il giorno dell'equinozio primaverile. Poich\u00e9, a causa della precessione degli equinozi, prima del 1730 a.C. la primavera cominciava quando il Sole entrava nella costellazione del Toro, Capella era chiamata anche la \"stella di Mard\u016bk\", essendo questa divinit\u00e0 associata al toro a causa della sua grande potenza. In particolare l'associazione con Mard\u016bk in quanto dio delle tempeste, riscontrata in varie iscrizioni in cuneiforme, \u00e8 un altro carattere che accomuna la mitologia babilonese a quelle greca e romana, che associarono la stella a Zeus-Giove. Ad esempio, Arato nei \"Fenomeni\" la associa alle tempeste marine, come anche Manilio, Ovidio e Plinio il Vecchio, i quali ripresero il poeta ellenista.\nGli antichi Egizi probabilmente la identificavano con il dio Ptah: si suppone che essa venisse osservata mentre tramontava da un tempio dedicato a questo dio nel 1700 a.C. a Karnak, presso Tebe. In uno zodiaco rinvenuto a Dendera Capella \u00e8 raffigurata come un gatto mummificato con una figura maschile coronata con piume nella mano aperta.\nNella mitologia ind\u00f9, Capella rappresentava il \"Brahma Ridaya\", cio\u00e8 il cuore di Brahm\u0101, il dio creatore dell'induismo. La stella chiamata nel \u1e5agveda \"\u0100ryaman\" o \"Airyaman\" potrebbe essere proprio Capella o Arturo.\nGi\u00e0 in Arato Capella \u00e8 stata identificata con Amaltea, la capra che allatt\u00f2 Zeus sul monte Ida a Creta. Zeus era stato l\u00ec nascosto dalla madre Rea per sfuggire al padre Crono, il quale divorava tutti i suoi figli neonati per evitare di essere spodestato da uno di loro, come aveva predetto un oracolo. Diventato re degli dei, Zeus, per ringraziare Amaltea, diede un potere alle sue corna: il possessore avrebbe potuto ottenere tutto ci\u00f2 che desiderasse; da qui la leggenda del corno dell'abbondanza, o \"cornu copiae\", detto anche \"Corno di Amaltea\". Alla morte della capra, Zeus la pose, insieme ai suoi capretti, tra gli astri del cielo: essa divenne cos\u00ec Capella, mentre i due suoi capretti divennero \u03b6 ed \u03b7 Aurigae, \"i capretti\". Secondo un'altra versione del mito, Amaltea era una ninfa che allatt\u00f2 il dio bambino con latte di capra, assieme a sua sorella Melissa, che invece lo nutr\u00ec con miele. In un'ulteriore versione, Amaltea e Melissa sono sostituite da Adrastea e da Ida, figlie del re di Creta Melisseo. Capella \u00e8 stata a volte identificata anche con una delle corna della capra che allattava Zeus fanciullo, rotta dal dio mentre giocava con lei e trasferita in cielo come Cornucopia.\nIn astrologia, si crede che Capella porti ricchezza e onori civili e militari. Nel medioevo Capella \u00e8 una delle 15 stelle fisse beheniane, associata allo zaffiro quale pietra preziosa, e alla menta, alla mandragora e al timo quale pianta. Agrippa von Nettesheim riporta il suo segno cabalistico e il nome di \"Hircus\" (termine latino per \"capra\").\nNella finzione.\nData la sua luminosit\u00e0, Capella \u00e8 sfruttata come ambientazione in varie opere di fantascienza. Tra i vari romanzi, \"Gli esiliati di Capella\" (\"Os Exilados da Capela\", 1949), dello spiritualista brasiliano Edgard Armond, in cui alcuni nativi di un pianeta orbitante intorno a Capella, a causa di una loro caduta morale, rinascono sulla Terra in un'epoca preistorica e aiutano gli uomini a evolversi; in seguito al loro aiuto nascono le prime civilt\u00e0, reali o mitiche, come quella egiziana, cinese, indiana e quella di Atlantide. Un altro romanzo \u00e8 \"Fanteria dello spazio\" (\"Starship Troopers\", 1960) di Robert A. Heinlein, nel quale la distanza tra il Sole e Capella \u00e8 usata per illustrare la velocit\u00e0 cui viaggiano le navi interstellari. Nel romanzo breve di James Tiptree Jr. \"Torna a casa, mamma\" (1968) alcuni alieni provenienti da Capella sbarcano sulla Terra; fra gli alieni i ruoli sessuali sono rovesciati: le donne sono molto pi\u00f9 alte degli uomini e li usano come schiavi e oggetti sessuali. In \"Crociata spaziale\" (\"Emphyrio\", 1969), un libro di Jack Vance, parte dell'azione si svolge su \"Capella V\" o \"Maastricht\", dove il protagonista Ghyl Tarvoke \u00e8 abbandonato in una regione remota da pirati spaziali; il cielo di Maastricht \u00e8 di un azzurro intenso e soffice e Capella appare nel cielo come circondata da una zona di pallido chiarore. \"Crociata spaziale\" \u00e8 uno dei tre libri in cui Jack Vance si impegna maggiormente nella costruzione di un pianeta immaginario. Inoltre il libro dello scrittore James Gunn \"Progetto Stelle\" (\"The Listeners\", 1972) ha come tema principale un messaggio radio ricevuto da Capella. Il romanzo \"Oltre Capella\" (\"Beyond Capella\", 1970) di John Rackam (pseudonimo usato dallo scrittore britannico John T. Phillifent) \u00e8 stato pubblicato da Mondadori nella collana Urania al n. 574, uscito il 05/09/1971.\nCapella \u00e8 menzionata anche nella serie televisiva originale di \"Star Trek\", nel terzo episodio della seconda stagione intitolato \"Una prigione per Kirk e Co.\" (1967), dove l'azione \u00e8 ambientata sul pianeta \"Capella IV\". Non mancano riferimenti anche nell'Universo Marvel (1968), in particolare per quanto riguarda gli alieni Badoon, che vivono in due pianeti orbitanti attorno a Capella. Questa razza \u00e8 degna di nota in quanto nella sua storia \u00e8 andata incontro a uno \"scisma di genere\" in due societ\u00e0 separate, per cui gli individui di sesso maschile, che vanno a formare la \"fratellanza di Badoon\", vivono nel pianeta \"Moord\", mentre le femmine, organizzate in una \"sorellanza\", vivono su \"Lotiara\" (Capella II).\nCapella compare anche nel media franchise \"BattleTech\" e in alcuni videogiochi quali ' (1993), \"Escape Velocity\" (1996) e ' (1999).\nNel \"manga\" Saint Seiya c'\u00e8 un personaggio dal nome Capella, un silver saint appartenente alla costellazione dell'Auriga; questi utilizza come arma due dischi formati dalle ruote del carro (che compone il totem dell'armatura, ovvero la forma ispirata alla costellazione di riferimento).\nEponimia.\nIl nome della stella \u00e8 stato utilizzato:"}
{"id": "242469", "revid": "3115", "url": "https://it.wikipedia.org/wiki?curid=242469", "title": "Cobain - Pi\u00f9 pesante del cielo", "text": "Cobain - Pi\u00f9 pesante del cielo (\"Heavier Than Heaven\") \u00e8 un libro di Charles R. Cross, pubblicato negli USA nel 2001 e in Italia da Arcana nel 2002.\nIl libro cerca di descrivere molto da vicino la vita del cantante dei Nirvana, Kurt Cobain. Infatti lo segue dalla sua infanzia fino al momento della sua morte, avvalendosi dei suoi diari (al momento della stesura non ancora editi), di alcune interviste ma soprattutto dell'aiuto della vedova di Kurt: Courtney Love.\nIl titolo si riferisce al tour europeo del 1989 a supporto di \"Bleach\", fatto con i Tad e chiamato appunto \"Heavier Than Heaven\", alludendo al peso del cantante Tad Doyle e alla pesantezza della musica da loro suonata."}
{"id": "242473", "revid": "228587", "url": "https://it.wikipedia.org/wiki?curid=242473", "title": "Rappresentazione intermedia", "text": "In informatica, il termine rappresentazione intermedia indica una struttura dati generata a partire dai dati in ingresso a un programma per calcolatore dalla quale \u00e8 possibile generare dati in uscita risultanti dall'elaborazione.\nLe rappresentazioni intermedie generalmente mantengono gran parte (o tutta) l'informazione contenuta nei dati in ingresso. Progettata per rendere l'accesso alle informazioni e la loro elaborazione pi\u00f9 agevoli ed efficienti, la rappresentazione intermedia spesso contiene i dati in ingresso in forma parzialmente elaborata e integrati da informazioni aggiuntive.\nUn esempio classico di rappresentazione intermedia \u00e8 offerto dai\ncompilatori moderni, nei quali la sequenza di righe di testo\ndel codice sorgente in ingresso, prima della conversione in\nistruzioni assemblatore per la CPU, \u00e8 trasformata in una\nstruttura dati intermedia (solitamente a grafo o albero)\nche consente l'analisi del flusso di controllo e il riordino di istruzioni o di intere parti del programma."}
{"id": "242475", "revid": "1543377", "url": "https://it.wikipedia.org/wiki?curid=242475", "title": "Inkwell", "text": "Inkwell, che ultimamente ha preso il nome di Ink, \u00e8 la tecnologia di riconoscimento della scrittura che \u00e8 inclusa nei computer prodotti dalla Apple Inc. con installato macOS. Fu introdotto insieme a Mac OS X Jaguar. Inkwell riconosce la scrittura nella lingua inglese, nella lingua francese e nella lingua tedesca.\nInkwell \u00e8 basato sulla tecnologia del PDA Apple Newton chiamata 'Rosetta'. L'inclusione di Inkwell in una versione di Mac OS X fece credere a molti che Apple volesse utilizzare questa tecnologia per un nuovo PDA o un'altra tablet computer.\nInkwell quando \u00e8 attivo appare come un foglio semi-trasparente, sul quale l'utente vede la sua scrittura apparire. Quando l'utente smette di scrivere, la sua scrittura viene riconosciuta da Inkwell e inclusa nell'applicazione attiva (nel punto in cui \u00e8 collocato il cursore), come se l'utente avesse semplicemente scritto le parole con la tastiera. L'utente pu\u00f2 anche impostare Inkwell per non riconoscere la propria scrittura, ma includere direttamente nell'applicazione il suo scritto a mano."}
{"id": "242476", "revid": "633110", "url": "https://it.wikipedia.org/wiki?curid=242476", "title": "Scir\u00e8", "text": ""}
{"id": "242482", "revid": "486946", "url": "https://it.wikipedia.org/wiki?curid=242482", "title": "Fonti di energia rinnovabili", "text": ""}
{"id": "242483", "revid": "1318658", "url": "https://it.wikipedia.org/wiki?curid=242483", "title": "Kruja", "text": "Kruja (in albanese anche Kruj\u00eb; storicamente anche Croia) \u00e8 un comune albanese situato nella Prefettura di Durazzo.\nKruja era abitata dall'antica trib\u00f9 illirica degli Albani. Nel 1190 divenne la capitale del primo stato albanese nel Medioevo, il Principato di Arb\u00ebr. Successivamente fu la capitale del Regno d'Albania, mentre all'inizio del XV secolo fu conquistata dall'Impero Ottomano, ma poi riconquistata nel 1443 da Skanderbeg, leader della Lega di Alessio, che la difese con successo contro tre assedi ottomani fino alla sua morte nel 1468.\nGli Ottomani presero il controllo della citt\u00e0 dopo il quarto assedio nel 1478 e l incorporarono nei loro territori. Una rivolta locale nel 1906 contro l'Impero Ottomano fu seguita dalla dichiarazione d'indipendenza dell'Albania del 1912. A met\u00e0 degli anni '10 Kruja fu uno dei campi di battaglia del conflitto tra la breve Repubblica dell'Albania Centrale, fondata da Essad Toptani, e il Principato d'Albania. Nel 1914 Toptani riusc\u00ec a impadronirsi della citt\u00e0 ma nello stesso anno fu reincorporata da Pr\u00eank Bib\u00eb Doda nel Principato d'Albania. Durante la seconda guerra mondiale fu il centro delle attivit\u00e0 del leader della resistenza Abaz Kupi.\nIn seguito alla riforma amministrativa del 2015, sono stati accorpati a Kruja i comuni di Bubq, Cudhi, Fush\u00eb-Kruj\u00eb, Kod\u00ebr Thuman\u00eb e Nik\u00ebl, portando la popolazione del comune a abitanti (dati censimento 2011).\nEtimologia.\nIl nome della citt\u00e0 deriva dalla parola albanese \"krua\"-\"kroi\", che significa sorgente-fontana: Kruja era infatti la citt\u00e0 delle fonti, essendo situata nei pressi di alte montagne e ricca di acque che scendevano in citt\u00e0.\nLa citt\u00e0 fu attestata per la prima volta come \"Kroai\" (in greco medievale \u039a\u03c1\u03bf\u03b1\u03af) nei documenti bizantini dell'inizio del VII secolo. Nel latino medievale era conosciuta come \"Croia\", \"Croya\" e \"Croarum\". Durante l'occupazione ottomana era anche conosciuta come \"Ak Hisar\" o \"Ak\u00e7ahisar\" dalle parole turche \"ak\" (bianco) e \"hisar\" (castello).\nStoria.\nEt\u00e0 antica.\nAnticamente la regione di Kruja era abitata dalla trib\u00f9 illirica degli Albani, mentre la citt\u00e0 si trova vicino al sito illirico dell'et\u00e0 del ferro di Zg\u00ebrdhesh. Durante le guerre illiriche l'area di Kruja fu conquistata dalla Repubblica Romana.\nEt\u00e0 medievale.\nI primi manufatti medievali di Kruja includono oggetti di abbigliamento e armi trovati nei cimiteri del V e VI secolo, che mostrano l'alto status e la ricchezza delle sepolture. Originariamente una fortezza di medie dimensioni come altri centri urbani, Kruj\u00eb si espanse fino a diventare una citt\u00e0 probabilmente dal VI al IX secolo d.C. Nel 1190 Kruja divenne la capitale del primo stato albanese del Medioevo, il Principato di Arb\u00ebr fondato da Progon. Durante il regno di Golem d'Albania il principato fu sciolto e incorporato nel neo fondato Regno d'Albania. Durante la fine del XIII e l'inizio del XIV secolo i Bizantini e la famiglia Thopia e nel 1343 l'Impero serbo presero il controllo della citt\u00e0. Il Regno d'Albania fu infine sciolto tra il 1363 e il 1368, quando Carlo Topia conquist\u00f2 la capitale Durazzo e incorpor\u00f2 i suoi territori, tra cui Kruja nel 1363, nel Principato d'Albania. Dopo il 1389 la Casa dei Thopia perse gradualmente il controllo della citt\u00e0, che nel 1395 venne conquistato da Giovanni I Castriota che perse la citt\u00e0 agli ottomani nel 1415. Dopo la sua riconquista fu incorporato nel Sanjak d'Albania e form\u00f2 un'unit\u00e0 amministrativa con lo status di Subasilik come attestato nel registro regionale del 1431. Durante la rivolta albanese del 1432-1436 la citt\u00e0 fu assediata senza successo da Andrea Thopia.\nNel 1443 Giorgio Castriota Skanderbeg prese il controllo della citt\u00e0 e l\u2019anno successivo la incorpor\u00f2 nella Lega di Alessio, la confederazione dei principati albanesi.\nDal 1450 al 1477 Kruj\u00eb fu difesa con successo dalle truppe albanesi quattro volte contro l'esercito ottomano, che alla fine la cattur\u00f2 nel 1478 durante il quarto assedio della citt\u00e0. Durante il primo assedio di Kruj\u00eb nel 1450, i 1.500-2.000 soldati della Lega di Alessio sotto Vrana Konti e Skanderbeg sconfissero una forza ottomana di circa 100.000 uomini guidati dal sultano Murad II. Nel decennio successivo Kruj\u00eb fu nuovamente assediata nel 1466 e poi nel 1467 senza successo da Ballaban Pasha e Mehmed II, le cui truppe totali contavano circa 150.000 uomini. Dopo la morte di Skanderbeg nel 1468, il presidio della citt\u00e0 fu integrato dalle truppe della Repubblica di Venezia. Nel 1476 la citt\u00e0 fu nuovamente assediata da un esercito di diecimila uomini al comando di Gedik Ahmed Pasha; tuttavia, la guarnigione locale guidata dal capostipite Pietro Vetturi difese gli assedianti ottomani, che si ritirarono dopo l'arrivo dei rinforzi al comando di Francesco Contarini e Nikoll\u00eb Dukagjini. La citt\u00e0 fu infine conquistata dagli Ottomani nel 1478 dopo essere stata assediata per oltre un anno.\nEt\u00e0 contemporanea.\nDurante l'ascesa del nazionalismo nell'impero ottomano, Kruja divenne il campo di battaglia di varie ribellioni anti-ottomane legate anche all'imposizione di nuove tasse. Nel 1906 il popolo di Kruja si ribell\u00f2 nuovamente contro l'Impero Ottomano. Il Wali di Scutari, Sali Zeki Pasha, invi\u00f2 quattro battaglioni dell'esercito ottomano di stanza in citt\u00e0 contro i ribelli di Kruj\u00eb.\nDopo lunghi scontri, i funzionari ottomani si offrirono di iniziare i negoziati con i ribelli. Il 20 settembre 1906 i leader di Kruja ed i diplomatici ottomani si incontrarono nel quartiere Tallajbe per discutere lo stato amministrativo della citt\u00e0, tuttavia, l'esercito ottomano sotto \u015eemsi Pasha tese un'imboscata ai leader ribelli. Durante la battaglia che segu\u00ec, morirono circa 30 persone, compresi civili non coinvolti.\nDurante la rivolta albanese del 1912, che port\u00f2 alla creazione del Vilayet albanese e successivamente alla Dichiarazione d'indipendenza dell'Albania, Kruja, occupata il 14 agosto, fu uno dei maggiori centri anti-ottomani. Nel 1914 Essad Pasci\u00e0, un membro della famiglia Toptani della regione e ufficiale dell'esercito ottomano, occup\u00f2 la citt\u00e0 e la incorpor\u00f2 nella Repubblica dell'Albania Centrale, ma nel giugno dello stesso anno fu riconquistata da Pr\u00eank Bib\u00eb Doda e riannessa al Principato d'Albania.\nIn seguito all'invasione italiana dell'Albania il paese divenne un protettorato del Regno d'Italia. Mustafa Merlika-Kruja, originario di Kruja, che divenne il primo ministro del nuovo regime, ordin\u00f2 la formazione di una forza di gendarmeria di 300 uomini per difendere la citt\u00e0 dai gruppi di resistenza. Tuttavia, subito dopo, il leader della resistenza Abaz Kupi, un altro nativo della citt\u00e0, cre\u00f2 una delle prime forze di resistenza permanenti dell'Albania a Kruja e gradualmente prese il controllo della regione. Nel 1943 all'assemblea di Tapiz\u00eb il Balli Komb\u00ebtar propose all'LN\u00c7 la creazione di un governo di resistenza provvisorio, con Kruja come capitale, ma questa proposta fu respinta dai leader dell'LN\u00c7. Alla fine di novembre del 1944, le ultime truppe tedesche di stanza nell'area furono sconfitte ed i battaglioni dell'LN\u00c7 entrarono in citt\u00e0.\nMonumenti.\nKruja ha diversi luoghi di attrazione turistica, come il castello medievale, l'ultimo luogo della resistenza albanese all'oppressore turco-ottomano, che ospita il Museo Nazionale Giorgio Castriota Scanderbeg, la cittadella, con i suoi vecchi negozi oggi restaurati, e la Moschea Bazar.\nCastello di Kruja.\nIl castello di Kruja fu costruito nel IV e V secolo d.C. sui resti di un precedente insediamento illirico del III secolo a.C.\nGrazie a successivi ampliamenti, alla fine del XII secolo il castello raggiunse la forma completa e divenne un centro delle guarnigioni bizantine.\nGrazie alla lunga inespugnabilit\u00e0 del castello, caposaldo dei domini di Scanderbeg e della resistenza contro i turchi ottomani, essa divenne una delle citt\u00e0 pi\u00f9 note nell'Europa medioevale. Il 15 ottobre 1478, solo grazie a un negoziato i turchi riescono a entrare nel castello di Kruja. Una volta entrati, infrangendo i patti, passarono a fil di spada tutte le persone trovate all'interno del castello.\nOggi vi ha sede il Museo Nazionale \"Gjergj Kastrioti Sk\u00ebnderbeu\".\nSport.\nCalcio.\nLa squadra principale della citt\u00e0 \u00e8 il Klubi Sportiv Kastrioti."}
{"id": "242485", "revid": "1543377", "url": "https://it.wikipedia.org/wiki?curid=242485", "title": "Trompe-l'\u0153il", "text": "Il trompe-l'\u0153il (francese , letteralmente \"inganna l'occhio\") \u00e8 un genere pittorico che, attraverso espedienti, induce nell'osservatore l'illusione di guardare oggetti reali e tridimensionali, in realt\u00e0 dipinti su una superficie bidimensionale. Il \"trompe-l'\u0153il\" consiste tipicamente nel dipingere un soggetto in modo sufficientemente realistico, da far sparire alla vista la parete su cui \u00e8 dipinto. Ad esempio, il \"trompe-l'\u0153il\" trova il suo campo nella rappresentazione di finestre, porte o atri, per dare l'illusione che lo spazio interno di un ambiente sia pi\u00f9 vasto. Se ne hanno esempi gi\u00e0 nell'antica Grecia, nella societ\u00e0 romana e nelle epoche successive, fino all'arte contemporanea. L'espressione \"trompe-l'\u0153il\" pare sia nata nel periodo barocco, sebbene tale genere pittorico sia di gran lunga precedente (si rammentino, ad esempio, opere come la \"Camera degli Sposi\" del Mantegna a Mantova, o il finto coro di Santa Maria presso San Satiro a Milano, del Bramante).\nDescrizione.\nDefinizione.\nIl \"trompe-l'\u0153il\", espressione proveniente dai termini francesi \"tromper\", cio\u00e8 ingannare, e \"l'\u0153il\", cio\u00e8 l'occhio, \u00e8 una tecnica pittorica naturalistica, basata sull'uso del chiaroscuro e della prospettiva, che riproduce la realt\u00e0 in modo tale da sembrare agli occhi dello spettatore illusione del reale. Essa crea un'ambiguit\u00e0 tra il piano pittorico e quello dell'osservatore, facendo risultare tridimensionale ci\u00f2 che in realt\u00e0 \u00e8 bidimensionale; in questo modo infatti l'osservatore percepisce illusoriamente una realt\u00e0 inesistente, creata artificialmente attraverso mezzi pittorici. Si basa sostanzialmente sulla creazione di una sorta di scenografia volta ad inglobare in maniera oculata elementi funzionali per arrivare poi a fondersi con l'architettura e nel contempo a superarne i limiti. La perfetta simulazione del mondo fisico d\u00e0 vita ad un sottile gioco di rimandi tra realt\u00e0 e illusione percettiva, nella quale l'uomo moderno si perde e perde a sua volta le limitazioni imposte dal mondo fenomenologico.\nTecnica.\nDal punto di vista tecnico, il \"trompe l'\u0153il\" richiede un'assoluta conoscenza del disegno, delle regole prospettiche, dell'uso delle ombre e degli effetti di luce, oltre alla perfetta padronanza dell'uso del colore e delle sfumature, tecniche ben precise e rigidamente sottoposte a regole matematiche e geometriche per ottenere l'effetto voluto. Lo studio del punto di vista dell'osservatore rispetto al dipinto \u00e8 fondamentale. Pertanto, subito dopo avere scelto la superficie su cui operare l'intervento, l'artista dovr\u00e0 individuare i punti di vista privilegiati, ossia i punti di vista da cui generalmente si osserva quell'area.\nPer esempio, se si decide di collocare il dipinto sulla parete di una stanza che sta di fronte alla porta di ingresso, si costruir\u00e0 l'opera pittorica in modo da \"ingannare\" la percezione visiva di colui che entra nella stanza. Se l'artista desidera creare un'illusione prospettica, dovr\u00e0 inoltre collocare il punto di fuga dell'immagine pittorica in corrispondenza del punto di vista dell'osservatore. L'illusione ottica \u00e8 particolarmente efficace se l'osservatore si pone al centro della stanza, in corrispondenza del punto di fuga. \u00c8 fondamentale, per raggiungere il massimo dell'illusoriet\u00e0 pittorica, tener conto delle reali sorgenti luminose dell'ambiente, la loro natura e la loro direzione, in modo che il soggetto rappresentato appaia come illuminato da quelle luci.\nStoria.\nOrigini.\nIl tentativo di rappresentare realisticamente la realt\u00e0 risale alle origini della pittura, alle antiche pitture murali, nate con i primi insediamenti umani. Miti, battaglie e vicende della vita quotidiana come la caccia, le cerimonie religiose ecc. venivano immortalati sulle pareti delle caverne, nelle tombe, negli edifici di culto e nei palazzi. Le pareti tombali dell'antico Egitto infatti ci tramandano figure stilizzate e un ricchissimo repertorio naturalistico di dipinti eseguiti con campiture piatte di colori puri. Gli artisti egizi o minoici, con pitture raffiguranti giardini, coprivano le pareti dei templi, delle tombe o dei palazzi e non immaginavano che le forme da loro create si sostituissero a veri e propri giardini. Artisticamente prospere furono anche le civilt\u00e0 mediterranee, come quella greca e cretese, le quali probabilmente influenzarono l'arte pittorica etrusca e poi quella romana da un punto di vista religioso ma soprattutto naturalistico e decorativo. A queste inoltre risalgono i primi \"sfondati illusionistici\" della storia e temi decorativi che sono entrati sistematicamente nel repertorio decorativo di oggi.\nDurante l'epoca ellenistica, nel mondo greco ed ellenizzato si assiste ad una diffusione senza precedenti dell'illusionismo nell'architettura e nella decorazione. L'origine di questa decorazione \u00e8 indissolubilmente legata all'evoluzione dell'architettura, visto che solo la decorazione architettonica rendeva possibile un \"trompe l'\u0153il\" a tre dimensioni che potesse essere messo in rapporto con la categoria della copia. Nell'ultimo quarto del IV secolo a.C. e all'inizio del secolo successivo si sviluppa un'architettura \"di facciata\" che tende ad esaltare e contemporaneamente a dissimulare l'edificio sottostante.\nAll'inizio della storiografia relativa al \"trompe l'\u0153il\" si collocano alcuni aneddoti narrati di Plinio il Vecchio e divenuti alcuni degli episodi pi\u00f9 noti nella storia dell'arte. Secondo uno di questi, un giorno, il pittore greco Parrasio\nTale storia era largamente diffusa al di fuori del piccolo mondo dei pittori e degli amatori d'arte. In un seminario del 1964, lo psicoanalista e teorico Jacques Lacan osserv\u00f2 che il mito dei due pittori rivelava un aspetto interessante della cognizione umana: mentre gli animali sono attratti da apparenze superficiali, gli esseri umani sono attratti dall'idea di ci\u00f2 che \u00e8 nascosto.\nMa \u00e8 possibile annoverare altri racconti simili che risalgono all'antichit\u00e0: il cavallo dipinto da Apelle, che provoc\u00f2 il nitrito di alcuni cavalli, le tegole dipinte, sulle quali alcuni corvi tentarono di posarsi e infine i volatili rappresentati da Protogene sullo sfondo di uno dei suoi quadri, ai quali, secondo Strabone, una pernice tent\u00f2 di unirsi. Come gli epigrammi ecfrastici della tradizione greca, questi piccoli racconti tendevano ad accreditare l'idea secondo la quale l'arte pu\u00f2 spingersi cos\u00ec lontano nell'imitazione del visibile che diventa impossibile differenziare la realt\u00e0 dalla sua raffigurazione dipinta, e lo spazio del reale dallo spazio della raffigurazione.\nPer gli antichi ogni opera d'arte \u00e8 un \"trompe l'\u0153il\" e tuttavia l'antichit\u00e0 non ha conosciuto realmente un genere pittorico strettamente equivalente all'odierno \"trompe l'\u0153il\". La \"grande pittura\" antica ha dedicato scarsa attenzione alla \"pittura d'oggetti\", la sola realmente capace di creare un effetto di \"trompe l'\u0153il\". La riflessione degli antichi sull'arte della pittura o della scultura, fondata sulla convinzione della natura mimetica della rappresentazione, ha tuttavia moltiplicato le osservazioni sul carattere illusionistico e ingannevole delle immagini. Queste immagini in genere raffigurano animali ingannati dalla rappresentazione di un loro simile, innamorati che soffrono pene d'amore alla vista del ritratto di una bella ragazza, opere che sembrano volersi animare o voler parlare.\nTuttavia, n\u00e9 in greco n\u00e9 in latino esiste una parola che identifichi esplicitamente una categoria estetica fondata sull'effetto ingannatore dell'arte, n\u00e9 un termine che designi un genere paragonabile a quello del moderno \"trompe l'\u0153il\", bench\u00e9 diversi vocaboli, nell'una e nell'altra lingua, segnalino i limiti della falsa apparenza nell'arte (\"eidolon, skiagrafia, fantasma, species\"). Se l'effetto dell'illusione esiste veramente, si produce in qualsiasi categoria di rappresentazione dipinta o scolpita: quella dell'essere umano innanzitutto, ma anche quella degli animali, dei fiori e degli alimenti (\"xenia\").\nAlcuni monumenti presentano gi\u00e0 due elementi caratteristici della decorazione illusionistica, sia che si tratti di una decorazione prevalentemente architettonica o, pi\u00f9 tardi, esclusivamente pittorica: la dilatazione dello spazio suggerita dalla sovrapposizione dei piani e il motivo di una finta galleria (teatro di Metaponto; Taso, porta di Zeus ed Era).\nLo sviluppo di una decorazione monumentale fondata su effetti illusionistici \u00e8 certamente da mettere in relazione con l'emergere di un modello di vita aristocratico e regale.\nLa \"grande pittura\" greca del V e IV secolo a.C. permette di scorgere tratti di questa tecnica, in particolar modo negli affreschi prodotti in un'et\u00e0 successiva (il I secolo a.C.) e collegati alla tradizione pompeiana. L'apparato decorativo \u00e8 molto ricco e s'ispira a un criterio di imitazione della realt\u00e0, che per\u00f2 supera la soglia della verosimiglianza; gli elementi architettonici si addensano, si sovrappongono, schiudendo spazi continui ma di estensione limitata, nei quali s'insinua una natura che \u00e8 anche esito di fantasia. Si tratta di un'interpretazione gi\u00e0 ellenistica, propria del III secolo a.C., che gli artisti pompeiani riprendono in una fase successiva, rielaborando originali greci di cui mantengono, tuttavia, il carattere \"realistico\", sviluppato fino alle sue estreme conseguenze; la rassegna degli elementi architettonici diviene analitica, vengono curati i minimi particolari di elementi architettonici. Anche l'elemento naturale contribuisce a delineare un paesaggio fantasioso; il ruolo affidato alle piante \u00e8 infatti troppo contenuto, \u00e8 usato come un \"riempitivo\", che occupa il poco spazio lasciato libero dalla struttura architettonica.\nPer incontrare per la prima volta un termine la cui accezione ricopra, probabilmente solo in parte, quella di \"trompe l'\u0153il\" bisogna aspettare Platone: la parola \"skiagrafia\", formata da \"skia\", ombra, e da \"graf\u00e8\", disegno, pittura. Nel mondo greco la nozione di ombra \u00e8 gi\u00e0 in se stessa portatrice d'ambiguit\u00e0. Certamente l'ombra ha solo l'apparenza dell'essere ma \u00e8 anche il riflesso del vivente. Anche se la parola probabilmente non \u00e8 stata usata in questo senso prima dell'inizio dell'epoca ellenistica, la skiagrafia stava comunque ad indicare la pittura realizzata in base all'ombra riflessa, il disegno che ne tracciava il contorno. La figura cos\u00ec ottenuta era chiamata \"skia\". Questa leggenda eziologica, certamente elaborata nella cerchia del bronzista pittorico Senocrate, poneva l'ombra all'origine dell'immagine per far capire meglio che la vera fonte dell'arte era il desiderio di captare o di catturare l'essere vivente.\nTeorie prospettive nel XVII secolo permisero un approccio pi\u00f9 pienamente integrato all'illusione di architettura, che quando viene utilizzata dai pittori per \"aprire\" lo spazio di un muro o al soffitto viene definita quadratura.\nIl \"Trompe l'\u0153il\" in Italia.\nL'Italia \u00e8 sempre stata il maggior centro per questa forma d'arte e molti furono gli artisti che nel corso dei secoli utilizzarono questo tipo di tecnica pittorica: Giotto, nel Trecento, la impieg\u00f2 nella Cappella degli Scrovegni di Padova, una delle sue opere pi\u00f9 note, in particolare nella fascia inferiore della suddetta, dove dipinse in grisaglia le \"Allegorie del Vizio\".\nNel Quattrocento questa tecnica fu largamente impiegata nella pittura fiamminga, gi\u00e0 di per s\u00e9 caratterizzata da un'estrema attenzione al dettaglio, soprattutto nei quadri di interni e nei ritratti, con motivi che saranno poi ripresi da pittori delle epoche seguenti, come per esempio da Jean-Simon Chardin. Fu per\u00f2 durante il Rinascimento che la pittura \"architettonica\" illusionista trov\u00f2 la sua massima diffusione. In questo periodo storico, infatti, vennero teorizzate le prime regole della prospettiva ad opera di grandi maestri quali Masaccio, Brunelleschi e Leon Battista Alberti e il \"trompe-l'\u0153il\" venne condotto a livelli di estremo realismo e grande raffinatezza, applicato anche alle strutture architettoniche, deformate ed amplificate otticamente con la costruzione di falsi \"sfondati\" prospettici. Leonardo impieg\u00f2 scientificamente la prospettiva nelle sue opere e introdusse importanti intuizioni su di essa a livello cromatico.\nCon questi importanti artisti il \"trompe l'\u0153il\" non solo venne condotto a livelli di estremo realismo e di grande raffinatezza, ma gett\u00f2 le basi della profondit\u00e0 spaziale, recuperata e rielaborata successivamente con grande virtuosismo dai loro successori barocchi. Da non dimenticare sono le eleganze dei motivi decorativi di ispirazione vegetale del rococ\u00f2 e il contributo storico dato dalla pittura olandese caratterizzato dalla riproduzione minuziosa di oggetti, ambizione pienamente condivisa dai pittori di \"trompe l'\u0153il\".\nLa tecnica del \"trompe l'\u0153il\" in facciata veniva adottata pi\u00f9 che altro per esibizionismo ed era solitamente eseguita da veri e propri pittori che realizzavano affreschi di notevole valore artistico. Solo verso l'Ottocento questa tecnica assunse una funzione architettonica reale, volta non solo a nobilitare un edificio, ma anche a sostituire materiali altamente decorativi. Solitamente si simulavano gli elementi pi\u00f9 classici di un edificio come le finestre o dei finti rivestimenti specialmente sugli angoli di quest'ultimo, ma non sono rari i casi in cui viene simulato tutto, finte statue con tanto di nicchia, finte tendine dietro ad altrettanti finti vetri.\nLa tecnica del \"trompe l'\u0153il\" era usata anche all'interno delle abitazioni, e anche qui si hanno esempi molteplici, dal finto divano, alla vetrata con panorama, fino alla finta stanza con tanto di arredamento interno. In alcune occasioni si trovano anche le prime intuizioni sperimentali sugli effetti dell'atmosfera sul colore. I giochi di tonalit\u00e0 che fanno sembrare pi\u00f9 chiari gli elementi del paesaggio che si trovano pi\u00f9 lontano.\nLa \"Camera Picta\" di Mantegna.\nTipico e famosissimo esempio di esecuzione dell'arte dell'inganno \u00e8 rappresentato dalla \"camera picta\", detta anche \"Camera degli sposi\", situata nel palazzo ducale di Mantova ed eseguita da Andrea Mantegna intorno al 1464.\nLa stanza presenta pareti tripartite verticalmente da arcate di un finto loggiato, che accolgono le scene dietro finti tendoni damascati scostati. Solo il camino, le porte, le finestre e i peducci sono reali; tutto il resto \u00e8 reso illusionisticamente con la pittura al fine di dare l'impressione di maggiore spazio allo spettatore di seguito. Sulla parete nord \u00e8 rappresentata la corte di Ludovico III Gonzaga entro un cortile dietro il cui muro a medaglioni marmorei s'intravede un albero del giardino. Sulle pareti est e sud si aprono finestre tra finti drappi. Sulla parete ovest, nell'arcata di sinistra, vi sono paggi con un cavallo e dei cani, come anche nel registro centrale, dov'\u00e8 posta la porta, sulla quale putti con ali di farfalla reggono un'epigrafe latina con la dedica ai marchesi, la firma di Mantegna e la data di nascita dell'opera. Nella terza arcata \u00e8 raffigurato l'incontro tra Ludovico III e i figli Francesco e Federico sullo sfondo di una veduta ideale di Roma.\nLo sforzo decorativo della \"Camera Picta\" appare in tutto il suo splendore nella vivacit\u00e0 della gamma cromatica e dell'oro, nell'imitazione delle stoffe preziose e degli stucchi della volta e dei pilastri; inoltre le ricerche del pittore sull'unificazione spaziale raggiungono qui il massimo risultato, in virt\u00f9 della profonda consapevolezza prospettica ma anche dell'uso realistico della luce, fatta provenire da un'unica fonte, il finto oculo della volta in cui si affacciano putti e figure femminili su uno sfondo costituito dal cielo blu creato illusionisticamente con effetti di sfondato.\nChiesa di San Satiro.\nLa planimetria della chiesa di Santa Maria presso San Satiro a Milano, dalla singolare configurazione a \"tau\", la cosiddetta croce \"commissa\", appare subito condizionata dal luogo in cui sorge; in particolare, dall'esistenza di Via Falcone, che aderisce direttamente al transetto, limitandolo come una vera e propria barriera. Almeno, tale \u00e8 la situazione che risulta dal 1476, quando fu dato principio alla fabbrica della chiesa attuale, cui poco dopo il Duca Gian Galeazzo Visconti mise a capo Donato Bramante. Oltre a inglobare nella nuova struttura, la Cappella della Piet\u00e0, risalente all'epoca della fondazione (876), e, insieme al campanile, unica parte superstite di una chiesa anteriore, l'architetto dovette risolvere l'arduo problema rappresentato dal muro piatto del presbiterio: una parete cieca gli impediva infatti di costruire l'abside, di concludere l'edificio con una struttura che conferisse all'altare maggiore l'attesa spazialit\u00e0 e al piedicroce il suo punto focale. \nIn armonia con le lesene corinzie che fregiano la navata e il transetto, Bramante ide\u00f2 allora l'artificio di una falsa prospettiva, situando nel poco spazio disponibile una breve \"fuga\" di semicolonne convergenti; v'inser\u00ec, poi, modanature in cotto dorate e, nella volta a botte, lacunari e rose in rilievo, al fine di accrescere la sensazione di profondit\u00e0. Per ottenere l'effetto voluto da Bramante, la posizione ideale si trova al centro della navata, a qualche metro dall'ingresso. I pesanti pilastri inquadrano, con le volte a botte, la prospettiva simulata nel presbiterio, guidando l'occhio del visitatore all'affresco della Madonna racchiuso fra due candelabri: il punto focale cos\u00ec ricreato usufruisce di uno spazio illusorio, che conclude la struttura dell'intero edificio. L'ardito gioco prospettico del presbiterio riesce ancor pi\u00f9 efficace osservando la chiesa dall'esterno, dove la via lambisce la lunga muratura: limite insormontabile, che qui la genialit\u00e0 dell'architetto ha superato non per ragioni puramente \"illusionistiche\", ma per recuperare alla chiesa ed al suo altare un decoro, una funzionalit\u00e0 che la topografia avrebbe loro negato.\nCupola della Basilica di San Giovanni.\nLa Cupola di San Giovanni a Parma, affrescata dal Correggio fra il 1520 e il 1523, rappresenta l'incontro tra Cristo e San Giovanni evangelista negli ultimi istanti della vita di quest'ultimo. L'artista crea un moto ascensionale molto accentuato, ottenuto con la spirale delle molte figure galleggianti su nubi, sempre leggere e sempre pi\u00f9 inconsistenti via via che salgono verso la luce divina. Colpisce per la plasticit\u00e0 delle figure, per il loro rilievo \"scultoreo\"; qui molto pi\u00f9 pronunciato che non nella cupola del Duomo parmense, la cui scena dell'Assunzione risale a una fase immediatamente successiva, fra il 1523 e il 1530. Proprio il rapporto tra luce e figure segna una precisa, significativa evoluzione.\nIl Cristo che nella cupola di San Giovanni domina il centro della scena nell'atto di ascendere al cielo \u00e8 possente, di un vigore michelangiolesco, ma non ha alcun punto di appoggio: la luce soltanto lo sorregge, creando uno sfondo luministico in grado di rievocare la solennit\u00e0, il mistero dell'evento straordinario. Il Cristo appare come un Re, ma la luce rivela il suo carisma soprannaturale, rappresentando con forza l'ingresso dell'umanit\u00e0 in uno spazio divino. L'insieme si adatta al tema profetico, desunto - secondo una tradizione - dalle visioni che l'Apostolo Giovanni ebbe nell'isola di Patmos. Le figure vi assolvono un ruolo dominante, sancito anche dagli Apostoli sottostanti, mentre l'effetto luminoso ci ricorda che lo spazio della cupola non deve prescindere da una dimensione ben pi\u00f9 ampia, comprensiva dell'umanit\u00e0 e della divinit\u00e0 di Cristo.\nNel grande affresco del Duomo le proporzioni risultano invertite, appartenendo il ruolo primario alla luminosit\u00e0 e ai piani, ai livelli che da questa scaturiscono. Gli apostoli continuano ad assistere a un prodigio, ma n\u00e9 loro n\u00e9 le miriadi di angeli acquisterebbero il dovuto rilievo se non intervenisse il turbine di luce a investirli da ogni parte, a garantire una loro corale unit\u00e0. La prospettiva si apre al suo culmine, coinvolgendo il moto, il colore della scena intera e delle masse corporee che la popolano. Infine, dato che l'occhio sale verso l'alto, al vertice rimane soltanto l'oro della luce, che qui non \u00e8 pi\u00f9 occupato dal rilievo di una figura maestosa. Non stupisce che questo affresco abbia suscitato critiche, per certi aspetti analoghe a quelle provocate dal \"Giudizio Universale\" di Michelangelo; l'insieme che compone la prospettiva \u00e8 innovativo per il suo tempo, e ben a ragione pu\u00f2 essere ritenuto - nei suoi effetti di colore - la necessaria premessa a non poche arditezze della successiva et\u00e0 barocca.\nLo sposalizio della Vergine di Raffaello.\nLo \"Sposalizio della Vergine\", eseguito da Raffaello nel 1504 su commissione della famiglia Albizi, risente degli insegnamenti del maestro Pietro Perugino, che viene per\u00f2 superato nella conquista di una maggiore spazialit\u00e0. Sullo sfondo \u00e8 presente un tempio rinascimentale a pianta centrale, contornato da un immenso cortile che delimita il paesaggio profondissimo: il tempio non \u00e8 soltanto un fondale, ma un tramite con il paesaggio, dove i colli lievemente abbozzati rievocano una prospettiva infinita. In primo piano avviene l'episodio evangelico: al centro della scena il sacerdote tiene le mani di Giuseppe e Maria intenti a scambiarsi gli anelli.\nSulla destra sono raffigurati i pretendenti delusi, mentre sulla sinistra delle giovani donne. Nel paesaggio naturale e umano, ritroviamo un puro rigore geometrico, che non cede alla tentazione di riempire lo spazio in ogni modo, accompagnando la ieratica staticit\u00e0 delle figure principali: tutto sembra voler rinunziare a un'atmosfera dai toni marcati e in luogo della luce mattutina, adatta a definire ogni dettaglio, ecco una luce meridiana, la cui luminosit\u00e0 invade la scena, lasciando a ogni particolare la sua naturale morbidezza.\nSan Gerolamo nello studio di Antonello da Messina.\nAntonello da Messina dipinse questo piccolo quadro nel 1474, ispirandosi probabilmente a un dipinto oggi perduto del fiammingo Jan van Eyck. Lo spettatore osserva la composizione come se fosse affacciato ad una porta gotica, secondo un abile illusionismo che suggerisce la continuit\u00e0 dello spazio ai lati. San Girolamo \u00e8 seduto nel suo studiolo ligneo, inserito entro un ambiente basilicale con elementi gotici (la volta a crociera e le bifore) e rinascimentali (le finestre rettangolari e il luminoso loggiato a destra).\nLa luce \u00e8 resa con grande realismo e si offre all'occhio nelle sue molteplici manifestazioni, dai riflessi metallici del catino agli effetti di controluce nel leone o di morbidezza pulviscolare sul pavimento a sinistra, diventando uno strumento espressivo che crea un'atmosfera raccolta e silenziosa.\nIl naturalismo fiammingo si esprime negli scorci di paesaggio, nei vari animali, ma soprattutto nei mille dettagli dello studiolo, in cui l'apparente casualit\u00e0 degli oggetti nasconde in realt\u00e0 significati simbolici. Questo microcosmo nordico di eredit\u00e0 ancora tardogotica non \u00e8 per\u00f2 dispersivo come quello di Colantonio, perch\u00e9 inserito entro una sapiente costruzione spaziale, la cui prospettiva \u00e8 resa nello scorcio delle architetture e nel disegno delle maioliche del pavimento ed evidenziata dai raggi di luce. Solo la figura del santo sfugge alla prospettiva,in quanto evidenziata da un punto di vista ribassato e dall'illuminazione diretta.\nLa bellezza del reale si unisce a quella intellettuale, secondo gli ideali rinascimentali: il santo \u00e8 monumentale e plasticamente modellato e, privo di aureola, \u00e8 rappresentato come un letterato, a dimostrare l'importanza della cultura umanistica.\nLa tavola \u00e8 inoltre ricca di significati simbolici. Il portale rappresenta la porta del Paradiso e ha una cuspide a forma di cardo, emblema di Cristo, mentre i conci dell'arco sono dodici come gli apostoli. Fuori restano l'astuzia di cui \u00e8 simbolo la pernice, e gli Inferi custoditi da Argo, mostro dai cento occhi a cui rimanda il pavone. Accanto \u00e8 un catino con l'acqua, allegoria del mare che circonda la terra e del fonte battesimale che lava dal peccato originale.\nIl \"trompe l'\u0153il\" nella societ\u00e0 moderna e la sua scomparsa.\nTra i moderni, di particolare importanza \u00e8 Maurits Cornelis Escher, geniale creatore di prospettive impossibili, dove il \"trompe-l'\u0153il\" \u00e8 utilizzato volontariamente per destabilizzare il sistema percettivo dell'osservatore e mettere in dubbio l'univocit\u00e0 della rappresentazione, di volta in volta leggibile in modi opposti. Due tipici esempi di illusioni ottiche sono il cubo di Necker e il triangolo di Penrose, oggetto impossibile, che pu\u00f2 esistere solamente come rappresentazione bidimensionale e non pu\u00f2 essere costruito nello spazio, poich\u00e9 presenta una sovrapposizione impossibile di linee parallele con differenti costruzioni prospettiche.\nPer ci\u00f2 che riguarda l'arte moderna, che non concepisce pi\u00f9, dall'avvento dell'Espressionismo, la rappresentazione come riproduzione ma come intuizione pi\u00f9 profonda della cultura e della psiche umana, si pu\u00f2 dire che la rivolta antimimetica delle avanguardie, smentendo il canone della bellezza classica e naturale, abbia dato un duro colpo al \"trompe-l'\u0153il\", che tuttavia permane come forma espressiva di valenza artistica, per esempio nell'opera di Salvador Dal\u00ed, che utilizza l'illusionismo del \"trompe-l'\u0153il\" per relazionare il pensiero irrazionale e la realt\u00e0 fenomenica (ci\u00f2 che fa anche la pittura metafisica), e ricompare, periodicamente, nei periodi di vuoto ideologico, di crisi d'identit\u00e0, di sterilit\u00e0 creativa, come una certezza alla quale in ogni momento si pu\u00f2 far riferimento perch\u00e9 basata sulla realt\u00e0: accade nell'Iperrealismo, nei \"murales\" di Diego Rivera, di Orozco, di Siqueiros, in alcune correnti colte come il post-moderno, accade nel graffitismo, una delle forme d'arte moderna pi\u00f9 esemplificativa dei nostri tempi, dove l'effetto \"trompe-l'\u0153il\" amplia di molto il significato del fenomeno, che non \u00e8 pi\u00f9 semplicemente un mezzo di comunicazione attraverso le tracce lasciate sui muri, ma diventa mezzo per appropriarsi del territorio, sovrapponendosi all'ambiente circostante, distruggendone le caratteristiche prospettiche e modificandone illusoriamente i confini.\nCon questa operazione, che imposta forme di comunicazione completamente nuove, s'instaura anche un nuovo modo di rapportarsi con il contesto architettonico-urbanistico, del quale, attraverso il graffito, si diventa parte consapevole.\nIl XX secolo porta alla scomparsa del \"trompe l'\u0153il\". Non c'\u00e8 pi\u00f9 posto per questo estremo della raffigurazione nell'era della fine della rappresentazione, oppure ce n'\u00e8 uno solo: quello di un alibi offerto a un pubblico a corto di riferimenti, che si aggrappa alle vestigia di una tradizione e viene respinto nel limbo della storia del gusto. Deriva avvertibile a partire dalla fine del XVIII secolo, nel momento in cui affiorano le tensioni che nel secolo successivo ridurranno in brandelli la tradizione mimetica. Cos\u00ec, nell'ottobre del 1800, il critico Philippe Ch\u00e9ry accusa la moda del \"trompe l'\u0153il\" di adulare l'ignoranza crassa dei nuovi ricchi. Piccoli formati adatti agli interni borghesi, ritratti, soggetti galanti, scene di genere vengono cos\u00ec sostenuti dall'interesse dei nuovi amatori. L'equivoco piacevole e abile del \"trompe l'\u0153il\", per adeguarsi ad un pubblico del genere, cerca iconografie rassicuranti. Favore che segna in qualche modo la definitiva volgarizzazione del genere e la sua prossima scomparsa.\nGli ultimi e pi\u00f9 grandi virtuosi del genere del \"trompe l'\u0153il\" (Boilly Louis L\u00e9opold e, dopo di lui, Harnett) impiegarono questa tecnica pittorica con le ultime energie rimaste come una forma in via di disincanto, sfruttando con un certo cinismo un virtuosismo ridotto a valore commerciale. La resurrezione del \"trompe l'\u0153il\" nel XX secolo - fino agli anni cinquanta - \u00e8 dunque l'opera di pochi artisti, di galleristi, di amatori cosmopoliti, che creano e alimentano, per cos\u00ec dire in un circuito chiuso, il mercato dall'una e dall'altra parte dell'Atlantico. Una cerchia artistica e mondana, che tuttavia non ignorava il modernismo, sosteneva, in questo ritorno al mestiere, alla sintassi figurativa, un oggetto paradossale.\nJulian Beever e i disegni su pavimento.\nUn particolare tipo di illusione ottica odierna \u00e8 quella realizzata sui pavimenti stradali: enormi voragini che si aprono lungo i marciapiedi, dalle quali spuntano teschi o bambini giganteschi, sono il frutto di disegni \"trompe-l'\u0153il\" realizzati con gessetti colorati. Julian Beever, uno dei pi\u00f9 famosi artisti di \"trompe d'\u0153il\" da marciapiede, ed Eduardo Relero, con una speciale tecnica di distorsione dell'immagine, animano di personaggi disegnati le vie di varie metropoli con opere surreali e spiritose.\nJulian Beever, nato nel 1959 in Gran Bretagna, crea disegni \"trompe-l'\u0153il\" con il gesso su pavimenti e marciapiedi dalla met\u00e0 degli anni novanta. Le sue opere vengono create utilizzando una proiezione chiamata anamorfosi per creare l'illusione tridimensionale quando viene visto da una determinata angolazione. \u00c8 soprannominato \"Pavement Picasso\". Il suo luogo di produzione e fruizione \u00e8 la strada, il marciapiede; geniale ed ironico, nonch\u00e9 attivo in tutte le strade del mondo, la sua forza \u00e8 nello scatto di una foto e ancora prima dell'occhio che l'osserva creare. In Italia un esponente di questo movimento \u00e8 Alfano Dardari, le cui opere sono esposte in Italia e all'estero, soprattutto negli Stati Uniti.\nIl \"Trompe l'\u0153il\" nella moda.\nNella moda il \"trompe l'\u0153il\" fu il punto di partenza e di forza di due grandissime \"couturier\" del '900. Elsa Schiaparelli, nella collezione dei golf armeni, emulava fiocchi e ricami, mentre Roberta di Camerino, negli anni sessanta, port\u00f2 il motivo prima su borse, poi su abiti che portavano la stampa di tailleur, ricami e bottoni."}
{"id": "242487", "revid": "9282", "url": "https://it.wikipedia.org/wiki?curid=242487", "title": "PdUP", "text": ""}
{"id": "242490", "revid": "363629", "url": "https://it.wikipedia.org/wiki?curid=242490", "title": "Fran\u00e7ois Gigot de La Peyronie", "text": "Chirurgo della corte del re di Francia Luigi XV, descrisse per primo, nel 1743, la cosiddetta malattia di La Peyronie (\"induratio penis plastica\", che da lui prende il nome).\nFiglio di chirurgo a sua volta, inizi\u00f2 dapprima gli studi presso i Gesuiti a Montpellier, una delle migliori scuole di Francia, studi\u00f2 quindi filosofia per due anni ed inizi\u00f2 poi l'apprendistato di chirurgo. Alla giovane et\u00e0 di 17 anni era \"magister\" di chirurgia. A Parigi ebbe modo di apprendere ancora da Georges Mareschal (1658-1736), primo chirurgo all\"'H\u00f4tel-Dieu de Paris\".\nCome membro della \"Soci\u00e9t\u00e9 royale des Sciences\" di Montpellier si fece una reputazione di chirurgo capace nell'Armata del maresciallo de Villars; nel 1717 fu designato come successore di Mareschal come primo medico personale di Luigi XV, ed entr\u00f2 in carica alla morte del suo maestro nel 1736; nel 1721 fu fatto cavaliere."}
{"id": "242492", "revid": "547992", "url": "https://it.wikipedia.org/wiki?curid=242492", "title": "Sacco e Vanzetti (film 1971)", "text": "Sacco e Vanzetti \u00e8 un film del 1971 diretto da Giuliano Montaldo, con Gian Maria Volont\u00e9 e Riccardo Cucciolla. Il film narra la vicenda realmente accaduta a Nicola Sacco e Bartolomeo Vanzetti, due anarchici italiani emigrati negli Stati Uniti d'America a inizio Novecento.\nTrama.\n1920, Stati Uniti d'America: a seguito di un attentato dinamitardo attribuito al movimento anarchico e mai rivendicato, vengono rastrellati (fermati) numerosi italiani. Sacco e Vanzetti sono trattenuti con l'accusa di rapina a mano armata ed omicidio. Il processo, pur evidenziando la loro innocenza, mette in mostra al contempo la volont\u00e0 delle autorit\u00e0 statunitensi di compiere un gesto di rappresaglia politica, condannando a morte in maniera esemplare i due anarchici italiani.\nA nulla serviranno le numerose mobilitazioni della comunit\u00e0 locale, non solo quella italiana, e i numerosi comitati di liberazione. Vanzetti inoltrer\u00e0 invano domanda di grazia, pentendosi successivamente, e lodando il coraggio di Sacco, che non piegandosi alla richiesta di clemenza, avr\u00e0 dato piena testimonianza della propria innocenza. Sacco e Vanzetti moriranno sulla sedia elettrica.\nProduzione.\nIl film si avvale di una tra le pi\u00f9 celebri colonne sonore di Ennio Morricone. La canzone di chiusura \"Here's to You\", cantata da Joan Baez, divenne un inno generazionale.\nIl regista aveva pensato di realizzare un film sui due anarchici italiani dopo aver visto in una fabbrica di Genova, l'Italsider, lo spettacolo teatrale \"Sacco e Vanzetti\" di Roli e Vincenzoni, allestito dalla compagnia Attori Associati con la regia di Giancarlo Sbragia.\nDistribuzione.\nPresentato in concorso al 24\u00ba Festival di Cannes, \u00e8 valso il premio per la miglior interpretazione maschile a Riccardo Cucciolla. Rosanna Fratello ha ricevuto il Nastro d'argento per la sua interpretazione del ruolo di Rosa Sacco.\nUna sala cinematografica di prima visione del centro di Roma, che proiettava la pellicola, sub\u00ec un incendio doloso.\nAccoglienza.\nCritica.\nIl film, secondo la testimonianza del suo regista, ha sensibilmente contribuito alla riabilitazione storica e morale dei due negli Stati Uniti d'America: quando - il 23 agosto 1977, 50\u00ba anniversario della loro esecuzione - il governatore del Massachusetts Michael Dukakis riconobbe ufficialmente, con una cerimonia pubblica, l'errore giudiziario e il dolo dei magistrati, il regista Giuliano Montaldo fu \u00abinvitato alla riabilitazione per aver contribuito a essa\u00bb.\nNell'edizione distribuita in videocassetta e in televisione, manca la battuta finale di Vanzetti prima di sedersi sulla sedia elettrica, \"I'm innocent\".\nRestauro.\nIl film \u00e8 stato restaurato dalla Cineteca di Bologna, dall'Istituto Luce-Cinecitt\u00e0 e da Rai Cinema nel 2017."}
{"id": "242494", "revid": "1924342", "url": "https://it.wikipedia.org/wiki?curid=242494", "title": "Helsingin Sanomat", "text": "L'Helsingin Sanomat \u00e8 un giornale quotidiano finlandese diffuso oltre che in Finlandia anche negli altri paesi scandinavi.\nNel 2003 la tiratura nei giorni feriali \u00e8 stata di 429\u00a0000 copie, nei giorni festivi di 500\u00a0000. Nel 2004 la tiratura nei giorni feriali \u00e8 stata di 434\u00a0000 copie.\nStoria.\nLa testata fu fondata con il nome di \"P\u00e4iv\u00e4lehti\" (giornale quotidiano) nel 1889 ed era l'organo di diffusione di Nuorsuomalainen Polue. Tra i fondatori della testata vi erano, tra gli altri, Eero Erkko, Juhani Aho e Arvid J\u00e4rnefelt. Il primo numero fu stampato il 16 novembre 1889, anche se la stampa regolare durante la settimana inizi\u00f2 solo poco dopo il 1890.\nLe autorit\u00e0 abolirono il quotidiano nel giugno del 1904 portando indirettamente ma sciaguratamente all'uccisione del governatore generale Bobrikov. Presso un locale nella stessa strada fu fondato nonostante tutto l'Helsingin Sanomat, il cui primo numero comparve il 7 luglio 1904. Nello stesso locale fu fondato anche l'azienda Sanoma, che oggi si chiama gruppo industriale SanomaWSOY. Il 1\u00ba gennaio 2005 \u00e8 stata fondata la societ\u00e0 per azioni \"Helsingin Sanomat Oy\".\nL'Helsingin Sanomat \u00e8 stato soggetto a critiche nel mercato finlandese per via del ruolo dominante della testata dal solo rivale nazionale, Uusi Suomi, in seguito alla sospensione di questa testata nel 1991. Internet, le testate d'informazione gratuite e le testate pomeridiane sono tuttavia rotture al suo monopolio che dura da cinquant'anni."}
{"id": "242496", "revid": "339392", "url": "https://it.wikipedia.org/wiki?curid=242496", "title": "Peyronie", "text": ""}
{"id": "242497", "revid": "2225", "url": "https://it.wikipedia.org/wiki?curid=242497", "title": "Trompe l'oeil", "text": ""}
{"id": "242498", "revid": "7336", "url": "https://it.wikipedia.org/wiki?curid=242498", "title": "Induratio", "text": ""}
{"id": "242501", "revid": "1573940", "url": "https://it.wikipedia.org/wiki?curid=242501", "title": "Lithosia quadra", "text": "Lithosia quadra (), \u00e8 un lepidottero appartenente alla famiglia Erebidae, diffuso in Eurasia.\nDescrizione.\nAdulto.\nHa un'apertura alare di 40\u201345\u00a0mm. La specie presenta un dimorfismo sessuale molto accentuato. Il maschio ha ali anteriori grigie con sfumatura giallo aranciata alla base estesa al torace.\nNella femmina ciascuna ala anteriore reca due macchie nere di grandezza variabile.\nLarva.\nIl bruco \u00e8 peloso, di colore grigio scuro e presenta linee longitudinali biancastre con grandi punti rossi.\nSi sviluppa su licheni dei tronchi di molti alberi fruttiferi e di latifoglie e conifere forestali, preferendo in particolare \"Parmelia caperata\", \"Peltigera canina\" e \"Xanthoria parietina\". In certe annate diventa molto abbondante senza apparente motivo e allora attacca anche le parti verdi degli alberi risultando dannoso.\nBiologia.\nHa un'unica generazione annua. Sverna come larva giovane e completa lo sviluppo in maggio-giugno. Gli adulti si trovano da giugno ad ottobre.\nDistribuzione.\nDiffusa in Europa e Asia temperata fino al Giappone. In Italia \u00e8 presente in tutte le regioni, isole comprese."}
{"id": "242502", "revid": "597981", "url": "https://it.wikipedia.org/wiki?curid=242502", "title": "Ayn Rand", "text": "Sostenitrice dell'individualismo e dell'egoismo razionale, da lei inteso come la pi\u00f9 naturale e importante delle virt\u00f9, in quanto consiste nel cercare il proprio bene senza arrecare danno agli altri. Tale visione etica \u00e8 madre del liberalismo illimitato, unico sistema politico-economico che, sempre secondo lei, permetta all'uomo di raggiungere la felicit\u00e0 individuale grazie al proprio lavoro e alla propria abilit\u00e0. Collabor\u00f2 con la Commissione per le attivit\u00e0 antiamericane di Joseph McCarthy e scrisse un \"pamphlet\" che raccomandava di evitare la propaganda, anche sottesa sotto forma di collettivismo e anti-individualismo, nelle produzioni hollywoodiane. Ostile ad ogni forma di collettivismo socialista e fascista, la sua filosofia si basava sul concetto che \u00abla pi\u00f9 piccola minoranza al mondo \u00e8 l'individuo. Chiunque neghi i diritti dell'individuo non pu\u00f2 sostenere di essere un difensore delle minoranze\u00bb. Convinta che il governo dovesse avere un ruolo legittimo ma relativamente ridotto in una societ\u00e0 libera, non si riconobbe mai nell'anarco-capitalismo, quanto, piuttosto nel miniarchismo, bench\u00e9 non lo abbia mai definito in tali termini.\nIn Italia e in Europa \u00e8 meno conosciuta e studiata che in Nord America, ed \u00e8 considerata una personalit\u00e0 del liberalismo solo da alcuni ambienti pi\u00f9 vicini al libertarianismo di matrice anglosassone. I suoi romanzi si basano su un archetipo di persona eroica, quello \"randiano\", la cui abilit\u00e0 e indipendenza causa un conflitto permanente con la societ\u00e0 massificata, ma che nonostante tutto persevera per realizzare i suoi obiettivi.\nBiografia.\nOrigini e formazione.\nAyn Rand nacque a San Pietroburgo, in Russia, nel 1905, l'anno della prima rivoluzione russa, ed era la maggiore di tre figlie di una famiglia ebrea, ma i genitori erano agnostici e non osservanti. Il padre, Zinovij Zacharovi\u010d Rozenbaum \u00e8 farmacista e la madre Anna Borisovna Rozenbaum lo aiuta nel lavoro. Le sorelle sono Nata\u0161a (1907-1945) ed Eleanora \"Nora\" Droby\u0161ev (1910-1999). Sin dalla pi\u00f9 tenera et\u00e0 mostr\u00f2 un interesse rilevante per la letteratura e il cinema, iniziando a scrivere sceneggiature e romanzi dall'et\u00e0 di sette anni. Sua madre si impegn\u00f2 ad insegnarle la lingua francese e si abbon\u00f2 a una rivista che pubblicava storie per ragazzi, dove Rand scopr\u00ec il suo primo eroe infantile: Cyrus Paltons, un ufficiale di fanteria indiano in una storia riecheggiante lo stile di Rudyard Kipling dal titolo \"La misteriosa vallata\", opera di Bill Bucko.\nPer tutta la sua giovinezza ebbe una particolare predilezione per la lettura dei romanzi di Sir Walter Scott, Alexandre Dumas e altri scrittori romantici, esprimendo un appassionato entusiasmo verso il movimento Romantico nel suo complesso. Scopr\u00ec Victor Hugo all'et\u00e0 di tredici anni e si innamor\u00f2 profondamente dei suoi romanzi. Pi\u00f9 tardi lo avrebbe citato come il suo romanziere preferito e come il pi\u00f9 grande romanziere della letteratura mondiale. Studi\u00f2 storia e filosofia all'Universit\u00e0 di San Pietroburgo. Le sue principali scoperte letterarie durante l'Universit\u00e0 furono i lavori di Edmond Rostand, Friedrich Schiller e F\u00ebdor Dostoevskij. Ammirava Rostand per la sua ricca immaginazione romantica e Schiller per la sua portata grandiosa ed eroica. Ammirava Dostoevskij per il suo senso del dramma e i suoi intensi giudizi morali, ma era profondamente contraria alla sua filosofia e al senso che attribuiva all'esistenza umana, troppo tendente allo spiritualismo. I genitori erano socialisti moderati, sostenitori del governo di Aleksandr F\u00ebdorovi\u010d Kerenskij, instauratosi nel 1917 con la Rivoluzione russa di febbraio, ed avversi sia allo zarismo sia al comunismo dei bolscevichi. Rand conobbe Kerenskij, esule anche lui, nel 1945, e divenne sua amica (nonostante fosse socialista e non lo ammirasse pi\u00f9 politicamente), per la sua opposizione ai bolscevichi. Nel novembre del 1917, con la rivoluzione d'ottobre, i bolscevichi presero il potere e sequestrarono la farmacia, mentre la famiglia Rozenbaum dovette trasferirsi per breve tempo in Crimea.\nIl trasferimento negli Stati Uniti.\nContinu\u00f2 a scrivere brevi storie e sceneggiature e scrisse sporadicamente su un diario personale, che esprimeva chiare idee antisovietiche. Si confront\u00f2 anche con le idee filosofiche di Nietzsche e Aristotele. Entr\u00f2 all'Istituto di Stato per le Arti Cinematografiche nel 1924 per studiare sceneggiatura; alla fine del 1925 ottenne un visto per visitare alcuni parenti statunitensi. La Russia era ormai divenuta Unione Sovietica ed era in piena epoca stalinista. Dopo una breve permanenza a Chicago, decise di non tornare mai pi\u00f9 nell'URSS e si diresse a Los Angeles per diventare una sceneggiatrice. A questo punto cambi\u00f2 il nome in \"Ayn Rand\", forse per evitare ritorsioni verso la famiglia. Si narrava che avesse scelto questo cognome ispirandosi alla macchina per scrivere Remington Rand, ma nuovi documenti hanno provato che questo non \u00e8 vero. Afferm\u00f2 che il suo nome, Ayn, era un adattamento del nome di uno scrittore finlandese (si potrebbe trattare della scrittrice finlandese Aino Kallas).\nUn'altra possibilit\u00e0 considerata a proposito dell'origine del suo nome d'arte \u00e8 legata al \"leitmotiv\" della sua filosofia: il valore di una persona \u00e8 il merito conquistato e l'unica misura oggettiva per valutare il merito era storicamente l'oro. Durante la sua vita il Sudafrica era stato il principale produttore ed esportatore d'oro e la valuta di questo paese era il rand, una moneta d'oro zecchino. Inoltre nell'idioma angloboero 'ein' (in rima con Ayn) \u00e8 articolo indeterminativo ma anche numero 'uno'. Quindi Ayn Rand sarebbe un nome d'arte che significa qualcosa come \"uno zecchino\", con riferimento al principale punto della sua filosofia. Questa interessante teoria ignora per\u00f2 che il Rand Sudafricano nacque nel 1961, almeno 34 anni dopo la scelta dello pseudonimo.\nIl matrimonio con Frank O'Connor e le prime opere.\nInizialmente Rand si dibatt\u00e9 nell'ambiente cinematografico di Hollywood e sbarc\u00f2 il lunario con ogni sorta di lavoro per sostentarsi. Lavorando come comparsa a \"Il re dei re\" (\"The King of Kings\", 1927) di Cecil B. DeMille, si imbatt\u00e9 intenzionalmente in un aspirante giovane attore, Frank O'Connor, che ne aveva attratto l'attenzione. I due si sposarono nel 1929, e nel 1931 Rand ottenne la cittadinanza statunitense.\nIl primo successo letterario giunse con la vendita della sua sceneggiatura \"Red Pawn\" nel 1932 alla Universal Studios. Rand quindi scrisse il dramma \"The Night of January 16th\" nel 1934, che ebbe notevole successo e pubblic\u00f2 poi due romanzi, \"Noi vivi\" (\"We the Living\") (1936), e \"Antifona\" o \"La vita \u00e8 nostra\" (\"Anthem\", 1938). I due romanzi non raggiunsero un significativo successo di critica e di vendite: \"Anthem\", novella distopica sui mali dell'irrazionalismo e del collettivismo, che anticipa i temi che saranno approfonditi da George Orwell in \"1984\", dieci anni dopo, non riusc\u00ec nemmeno a trovare un editore negli USA e per la prima volta fu pubblicato in Gran Bretagna. Erano gli anni in cui Rand stava ancora perfezionando il proprio stile letterario e questi romanzi quindi non la rappresentano appieno.\nSenza l'approvazione di Rand, \"We the Living\" fu oggetto in Italia di un paio di riduzioni cinematografiche: \"Noi vivi\" (con Alida Valli, allora leggendaria) e \"Addio Kira!\" nel 1942 ad opera di Scalera Film, Roma. I film, che furono inizialmente approvati dalla censura fascista, in quanto anticomunisti, incontrarono un enorme successo, diventando i campioni di incasso tra le pellicole italiane del 1942, ma vennero poi ritirati dalla circolazione, perch\u00e9 un commissario sovietico vi era stato ritratto in maniera positiva e anche perch\u00e9 Mussolini si adir\u00f2 per il fatto che i film fossero anti-totalitari in senso universale. Questi film sono stati oggetto di una revisione approvata di Rand nel 1980 e pubblicata postuma col titolo \"We the Living\" nel 1986.\nLe opere principali e la nascita dell'oggettivismo.\nIl successo per Rand giunse con il suo romanzo best seller \"La fonte meravigliosa\" (\"The Fountainhead\", 1943), che impieg\u00f2 sette anni a scrivere. Il romanzo fu rifiutato da dodici editori, che pensavano fosse troppo intellettuale, ostile al pensiero americano dominante e che quindi non avrebbe trovato alcun pubblico. Fu infine accettato dalla casa editrice Bobbs-Merrill Company, grazie principalmente ad un membro del comitato editoriale, Archibald Ogden, che elogi\u00f2 il volume in termini superlativi e infine ebbe la meglio. Nonostante queste difficolt\u00e0 iniziali \"The Fountainhead\" fu un successo mondiale, capace di portare Rand alla fama e alla sicurezza economica, con 6 milioni di copie vendute.\nIn \"The Fountainhead\" Rand esplora l'individualismo e il collettivismo dell'animo umano, attraverso il racconto della vita di cinque personaggi principali. L'eroe, Howard Roark, incarna l'ideale randiano, un'anima nobile per eccellenza, un architetto fermamente e serenamente dedito ai propri ideali e convincimenti, secondo cui non vale copiare acriticamente lo stile altrui, in architettura quanto nella vita. Tutti gli altri personaggi del romanzo pretendono da lui una rinuncia ai suoi valori con diversi gradi di insistenza, ma Roark mantiene la sua integrit\u00e0. Una caratteristica interessante di Roark \u00e8 che si discosta dai soliti eroi da romanzo, che contrariamente a lui si lanciano in lunghi e appassionati monologhi sulla propria integrit\u00e0 e sull'ingiustizia del mondo; Roark, per contrasto, pratica una disdegnosa, quasi sprezzante \"laconicit\u00e0\".\nIl capolavoro di Rand, \"La rivolta di Atlante\" (\"Atlas Shrugged\"), fu pubblicato nel 1957 e divenne un bestseller internazionale. \"Atlas Shrugged\" \u00e8 spesso visto come l'esposizione pi\u00f9 completa della filosofia oggettivista tra i suoi lavori letterari. In appendice espose questa \"summa\" del suo pensiero:\nIl tema principale di \"Atlas Shrugged\" potrebbe essere \"il ruolo della mente umana nella societ\u00e0\". Rand difese l'industriale come uno dei membri pi\u00f9 ammirevoli di qualsiasi societ\u00e0 e si oppose strenuamente al risentimento popolare contro gli industriali. Questa posizione la condusse a concepire un romanzo in cui gli industriali d'America vanno in sciopero e si ritirano in un rifugio di montagna. L'economia americana e la sua societ\u00e0 in generale lentamente si avviano al collasso. Il governo reagisce aumentando i gi\u00e0 soffocanti controlli in materia industriale. Il romanzo, pur avendo un tema politico al suo centro, tratta argomenti complessi e divergenti, quali la sessualit\u00e0, la musica, la medicina e le capacit\u00e0 umane. Questo individuo eroico, non \u00e8 solo un imprenditore o industriale, ma pu\u00f2 essere chiunque: commerciante, inventore, artista, architetto, scrittore, intellettuale, e chiunque crei dei valori anzich\u00e9 seguire la massa.\nLa separazione con O'Connor, il trasferimento a New York e la morte.\nAyn Rand e Frank O'Connor non ebbero mai figli, per scelta (Rand non si riteneva adatta n\u00e9 interessata al ruolo di madre, mentre ebbe molti animali domestici, soprattutto gatti), ma ebbero molte amicizie nell'ambiente intellettuale. Frank abbandon\u00f2 la carriera cinematografica dopo la Grande depressione, dedicandosi a varie imprese lavorative con successo altalenante, poi alla pittura. Rand si dedic\u00f2 invece alla sola letteratura. Insieme a Nathaniel Branden, sua moglie Barbara, Leonard Peikoff e altri, incluso Alan Greenspan, Rand lanci\u00f2 il movimento oggettivista per promuovere la propria filosofia.\nNel 1950 Rand si trasfer\u00ec a New York, dove nel 1951 incontr\u00f2 il giovane studente di psicologia Nathaniel Branden, che aveva letto il suo libro \"The Fountainhead\" all'et\u00e0 di 14 anni. Branden, allora diciannovenne, amava discutere insieme a lei della filosofia oggettivista, che era in fase di elaborazione. Branden e alcuni altri amici formarono un gruppo che battezzarono Collettivo Ayn Rand, che includeva il futuro segretario della Federal Reserve Alan Greenspan. Dopo vari anni, la relazione amichevole tra Rand e Branden sbocci\u00f2 in una relazione romantica, nonostante il fatto che entrambi fossero sposati e i 27 anni di differenza. Questa relazione dur\u00f2 apparentemente fino al 1954, ma prosegu\u00ec fra alti e bassi fino alla fine degli anni sessanta. La relazione fu chiarita con i rispettivi consorti, ma condusse al divorzio di Nathaniel Branden da sua moglie Barbara Weidman Branden (sposata nel 1953) che accettava di malavoglia il matrimonio aperto, mentre il marito di Rand aveva meno problemi.\nNegli anni sessanta e settanta, Rand svilupp\u00f2 e promosse la sua filosofia oggettivista sia attraverso la narrativa che la saggistica. Tenne anche numerose conferenze presso varie universit\u00e0 della costa est degli USA, principalmente attraverso il Nathaniel Branden Institute (\"l'NBI\"), che Branden aveva fondato per promuovere la filosofia di lei. Politicamente si impegn\u00f2 protestando contro la presidenza Kennedy, che giudicava simile al fascismo come politica economica, e quelle di Lyndon B. Johnson e Richard Nixon, in particolare contro la \"Great Society\", le eccessive spese militari e la guerra del Vietnam, considerata un eccesso di morale altruistica, un dispendio di denaro nonch\u00e9 causa di morti inutili di soldati americani, oltre che inefficace al fine di contrastare davvero il comunismo. Espresse, invece, un discreto appoggio al candidato presidenziale, poi sconfitto da Johnson, del Partito Repubblicano alle elezioni del 1964, il libertario Barry Goldwater.\nDopo una complessa serie di separazioni, nel 1968 Rand improvvisamente termin\u00f2 le sue relazioni sia con Nathaniel Branden che con sua moglie Barbara Branden, quando apprese della relazione di Branden con Patrecia Scott (questa non si sovrappose cronologicamente con la precedente relazione tra Branden e Rand). Rand si rifiut\u00f2 di avere ulteriori rapporti con l'NBI. Rand a quel punto pubblic\u00f2 una lettera su \"The Objectivist\", la rivista da lei fondata di cui divenne la direttrice, annunciando pubblicamente il ripudio di Branden per varie ragioni, inclusa la disonest\u00e0, ma non menzion\u00f2 la sua relazione sentimentale o il suo ruolo in rapporto allo scisma. I due non si riconciliarono e Branden rimase una \"persona non grata\" nel movimento oggettivista.\nBarbara Branden present\u00f2 un resoconto della rottura nel suo libro, \"The Passion of Ayn Rand\". Descrive l'incontro tra Nathaniel e Rand, affermando che lei lo avrebbe schiaffeggiato diverse volte e lo accus\u00f2 in questi termini: \"Se ti \u00e8 rimasta un'oncia di moralit\u00e0, un'oncia di equilibrio psicologico, diverrai impotente per i prossimi venti anni! E se ti viene anche una sola erezione, saprai che \u00e8 un segno di una degenerazione morale ancora peggiore!\"\nLa vera ragione della rottura personale ed ideologica non \u00e8 ben chiara. I conflitti continuarono nella scia della rottura con Branden e il seguente collasso dell'NBI. Molti dei suoi amici pi\u00f9 vicini del \"Collettivo\" iniziarono a prendere le distanze da Rand e verso la fine degli anni settanta le sue attivit\u00e0 nell'ambito formale del movimento oggettivista iniziarono a declinare, situazione che si accentu\u00f2 dopo la morte di suo marito nel 1979. Uno dei suoi ultimi progetti era di lavorare a una riduzione televisiva di \"Atlas Shrugged\". Reincontr\u00f2 brevemente anche la sorella Nora, durante un viaggio di quest'ultima col marito negli Stati Uniti, dopo l'apertura delle frontiere sovietiche.\nAyn Rand mor\u00ec di insufficienza cardiaca il 6 marzo 1982 a New York, anni dopo aver combattuto con successo contro un tumore, e fu tumulata al Kensico Cemetery di Valhalla nello stato di New York, accanto al marito Frank. La scrittrice nomin\u00f2 erede universale del suo patrimonio e dei suoi diritti d'autore il collaboratore Leonard Peikoff, un lontano cugino di Barbara Branden, che divenne il presidente dell'Ayn Rand Institute.\nRapporto con altre scuole di filosofia.\nRand rifiutava energicamente tutte le altre scuole filosofiche, anche di matrice liberale. Riconobbe l'influenza di Aristotele e John Locke e pi\u00f9 in generale della filosofia dell'et\u00e0 dell'Illuminismo (Voltaire, Condillac, ecc.) e della pi\u00f9 ampia \"et\u00e0 della Ragione\". Occasionalmente espresse approvazione per specifiche posizioni filosofiche di Spinoza e Tommaso d'Aquino. Pare che stimasse anche il razionalista americano Brand Blanshard. Comunque considerava il grosso dei filosofi quantomeno degli incompetenti e nel peggiore dei casi assolutamente malvagi. Identific\u00f2 Immanuel Kant come il filosofo pi\u00f9 influente della peggiore specie, definendolo filosoficamente \"mostruoso\": questo perch\u00e9 nell'ambito accademico dell'URSS era considerato erroneamente il precursore di Hegel e, quindi di Marx, Engels e Lenin.\nIl Kant \"illuminista\" (e liberale), nella visione randiana, viene sopraffatto da quello \"idealista\", che pone l'idea sopra l'oggetto, al contrario dell'Oggettivismo e delle filosofie razionali. Il kantismo, interpretato secondo i principii dell'idealismo tedesco, viene considerato come uno dei nemici filosofici principali, propagatore di un'ideologia che antepone il dovere e il sacrificio di s\u00e9, una forma di altruismo senza remunerazione alcuna, alla felicit\u00e0 del proprio essere come fine di ogni individuo umano, e lo pone come fondamento morale di quello che Hegel chiamer\u00e0 lo stato etico, dalla cui idea si svilupperanno il collettivismo e il totalitarismo moderni. Ayn Rand sostiene che lo Stato debba avere una sola morale, la tutela della libert\u00e0 e l'integrit\u00e0 da aggressioni fisiche dei cittadini, intesi come individui, ma rigetta fortemente ogni \"eticit\u00e0\" dello stesso, che vada al di l\u00e0 di questo. La gran parte della filosofia, soprattutto quella idealista e mistica, che pongono lo spirito sopra la materia (e nel caso del marxismo, la materia, come sostituta dello spirito come nuovo \"Assoluto\", sopra la realt\u00e0) vengono da lei fortemente rifiutate e confutate, demolendone, almeno dal suo punto di vista, gli assunti, sottoposti alla critica della ragione \"oggettivista\".. \nAyn Rand fu anche critica della Psicoanalisi di Freud poich\u00e9 essa vede l'uomo come un'entit\u00e0 in balia di istinti cosa che la Rand rifiuta ritenendo invece l'uomo come un essere razionale.\nCiononostante ci sono relazioni tra i punti di vista di Rand e quelli di altri filosofi. Riconobbe che era stata influenzata sin dalla pi\u00f9 tenera et\u00e0 dagli scritti di Friedrich Nietzsche (e di conseguenza da quelli dell'anarchico Max Stirner). Sebbene ripudiasse in et\u00e0 matura il suo pensiero e riscrisse perci\u00f2 il suo primo romanzo, \"We the Living\", con alcune riformulazioni nel 1959, il suo pensiero crebbe per interazione critica con esso, di cui am\u00f2 l'esaltazione dell'eroico ed indipendente individuo riscontrabile in \"Cos\u00ec parl\u00f2 Zarathustra\"; ciononostante fu fortemente critica della sua filosofia, giungendo perfino ad attaccarla apertamente nell'introduzione dei suoi romanzi, specialmente ne \"La fonte meravigliosa\". Dal filosofo di R\u00f6cken trasse il suo prototipo di eroe, modellandolo sull'Oltreuomo nietzscheano, l'individualismo e l'ateismo ma rifiut\u00f2 fortemente il relativismo etico. Anche nell'opera pi\u00f9 matura, \"La rivolta di Atlante\", per\u00f2, nonostante i detti disaccordi, appare evidente una notevole influenza dello \"Zarathustra\", come si nota confrontando i seguenti passi, uno dei discorsi del profeta Zarathustra e un discorso di John Galt, uno dei personaggi randiani:\nLa principale influenza che sub\u00ec fu per\u00f2 quella di Aristotele, specialmente il suo \"Organon\" ovvero il testo contenente la logica aristotelica, alla base dei ragionamenti dialettici e razionalisti della sua opera, mentre consider\u00f2 poco la metafisica (tranne per il concetto del \"Motore Primo\" del mondo, che per Rand non \u00e8 per\u00f2 Dio ma il membro produttivo della societ\u00e0, rappresentato da figure come l'imprenditore, l'artista e l'inventore). Lo considerava il pi\u00f9 grande filosofo mai esistito.\nGeneralmente il suo pensiero politico-economico \u00e8 in linea con la tradizione del liberismo classico. Espresse un entusiasmo qualificato per il pensiero economico di Ludwig von Mises, esponente della scuola austriaca, e Henry Hazlitt. Pi\u00f9 tardi alcuni oggettivisti come Richard Salsman, hanno affermato che le teorie economiche di Rand sono pi\u00f9 vicine alle dottrine di Jean-Baptiste Say, sebbene Rand stessa non fosse probabilmente al corrente di questi lavori. La Rand aveva anche un grande rispetto per gli scritti di Henry Louis Mencken dicendo che era un'ottima filosofia di vita.\nCritica religiosa.\nAyn Rand era atea e anti-spiritualista, oltre che a favore di uno Stato laico (riprendendo le idee di Thomas Jefferson), seppur minimo, nel senso di una societ\u00e0 secolarizzata e nessun ruolo politico della religione. A proposito della prospettiva oggettivista, Rand riteneva incompatibile con la propria filosofia la pratica di una religione sia di tipo occidentale (Ebraismo, Cristianesimo e Islam) che di tipo orientale (Buddhismo e Induismo), pur ritenendo che dovesse essere assolutamente libera. Questa \u00e8 una delle cause di dissenso del movimento oggettivista col movimento libertariano classico e con alcune sue componenti successive (ad esempio i conservatori del Tea Party, o politici ispirati alla scuola austriaca come Ron Paul), che propugna l'assoluta individualit\u00e0 della religione e la non ingerenza nelle scelte altrui, ma non \u00e8 anti-religioso in s\u00e9 e talvolta (ad esempio \u00e8 l'opinione di von Hayek) considera il sentimento religioso come utile al fine di mantenere la moralit\u00e0, seguendo l'impostazione di pensatori come Burke o Tocqueville; ebbe anche un dissidio personale con Murray Rothbard, sempre al riguardo della religione.\nDa ci\u00f2 deriva anche il fatto che tali movimenti (tra i quali vi sono anche ammiratori della sua opera) spesso sono anti-abortisti e omofobi, mentre Rand sosteneva fortemente il diritto all'aborto e alle unioni civili, senza alcuna riserva. Il suo estremo individualismo (con la sua visione alternativa della vita coniugale e avversione per la famiglia tradizionale) le impedir\u00e0 anche di scendere in politica, specialmente perch\u00e9 negli Stati Uniti il ruolo della religione nella sfera pubblica \u00e8 molto forte, pure essendoci una netta separazione giuridica tra Stato e chiese; comunque lei si dichiar\u00f2 sempre disinterassata ad avere esperienze politiche dirette.\nAl contrario della scuola libertaria, Ayn Rand considerava inoltre le religioni un retaggio di irrazionalit\u00e0, e quindi inutili, anche se possono aiutare certe persone a svolgere meglio i loro compiti e la loro vita:\nEnfatizzando la razionalit\u00e0 umana Ayn Rand rigetta per\u00f2 - filosoficamente - anche la fede ed ogni forma di misticismo. Nel romanzo \"La rivolta di Atlante\", opera dai tratti prometeici, superomisti e transumanisti (John Galt sfida il mondo e il governo per portare la libert\u00e0 agli individui, come il titano Prometeo sfida Zeus e gli d\u00e8i per portare il fuoco agli uomini nel mito greco, anzich\u00e9 sottomettersi come Atlante; o meglio, \u00e8 Atlante che diventa Prometeo, ma alla fine vince), infatti non vi \u00e8 la presenza di alcuna religione, i protagonisti fanno le loro scelte sulla base delle loro volont\u00e0 individuali e le loro stesse ideologie vengono presentate come frutto della loro stessa ragione e non di particolari credenze. La Rand paragona la religione al collettivismo secolare sovietico. Per la Rand infatti la religione, cos\u00ec come il collettivismo, sfrutta la colpa morale inflitta agli uomini per privarli del pieno possesso della propria vita. Non vi \u00e8 differenza tra i dittatori dei regimi socialisti e i leader religiosi, perch\u00e9 come appunto viene dichiarato nel libro \"ogni dittatore \u00e8 un mistico e ogni mistico un potenziale dittatore\".\nSiccome ci\u00f2 che non \u00e8 dimostrabile dai sensi non esiste o non va considerato (sensismo), l'ateismo randiano non \u00e8 filosofia o ideologia, ma la conclusione logica della conoscenza, quindi l'inesistenza di Dio, per Rand, \u00e8 la vera e unica realt\u00e0.\nLa politica e la Commissione parlamentare sulle attivit\u00e0 antiamericane.\nLe opinioni politiche di Rand erano radicalmente pro-capitaliste, sioniste, democratico-liberali, pro-laiciste, anti-statali, anti-comuniste, anti-anarchiche e anti-ecologiste. I suoi lavori elogiavano soprattutto il singolo essere umano e il genio creativo di cui ciascuno \u00e8 capace. Esaltava egoismo e individualismo, che vedeva come i maggiori valori americani. Rand esprimeva anche una forte ripulsa per il misticismo, la religione e la carit\u00e0 forzosa, priva cio\u00e8 di spontaneit\u00e0. Credeva che ciascuno di questi fenomeni incoraggiasse una cultura carica di risentimento verso la felicit\u00e0 e i successi individuali.\nNel 1947, durante il triste periodo della Paura rossa, Rand fu \"testimone di parte\" della Commissione parlamentare sulle attivit\u00e0 antiamericane. La testimonianza di Rand incluse un'analisi del film \"Song of Russia\" del 1943. Sebbene molti credano che Ayn Rand rivel\u00f2 i nomi di membri del Partito Comunista negli USA, esponendoli a un'iscrizione alle \"liste nere\", la sua testimonianza consistette interamente in commenti sulle discrepanze tra la propria esperienza personale dell'Unione Sovietica e la fantasiosa descrizione del film.\nRand argoment\u00f2 che il film travisava grossolanamente le condizioni socioeconomiche in Unione Sovietica. Disse alla commissione che il film rappresentava una vita nell'URSS molto migliore di quanto non fosse in realt\u00e0. Apparentemente questo film del 1943 era propaganda intenzionale di patrioti USA, prodotta nel tentativo di mettere i propri alleati nella seconda guerra mondiale temporaneamente sotto la migliore luce possibile. Dopo le udienze della Commissione, quando fu chiesto ad Ayn Rand il suo parere sulle investigazioni, ella descrisse il processo come \"futile\".\nEredit\u00e0 e influenza culturale.\nNel 1985 Leonard Peikoff, un superstite del \"Collettivo Ayn Rand\" nonch\u00e9 erede designato di Ayn Rand, istitu\u00ec l\"'Ayn Rand Institute: Il Centro per l'Avanzamento dell'Oggettivismo\". L'Istituto da allora ha registrato il nome \"Ayn Rand\" come un marchio commerciale, nonostante il desiderio di Rand che il suo nome non venisse mai utilizzato per promuovere la filosofia che lei aveva sviluppato. Rand aveva espresso il desiderio di mantenere il suo nome e la filosofia dell'oggettivismo separati per assicurare la sopravvivenza delle sue idee.\nUn altro scisma nel movimento avvenne nel 1989, quando l'oggettivista David Kelley scrisse un articolo denominato \"Una questione di sanzione\" in cui difendeva la sua decisione di rivolgersi a gruppi libertari non oggettivisti. Kelley scrisse che l'oggettivismo non era un \"sistema chiuso\" e avrebbe dovuto ingranare con le altre filosofie. Peikoff, in un articolo per \"L'Attivista Intellettuale\" chiamato \"Fatto e Valore\", afferm\u00f2 invece che l'Oggettivismo \u00e8, in effetti, un sistema chiuso, e che verit\u00e0 e bont\u00e0 morale sono intrinsecamente legati. Peikoff espulse Kelley dal suo movimento. A seguito di ci\u00f2 Kelley fond\u00f2 The Institute for Objectivist Studies (noto anche come \"The Objectivist Center\") e la Atlas Society.\nRand e l'oggettivismo sono meno noti fuori dal Nord America, nonostante vi siano sacche di interesse in Europa, Australia, e Nuova Zelanda, e i suoi romanzi siano popolari in India. I suoi lavori hanno avuto poco effetto sulla filosofia accademica, perch\u00e9 i suoi seguaci sono provenienti dal mondo non-accademico.\nNel 2005 in Italia Stefano Magni l'ha indicata come \"un raro esempio di coerenza\" sul sito del Dipartimento Formazione dell'allora partito di governo Forza Italia. Anche alcuni esponenti radicali hanno contribuito alla diffusione culturale di parte delle idee di Ayn Rand in Italia. Tra i discepoli di Rand pi\u00f9 noti in Italia si pu\u00f2 annoverare Murray Rothbard, che si form\u00f2 ai suoi seminari, ma poi si allontan\u00f2 dall'oggettivismo per aderire all'anarco-capitalismo.\nDa notare che l'opera di Rand ha recentemente ispirato un videogioco dal titolo \"BioShock\" in uscita per PC, PS3 e Xbox 360. Si narra di una citt\u00e0 sottomarina chiamata Rapture, nella quale scienza, industria e arte sono a disposizione del cittadino. \"No gods or kings. Only man\" (Nessuna divinit\u00e0 o monarca, solo l'uomo), cos\u00ec recita l'ingresso della citt\u00e0. Una citt\u00e0 privata controllata da Andrew Ryan (nome molto simile a quello di Rand), dove l'ingegneria genetica \u00e8 libera da ogni vincolo statale. Un mondo per\u00f2 destinato a sfasciarsi. Il giocatore impersona un sopravvissuto ad un disastro aereo che si ritrova, apparentemente per caso, a Rapture, e viene guidato da un certo Atlas (altra citazione da un'opera di Rand). Il gioco \u00e8 uscito in Europa il 24 agosto 2007.\nL'americano Nick Newcomen, nel 2010, ha percorso 19.695 chilometri in 30 stati degli USA per \"scrivere\", con un ricevitore GPS, rilevabile da alcuni satelliti, un testo visibile in Google Earth, il cui contenuto \u00e8 \"Read Ayn Rand\".\nTra i seguaci dell'oggettivismo troviamo il culturista Mike Mentzer, Steve Ditko, il primo disegnatore di Spiderman e anche il fondatore di Wikipedia, Jimmy Wales, che \u00e8 un ammiratore della filosofia di Ayn Rand. In giovent\u00f9 furono simpatizzanti oggettivisti e randiani anche il presidente della Federal Reserve Alan Greenspan e l'ex segretario di Stato statunitense Hillary Clinton, poi divenuta invece un'esponente della corrente liberal di sinistra. Il personaggio televisivo del dr. Gregory House, un medico cinico e individualista, ma di grande capacit\u00e0 e con una sua personale morale, \u00e8 stato talvolta avvicinato ad un eroe oggettivista.\nL'informatico, attivista e Whistlenblower Edward Snowden che nel 2013 ha svelato diversi programmi Top-secret del governo statunitense e inglese che violavano la privacy ha dichiarato che ad averlo spinto nella sua azione sono stati proprio gli scritti di Ayn Rand.\nNicola Porro, giornalista, blogger e conduttore televisivo italiano ha definito Ayn Rand come una delle sue pi\u00f9 importanti letture di giovent\u00f9.\nLo scrittore canadese Robin Sharma ritiene Ayn Rand una persona che ha influenzato il suo modo di vedere la vita.\nControversie.\nNegli USA Rand e la sua filosofia dell'oggettivismo sono state sottoposte a varie critiche. Nell'ambito della filosofia analitica, comunque, \u00e8 pi\u00f9 accurato dire che il lavoro di Rand \u00e8 stato generalmente ignorato. I dipartimenti universitari considerati all'avanguardia nel campo della filosofia analitica prestano appena attenzione a questi lavori. Per esempio uno studio di dipartimenti molto stimati sia nel campo della filosofia analitica sia nella tradizione continentale della filosofia rivelano che nessun dipartimento considera prerequisito per il dottorato una conoscenza di base del lavoro di Rand. Alcuni accademici, comunque, stanno lavorando per portare questo filone nell'ambito della corrente principale. Un segno di ci\u00f2 \u00e8 costituito dall'esistenza della Ayn Rand Society, fondata nel 1987, un'organizzazione di filosofi accademici affiliati all'American Philosophical Association.\nControversia con Nozick e gli ambienti \"libertarian\" classici.\nUna considerevole eccezione alla generale mancanza di attenzione tributata a Rand nella comunit\u00e0 della Filosofia Analitica \u00e8 il saggio \"On the Randian Argument\" del filosofo di Harvard Robert Nozick, che appare nella sua raccolta \"Socratic Puzzles\". Le conclusioni libertarie di Nozick sono simili a quelle di Rand, ma il suo saggio \u00e8 critico sull'impostazione e Nozick l'accusa di aver gestito in maniera inappropriata alcune importanti questioni di metafisica, epistemologia ed etica. Rand ritiene che preservare la propria vita \u00e8 oggettivamente il pi\u00f9 alto valore perch\u00e9 rende possibili tutti gli altri valori. Nozick afferma che per far funzionare questo argomento lei deve ancora spiegare perch\u00e9 qualcuno non potrebbe razionalmente preferire lo stato di morire e rinunciare ad ogni valore. Quindi, sostiene, il suo tentativo di dedurre la moralit\u00e0 dell'egoismo \u00e8 essenzialmente un esempio di Petizione di Principio (in inglese \"begging the question\"). Un altro motivo di disputa \u00e8 l'avversione provata da Ayn Rand per Kant e il kantismo, fonte di ispirazione invece per Nozick. Ciononostante Nozick rispettava Rand come autrice e osserv\u00f2 che trovava i suoi libri godibili e stimolanti.\nRand defin\u00ec gli anarcocapitalisti come Murray Rothbard come \u00abhippie libertari che subordinano la ragione ai capricci e sostituiscono il capitalismo con l'anarchismo\u00bb, invitando i suoi lettori a non unirsi a loro.\nCritiche alla forma letteraria della sua filosofia.\nRand \u00e8 a volte stata vista con sospetto per la sua pratica di presentare la propria filosofia in forma narrativa e saggistica puntando direttamente al pubblico piuttosto che attraverso pubblicazioni saggistiche. Gli estimatori di Rand sostengono che abbia seguito un'antica tradizione di autori che scrissero letteratura filosoficamente ricca, fra cui Dante, John Milton, F\u00ebdor Dostoevskij, e Albert Camus, e che altri filosofi come Jean-Paul Sartre abbiano presentato le loro filosofie sia in forma saggistica sia letteraria.\nAltri critici argomentano che la filosofia idealistica di Rand e che il suo stile letterario romantico non siano validi per il mondo \"in-carne-ed-ossa\". In particolare questi critici hanno affermato che i romanzi di Rand sono pieni di caratteri monodimensionali. Disprezzano il fatto che la maggior parte degli eroi oggettivisti siano incredibilmente intelligenti e privi di dubbi. Alcuni degli eroi sono molto ricchi. Altri sembrano non avere per niente difetti, specialmente Howard Roark, l'eroe di \"The Fountainhead\". Gli antagonisti sono spesso deboli, patetici, pieni di incertezze, e mancano di immaginazione e talento.\nI difensori di Rand rispondono con controesempi dai suoi romanzi per mostrare il suo spettro di caratterizzazione: n\u00e9 Eddie Willers n\u00e9 Cherryl Taggart sono particolarmente intelligenti n\u00e9 dotati, ma entrambi sono caratteri carichi di dignit\u00e0 e rispetto; Leo Kovalensky soffre enormemente a causa della sua incapacit\u00e0 di affrontare la brutalit\u00e0 e banalit\u00e0 del comunismo, Andrej Taganov muore dopo aver compreso i suoi errori filosofici; Dominic Francon \u00e8 inizialmente aspramente infelice perch\u00e9 crede il male troppo potente; Dagny Taggart pensa di essere capace di salvare il mondo da sola. N\u00e9 sono tutti gli eroi ricchi: Howard Roark (\"The Fountainhead\"), Hank Rearden (\"Atlas Shrugged\") e John Galt (\"Atlas Shrugged\") partono dalla gavetta e all'inizio sono poveri. Inoltre Hank Rearden \u00e8 sfruttato a causa della sua ingenuit\u00e0 sociale. Come per la supposta debole e patetica canaglia (gli antagonisti), i difensori di Rand indicano che Ellsworth Tookey \u00e8 rappresentato come un grande stratega e comunicatore sin da giovane, e il Dr. Robert Stadler \u00e8 un brillante scienziato.\nRand stessa replic\u00f2 alle critiche (a volte anticipandole) nel suo saggio \"The Goal of my Writing\" (1963). Qui e in altri saggi raccolti nel suo libro \"Il Manifesto Romantico: Una Filosofia della Letteratura\" (1975), Rand chiarisce che si propone di progettare la sua visione di un individuo ideale: non l'individuo come \u00e8, ma l'individuo come potrebbe e dovrebbe essere."}
{"id": "242504", "revid": "1573940", "url": "https://it.wikipedia.org/wiki?curid=242504", "title": "Appias nero", "text": "Appias nero , \u00e8 una farfalla della famiglia delle Pieridae.\n\u00c8 probabilmente l'unica specie al mondo interamente arancione.\nLe femmine sono simili ai maschi, ma presentano un bordo nero attorno alle ali e una fascia nera sulle ali posteriori.\nStadi giovanili.\nPoco si sa del bruco di questa specie, salvo che si alimenta a spese delle Capparidacee.\nDistribuzione e habitat.\nAmpiamente diffusa dall'India alla Birmania, Malaysia, Filippine e Celebes."}
{"id": "242506", "revid": "66387", "url": "https://it.wikipedia.org/wiki?curid=242506", "title": "Turbofan", "text": ""}
{"id": "242511", "revid": "767487", "url": "https://it.wikipedia.org/wiki?curid=242511", "title": "Rondini in volo (film 1944)", "text": "Rondini in volo (\"Les Petites du quai aux fleurs\") \u00e8 un film del 1944 diretto da Marc All\u00e9gret.\nTrama.\nLe quattro figlie di un libraio vedovo rendono impossibile la vita del padre con tutte le loro storie d'amore e le complicazioni che esse comportano."}
{"id": "242512", "revid": "767487", "url": "https://it.wikipedia.org/wiki?curid=242512", "title": "Rondini in volo (film 1949)", "text": "Rondini in volo \u00e8 un film del 1949, diretto dal regista Luigi Capuano.\nIncassi.\nIncasso accertato a tutto il 31 dicembre 1952: 51.250.000 lire dell'epoca."}
{"id": "242514", "revid": "767487", "url": "https://it.wikipedia.org/wiki?curid=242514", "title": "Sabbie mobili (film 1950)", "text": "Sabbie mobili \u00e8 un film del 1950, diretto dal regista Irving Pichel.\nTrama.\nDan Brady, un giovane meccanico californiano, si impossessa di 20 dollari dalla cassa del suo datore di lavoro per poter andare ad un appuntamento con un'avvenente bionda di nome Vera Novak. Nel tentativo di nascondere il suo piccolo furto, Dan si ritrover\u00e0 presto risucchiato in una spirale di avvenimenti e peripezie che faranno aumentare la cifra da restituire ad una somma da capogiro costringendolo a commettere azioni sempre pi\u00f9 criminose.\nProduzione.\nLa pellicola fu finanziata dallo stesso Rooney in societ\u00e0 con Peter Lorre. La maggior parte del film venne girato a Santa Monica e le scene in esterno presso il vecchio moldo della citt\u00e0. In una scena ambientata all'interno di un locale notturno, fa la sua apparizione il jazzista Red Nichols con la sua band i \"Five Pennies\"."}
{"id": "242515", "revid": "767487", "url": "https://it.wikipedia.org/wiki?curid=242515", "title": "Sabbie mobili (film 1969)", "text": "Sabbie mobili (\"Ruchome piaski\") \u00e8 un film del 1969, diretto dal regista Wladyslaw Slesicki.\nTrama.\nUn padre e suo figlio dodicenne, per le vacanze si accampano in un delizioso luogo posto tra il mare e un lago. Tra i due c'\u00e8 molta confidenza, il dodicenne vede il padre come un amico e compagno di giochi durante le giornate trascorse. Arriva Anna e sia il padre che il ragazzo gli danno ospitalit\u00e0, ma il ragazzo nei giorni che passano si sente trascurato dal padre e quindi diventa nei confronti di Anna ad essere scostante. Anna incomincia allora a parlare con il ragazzo e cos\u00ec i rapporti con il padre tornano normali, ma quando viene il fidanzato di Anna a riprenderla per andare via, sia il padre che il ragazzo sentono da subito che la sua presenza ha lasciato il segno."}
{"id": "242516", "revid": "198277", "url": "https://it.wikipedia.org/wiki?curid=242516", "title": "Turboventola", "text": "La turboventola, spesso indicata col termine inglese turbofan, \u00e8 un tipo di motore a reazione che, a differenza di un normale motore turbogetto, utilizza due flussi d'aria separati:\nIl rapporto tra la portata in massa di flusso freddo e flusso caldo si dice rapporto di diluizione o, in inglese, \"bypass ratio\" (BPR).\nUsi e caratteristiche.\nTutti i jet moderni adottano la turboventola in quanto \u00e8 il motore che permette minori consumi e migliori prestazioni rispetto al sorpassato turbogetto. Questo per motivi legati alla presenza della ventola e del flusso freddo.\nMolti aerei passeggeri adottano turboventole ad alto rapporto di diluizione; si possono riconoscere grazie al loro pi\u00f9 grande ingombro frontale, determinato dalla ventola appunto, mentre gli aeroplani ad alte prestazioni, come i caccia, adottano turboventole a basso rapporto di diluizione per raggiungere velocit\u00e0 operative molto elevate, e, quindi, la grandezza della turboventola \u00e8 paragonabile a quella di un semplice turbogetto.\nLa ventola \u00e8 mossa da un albero motore azionato dalla turbina pi\u00f9 a valle, detta turbina a bassa pressione, mentre il compressore \u00e8 mosso da un altro albero, concentrico e pi\u00f9 esterno rispetto al primo, collegato alla turbina pi\u00f9 a monte e immediatamente posta a valle del combustore, detta turbina ad alta pressione. Questa configurazione \u00e8 detta \"bialbero\", ma il compressore potrebbe essere mosso anche da pi\u00f9 di un albero, generando configurazioni trialbero.\nIl rumore prodotto da questo tipo di motore \u00e8 strettamente correlato alla velocit\u00e0 dei gas di scarico. I motori ad alto rapporto di diluizione, cio\u00e8 a pi\u00f9 bassa spinta specifica (spinta per unit\u00e0 di flusso di massa), sono relativamente silenziosi se comparati con i turbogetto e con le turboventole a basso rapporto di diluizione (e quindi ad alta spinta specifica). Un motore a bassa spinta specifica ha una velocit\u00e0 all'ugello di scarico molto pi\u00f9 bassa; infatti, secondo l'equazione approssimata della spinta, valida anche per i turbogetti:\ndove formula_2 \u00e8 il flusso di massa che attraversa la presa d'aria nell'unit\u00e0 di tempo (massa diviso tempo), formula_3 \u00e8 la velocit\u00e0 dei gas di scarico e formula_4 \u00e8 la velocit\u00e0 di volo.\nQuindi la spinta specifica \u00e8 data da:\nCos\u00ec, se l'aeromobile \u00e8 fermo, la spinta specifica \u00e8 direttamente proporzionale alla velocit\u00e0 del getto.\nGli aeroplani a getto sono spesso considerati rumorosi, ma un propulsore a pistoni o un turboelica che erogano la stessa potenza sono molto pi\u00f9 rumorosi.\nA differenza del turbogetto, dove l'unica parte del motore che fornisce la spinta \u00e8 l'ugello, nella turboventola circa l'80% della spinta \u00e8 fornita dalla ventola.\nTurboventola a flussi separati.\nL'introduzione degli statori a geometria variabile nel compressore fece s\u00ec che i compressori ad alte pressioni potessero lavorare senza pericolo di stallo. Questa innovazione fece il suo debutto col General Electric J79, un turbogetto monoalbero militare. Quando il compressore a geometria variabile fu accoppiato alla ventola, fu possibile aumentare drasticamente la pressione di combustione. Inoltre, una pi\u00f9 alta temperatura in turbina, grazie ai nuovi materiali e ai nuovi metodi di raffreddamento, rese possibile adottare delle camere di combustione pi\u00f9 piccole.\nQueste migliorie portarono anche allo sviluppo di un motore ad alto rapporto di diluizione, dove la ventola elabora una grande quantit\u00e0 d'aria rispetto al resto del motore. Oggi BPR \u2265 5 sono assai comuni; la ventola assomiglia a un'elica intubata, la quale soffia aria fredda attorno alle componenti del motore pi\u00f9 a valle. Il flusso d'aria della ventola poi si miscela con quello dell'ugello di scarico, rendendo il motore meno rumoroso. Inoltre la ventola, in questo caso, partecipa alla generazione della spinta insieme all'ugello.\nLa prima turboventola ad alto rapporto di diluizione fu il General Electric TF39, progettato per il Lockheed C-5 Galaxy, un enorme aeroplano da trasporto militare. Il General Electric CF6 usava un disegno simile, ma per impiego civile. Seguirono il Pratt &amp; Whitney JT9D, il trialbero Rolls-Royce RB211 e il CFM International CFM56. I pi\u00f9 recenti sono il Pratt &amp; Whitney PW4000, il trialbero Rolls-Royce Trent, il General Electric GE90, e il General Electric GEnx.\nLa loro grande spinta e il loro consumo pi\u00f9 ridotto resero le turboventole ad alto rapporto di diluizione indispensabili per l'impiego civile.\nUna rappresentazione schematica d'una turboventola a flussi separati \u00e8 illustrata in figura. A valle del diffusore (presa d'aria), comune all'intera portata d'aria (principale e secondaria), si trovano alcuni stadi del compressore che costituiscono la ventola e sono attraversati anch'essi dall'intera portata d'aria. Da questo punto in poi i due flussi seguono percorsi diversi. In particolare il flusso secondario non verr\u00e0 ulteriormente compresso, mentre il flusso primario verr\u00e0 compresso dal compressore che sviluppa un rapporto di compressione (rapporto tra pressione in uscita e pressione in entrata) superiore a quello della ventola ed \u00e8 quindi caratterizzato da pi\u00f9 stadi. Questa portata evolve successivamente, come nel turbogetto semplice, sino all'uscita dalla prima turbina.\nLa prima turbina \u00e8 infatti quella che fornisce la potenza necessaria a muovere il compressore. A valle della prima turbina i gas combusti, ad alta temperatura e a pressione ancora superiore a quella atmosferica, vengono ulteriormente espansi nella seconda turbina, che fornisce la potenza necessaria a muovere la ventola. Soltanto a valle della seconda turbina il flusso principale verr\u00e0 accelerato, sfruttando la frazione di potenza utile ancora disponibile per produrre la spinta.\nIl flusso secondario a valle della ventola pu\u00f2 essere accelerato in un ugello. Spesso, soprattutto nel caso di elevate portate di flusso secondario, per risparmiare peso e ingombro e per limitare gli attriti l'ugello del getto secondario \u00e8 posizionato appena a valle della ventola.\nTurboventola a flussi associati.\nI primi turbogetti lamentavano un consumo assai elevato, mentre la pressione di tutto il ciclo, cos\u00ec come la temperatura interna, erano molto limitate dalla tecnologia del tempo. Materiali pi\u00f9 evoluti e l'introduzione del doppio compressore adottato da motori come il Pratt &amp; Whitney JT3C, aumentarono le pressioni sostenibili e l'efficienza termodinamica del motore, ma portarono a una ben povera efficienza propulsiva, dato che i turbogetti in genere avevano un piccolo flusso di massa e una grande velocit\u00e0 di scarico.\nLe turboventole a basso rapporto di diluizione furono progettati per migliorare l'efficienza propulsiva, riducendo la velocit\u00e0 del getto a valori pi\u00f9 vicini alle velocit\u00e0 di volo. Il Rolls-Royce Conway, le prime turboventole, aveva un BPR = 0,3 (rapporto di diluizione), simile al moderno General Electric F404, motore montato su aerei quali il McDonnell Douglas F/A-18 Hornet. I turboventola civili degli anni '60, come il Pratt &amp; Whitney JT8D e il Rolls-Royce Spey possedevano un BPR = 1.\nIn una turboventola a flussi separati, i due getti sono caratterizzati da temperature diverse. Poich\u00e9 a parit\u00e0 di salto di pressione la velocit\u00e0 di efflusso \u00e8 proporzionale alla radice quadrata della temperatura totale del flusso, si pu\u00f2 cercare di aumentare la temperatura del flusso secondario grazie all'elevata temperatura di quello primario. Questo principio \u00e8 alla base della realizzazione della turboventola a flussi associati che, ridistribuendo tra i due flussi non solo il lavoro utile ma anche l'energia termica, permette di ottenere prestazioni superiori rispetto al caso della turboventola a flussi separati, anche se per ottenere tale vantaggio bisogna tener conto del peso aggiuntivo necessario.\nIn una turboventola a flussi associati, il flusso freddo viene miscelato con quello caldo dopo essere stato compresso. Nello schema \u00e8 presente un nuovo componente, la \"camera di miscelazione\", dove i due flussi vengono appunto miscelati prima di essere espansi in un unico ugello. Bisogna considerare un vincolo aggiuntivo, rispetto al caso della turboventola a flussi separati; infatti, all'ingresso della camera di miscelazione i due flussi devono avere la stessa pressione statica. Questo comporta che, in fase di progetto, il rapporto di compressione della ventola e il rapporto di diluizione non possono essere scelti entrambi arbitrariamente.\nL'inusuale General Electric fu sviluppato come un \"aft-fan\" (cio\u00e8 un motore con la ventola a valle del ciclo), con un BPR = 2. Era un derivato del turbogetto General Electric, imbarcato sul Northrop T-38 Talon e sul Learjet da 12\u00a0650 newton, sviluppato per il Rockwell Sabreliner 75/80. Il CF700 fu il primo \u00abpiccolo turboventola\u00bb al mondo a essere certificato dalla Federal Aviation Administration. volano non meno di 400 aeroplani con questo propulsore con pi\u00f9 di 10 milioni di ore di volo.\nSin dagli anni settanta i motori a getto erano turboventole a basso rapporto di diluizione a flussi associati e post-combustore. Il primo turboventola con postbruciatore fu il Pratt &amp; Whitney TF30 che equipaggiava il General Dynamics F-111, il Grumman F-14 Tomcat e il Vought A-7 Corsair II.\nRicordiamo anche i turboventola del blocco sovietico, con il celebre Ljul'ka AL-31F, disegnato da Arkhip Mikhailovich Lyul'ka e probabilmente uno dei migliori della guerra fredda, montato sui Sukhoi Su-27 Flanker, e il Klimov RD-33 adottato dal Mikoyan-Gurevich MiG-29 Fulcrum."}
{"id": "242517", "revid": "125916637", "url": "https://it.wikipedia.org/wiki?curid=242517", "title": "Sacro e profano (film 1959)", "text": "Sacro e profano (\"Never So Few\") \u00e8 un film del 1959 diretto da John Sturges.\nTrama.\n1943; durante la seconda guerra mondiale il capitano americano Tom Reynolds, che comanda un gruppo di guerriglieri in Birmania, si reca a Calcutta per partecipare ad un consiglio di guerra. Qui fa la conoscenza di Carla Vesari, una profuga italiana che vive con Regas, uno speculatore petrolifero. Ella tratta Tom con benevolenza, ma di fronte alle dichiarazioni d'amore del capitano, non ne ricambia i sentimenti. Il capitano della U.S. Army riceve dal colonnello Parkson l'ordine di sferrare un attacco contro Ubachi, nella zona nord della Birmania, occupata dai giapponesi. Quando, al termine di una licenza, ritorna nella giungla, resta ferito nel respingere un attacco nemico. Trasferito all'ospedale di Calcutta, rivede Carla che gli dice di aver lasciato Regas: i due si dichiarano reciprocamente il loro amore. L'attacco a Ubachi si conclude con la distruzione dell'aeroporto nemico. Tornando all'accampamento, Tom scopre che un convoglio americano \u00e8 stato distrutto da banditi cinesi. Egli ne cattura venticinque, e scopre che lo stesso governo di Chungking, alleato degli americani, \u00e8 implicato in queste azioni di banditismo e in loschi traffici di armi americane. Il colonnello Parkson non approva il comportamento di Tom e gli ordina di liberare i cinesi e di fare le sue scuse al governo di Chungking. Egli invece fa fucilare i cinesi. Arrestato e sottoposto a procedimento disciplinare, ha l'appoggio del generale Sloal, dal quale ottiene la piena riabilitazione. Prima di tornare in Birmania, Tom incontra Carla che gli dona il suo cuore."}
{"id": "242519", "revid": "767487", "url": "https://it.wikipedia.org/wiki?curid=242519", "title": "Sahara (film 1929)", "text": "Sahara (\"Love in the Desert\") \u00e8 un film del 1929 diretto da George Melford. Prodotto e distribuito dalla Film Booking Offices of America (FBO), aveva come interpreti Olive Borden, Hugh Trevor, Noah Beery, Frank Leigh.\nTrama.\nIn viaggio nell'Africa del nord mentre sta recandosi a visitare gli impianti di un progetto di irrigazione, Bob Winslow viene rapito dal brigante Abdullah alla guida della sua banda di fuorilegge. Tenuto prigioniero in vista di un riscatto, Winslow riesce a fuggire aiutato da Zarah, una bellissima ragazza araba. Furioso, Abdullah minaccia un massacro se Zarah non torner\u00e0 da lui. Lei si arrende, ma Wislow combatte per lei e, in un corpo a corpo, uccide il bandito.\nProduzione.\nIl film fu prodotto dalla Film Booking Offices of America (FBO).\nDistribuzione.\nIl copyright del film, richiesto dalla F.B.O. Productions, Inc., fu registrato il 27 gennaio 1929 con il numero LP103.&lt;br&gt;\nDistribuito dalla Film Booking Offices of America (FBO), il film usc\u00ec nelle sale cinematografiche statunitensi sia nella versione muta di 1.635,25 metri (27 gennaio 1929) che in quella sonora di 1.940,05 metri (17 marzo 1929). In Finlandia, fu distribuito il 10 febbraio 1930; in Svezia, con il titolo \"\u00d6knens ros\", il 15 marzo 1930; in Spagna, intitolato \"Condici\u00f3n de paz\", fu presentato a Barcellona il 27 settembre 1930 e a Madrid il 19 gennaio 1931.\nIn Italia, l'ufficio censura rilasci\u00f2 nell'ottobre 1930 il visto numero 26077 con riserva, con l'indicazione di \"Togliere ogni scena dialogata o comunque parlata in lingua straniera.\"\nCopia completa della pellicola si trova conservata negli archivi della Cineteca del Friuli di Gemona e in quelli dell'Archives du Film du CNC di Bois d'Arcy."}
{"id": "242521", "revid": "767487", "url": "https://it.wikipedia.org/wiki?curid=242521", "title": "Salom\u00e8 (film 1910)", "text": "Salom\u00e8 \u00e8 un cortometraggio muto del 1910 diretto da Ugo Falena.\nTrama.\nPer il re Erode, la giovane Salom\u00e8 esegue la danza dei sette veli. Erode rimasto affascinato dalla donna le fa dono di un \"desiderio\". La donna reclama allora la testa di Giovanni Battista, che l'ha rifiutata. Infatti, quando egli fu catturato dopo la morte di Cristo, Salom\u00e8 prov\u00f2 immensa infatuazione nel sentire le parole ingiuriose del profeta rinchiuso in cella. Salom\u00e8 aveva provato a parlargli, cercando di comunicargli il suo desiderio amoroso, ma il Battista l'aveva respinta ancora di pi\u00f9 offendendola e maledicendola.\nProduzione.\nIl film \u00e8 a colori, in quanto \"colorato\" tramite il procedimento denominato Path\u00e9color."}
{"id": "242522", "revid": "71155", "url": "https://it.wikipedia.org/wiki?curid=242522", "title": "James Iha", "text": "Biografia.\nIha nasce a Chicago, nell'Illinois, il 26 marzo del 1968, figlio di immigrati giapponesi originari di Okinawa. Prima di fondare, insieme a Billy Corgan, gli Smashing Pumpkins nel 1988, ha fatto parte di altri gruppi, quali The Feds e Snake Train.\nDurante la carriera nei Pumpkins, bench\u00e9 la mente creativa del gruppo fosse Corgan, ha partecipato alla scrittura di alcune canzoni, quali \"Blew Away\" in \"Pisces Iscariot\", \"Bugg Superstar\" in \"Earphoria\", \"Take Me Down\" nel doppio album \"Mellon Collie and the Infinite Sadness\", \"...Said Sadly\", \"Believe\", \"The Boy\", e \"The Bells\" nel box set \"The Aeroplane Flies High\", \"Summer\", una b-side contenuta nel singolo di \"Perfect\" e \"Go\" nell'ultimo album dei Pumpkins, \"Machina II/The Friends and Enemies of Modern Music\". Inoltre ha scritto, insieme a Corgan, \"I Am One\" dell'album \"Gish\", \"Soma\" e \"Mayonaise\" in \"Siamese Dream\", \"Plume\" in \"Pisces Iscariot\", \"Farewell and Goodnight\" in \"Mellon Collie and the Infinite Sadness\", e \"Tribute to Johnny\" in \"The Aeroplane Flies High\".\nNel 1996 fond\u00f2 una casa discografica, la \"Scratchie Records\", insieme a D'arcy Wretzky, la bassista dei Pumpkins. Nel 1998 pubblic\u00f2 un album da solista, che non ebbe molto successo, \"Let It Come Down\".\nDopo la separazione dei Pumpkins nel 2000, Iha ha portato avanti diversi progetti. \u00c8 stato membro della band A Perfect Circle dal luglio 2003, ed ha partecipato al loro album \"Emotive\". Inoltre \u00e8 apparso nelle registrazioni di alcuni gruppi quali \"Ivy\" e \"Fulflej\". Nel 2003 ha fondato la band Vanessa and the O's.\nNel 2001, con l'aiuto dell'amico e manager Isao Izutsu, ha creato la marca di vestiti Vaporize.\nNel tour dei The Smashing Pumpkins del 2016, che nel frattempo si erano ricostruiti ad opera di Corgan e Chamberlin, anche James Iha torna a suonare con la band in alcune date, a distanza di 16 anni dall'ultimo concerto con questa formazione. Nel mese di Febbraio 2018, tramite il sito ufficiale, la band annuncia ufficialmente il ricongiungimento con James Iha e il ritorno con un tour negli Stati Uniti e in Europa denominato \u201cShiny and Oh So Bright Tour\u201d."}
{"id": "242523", "revid": "767487", "url": "https://it.wikipedia.org/wiki?curid=242523", "title": "Salom\u00e8 (film 1972)", "text": "Salom\u00e8 \u00e8 un film drammatico del 1972 diretto da Carmelo Bene, qui al suo 4\u00b0 film, nonch\u00e9 trasposizione cinematografica dell'omonima opera teatrale dello stesso Carmelo Bene.\nTrama.\nErode gozzoviglia con i suoi commensali nella grande sala buia del suo palazzo, mentre a sua insaputa si verifica un'orrenda metamorfosi. Ges\u00f9 Cristo, durante l'Ultima Cena, si tramuta in vampiro, dopo aver rivelato agli apostoli il nome di colui che lo tradir\u00e0. Questi improvvisamente impazziscono e incominciano a dilaniare a mani nude un gregge di agnelli, mentre Giuda se la spassa coi trenta denari. Ges\u00f9 intanto inizia una lunga peregrinazione, che lo rende pi\u00f9 simile a un mostro che al figlio di Dio.\nTornando al palazzo, Erode \u00e8 riuscito a far catturare Iokanhaan (Giovanni Battista), colui che profetava contro i ricchi a favore di Cristo. Costui appare come un uomo attempato, spaurito e percosso dagli schiaffi dei lussuriosi commensali. Tutti provano ribrezzo per lui e lo vorrebbero immediatamente morto. L'intervento di Salom\u00e8, la figlia di Erodiade, salva il profeta. Salom\u00e8 simboleggia tutta la sua persona piena di vizi: \u00e8 scura, pelata, raggrinzita e parla balbettando. Tuttavia le sue perversioni sessuali sono ben evidenti.\nElla \u00e8 rimasta stupita dal modo di parlare coraggioso e anticonformista di Giovanni e vorrebbe vederlo ancora, sebbene venga richiamata numerose volte dal consigliere del padre. Da un enorme canestro in una pozza d'acqua compare di nuovo il Battista che, vedendo Salom\u00e8, incomincia ad ingiuriarla senza sosta in dialetto pugliese. Salom\u00e8 invece di arrabbiarsi, prova piacere e infatuazione per lui, che dopo un ultimo alterco di rabbia viene rinchiuso. L'elemento pregnante e ripetitivo nel film \u00e8 la figura di un energumeno che ridendo taglia con la sciabola un'anguria in due: segno previdente della decapitazione del Battista che tuttavia non viene mai mostrata.\nIl film si conclude con la scena della danza dei sette veli e la richiesta della testa del profeta da parte di Salom\u00e8 ad Erode.\nProduzione.\nIl film fu girato a Cinecitt\u00e0 e cost\u00f2 circa 150 milioni di lire.\nPer la stesura della trama del film, Carmelo Bene apport\u00f2 notevoli modifiche. Infatti il film \u00e8 ambientato nel Palazzo di Erode Antipa, anche se sulla scena per i costumi dei personaggi e per oggetti di scena prevale un forte senso di anacronismo.\nRiprendendo la \"Salom\u00e8\" di Oscar Wilde, il genio trasgressivo del regista ha ispirato un'interpretazione decisamente insolita e personale. Carmelo Bene spiega la sua \"Salom\u00e8\" come...\nAccoglienza.\nIl film fu accolto con gaudio dai fautori di Carmelo Bene (Giulio Turcato, Arbasino, De Chirico, Moravia, Flaiano), ma a Venezia suscit\u00f2 il pandemonio, con violenze gratuite, sputi e insulti, da parte del pubblico scandalizzato e inferocito, con conseguente spiegamento delle forze dell'ordine, non escluso l'esercito.\nAnche questo film, come i precedenti e il successivo \"Un Amleto di meno\", fu un vero fiasco a livello economico. Lo stesso Bene nella sua autobiografia ricorda:"}
{"id": "242524", "revid": "767487", "url": "https://it.wikipedia.org/wiki?curid=242524", "title": "Saluti e baci (film 1933)", "text": "Saluti e baci (\"Gru\u00df und Ku\u00df, Veronika! \") \u00e8 un film del 1933, diretto da Carl Boese."}
{"id": "242525", "revid": "1566286", "url": "https://it.wikipedia.org/wiki?curid=242525", "title": "Saluti e baci (film 1953)", "text": "Saluti e baci \u00e8 un film del 1953 diretto da Maurice Labro e Giorgio Simonelli."}
{"id": "242526", "revid": "767487", "url": "https://it.wikipedia.org/wiki?curid=242526", "title": "Sangue blu (film 1914)", "text": "Sangue blu \u00e8 un film del 1914, diretto dal regista Nino Oxilia, con Francesca Bertini.\nTrama.\nAlla principessa di Monte Cabello, divorziata dal marito, viene concessa la custodia della figlia. L'amante del suo ex marito ingaggia investigatori privati che riescono ad ottenere fotografie apparentemente incriminanti della principessa con Jacques Wilson. La principessa \u00e8 devastata; le viene tolta la figlia e cade nelle grinfie di Wilson, che per pagare i suoi debiti di gioco la costringe a umiliarsi comparendo in un gioco. La principessa invia una nota a l principe di Monte Cabello dove dichiara che non comprometter\u00e0 pi\u00f9 il suo nome.\nRestauro.\nIl film \u00e8 stato restaurato dalla \"Nederlands Filmmuseum\" in collaborazione con la Cineteca di Bologna, questa edizione restaurata \u00e8 disponibile in dvd dal 2013 come parte della collana \"Cinemalibero\" della \"Cineteca di Bologna\"."}
{"id": "242527", "revid": "159980", "url": "https://it.wikipedia.org/wiki?curid=242527", "title": "Pelecaniformes", "text": "I Pelecaniformi (Pelecaniformes ) sono un ordine degli uccelli.\nTassonomia.\nIl Congresso Ornitologico Internazionale (aprile 2014) assegna all'ordine Pelecaniformes le seguenti famiglie:\nLe famiglie Threskiornithidae, Ardeidae, Scopidae e Balaenicipitidae erano in passato classificate tra i Ciconiiformes.\nLe famiglie Sulidae, Phalacrocoracidae, Anhingidae e Fregatidae, in passato attribuita ai Pelecaniformes, sono state segregate in un ordine a s\u00e9 stante (Suliformes).\nLa famiglia dei fetonti (Phaethontidae), tradizionalmente classificata tra i Pelecaniformi, si ritiene sia un ordine separato (Phaethontiformes), con una lontana parentela con i Procellariformi."}
{"id": "242528", "revid": "767487", "url": "https://it.wikipedia.org/wiki?curid=242528", "title": "Sangue blu (film 1949)", "text": "Sangue blu (\"Kind Hearts and Coronets\") \u00e8 un film del 1949 diretto da Robert Hamer. Nel film Alec Guinness interpreta nove personaggi. La trama \u00e8 vagamente basata sul romanzo \"Israel Rank: The Autobiography of a Criminal\" (1907) di Roy Horniman. Si tratta di una delle pi\u00f9 celebri commedie nere prodotte dai britannici Ealing Studios.\nIl personaggio principale del film \u00e8 Louis D'Ascoyne Mazzini, figlio di una donna rinnegata dalla sua famiglia aristocratica per essersi sposata al di fuori dalla sua classe sociale. Dopo la morte della madre, Louis decide di vendicarsi della famiglia e di ereditare il titolo di duca, uccidendo gli otto parenti che sono davanti a lui nella linea di successione.\nTrama.\nIl figlio di un cantante e di una nobile viene rinnegato dalla famiglia. Il ragazzo, per vendicarsi, uccide tutti i parenti e diventa duca. La sua amante, al corrente del segreto, vuole obbligarlo a sposarla, ma lui rifiuta, venendo processato e condannato alla pena capitale. La donna, per salvarlo, presenta le prove che il delitto per il quale l'uomo \u00e8 stato incriminato \u00e8 in realt\u00e0 un suicidio, ma un ultimo colpo di scena chiude il film ambiguamente.\nCritica.\nIl \"Dizionario Mereghetti\" definisce \"Sangue blu\" una feroce satira sociale di disarmante umorismo, il \"Dizionario Morandini\" \u00abun gioiello satirico di umor nero, un po' datato\u00bb.\nRiconoscimenti.\nNel 1950 il National Board of Review of Motion Pictures l'ha inserito nella lista dei migliori film stranieri dell'anno e ha premiato Alec Guinness come miglior attore.\nNel 1999 il British Film Institute l'ha inserito al sesto posto della lista dei migliori cento film britannici del XX secolo."}
{"id": "242529", "revid": "767487", "url": "https://it.wikipedia.org/wiki?curid=242529", "title": "Sangue e arena (film 1922)", "text": "Sangue e arena (\"Blood and Sand\") \u00e8 un film muto del 1922 diretto da Fred Niblo e da (non accreditata) Dorothy Arzner, \"remake\" della pellicola spagnola del 1916\nDramma passionale basato sul romanzo del 1909 \"Sangue e arena \"(\"Sangre y Arena\") di Vicente Blasco Ib\u00e1\u00f1ez, ebbe un grandissimo successo al botteghino. Primeggia su tutte la figura di Rodolfo Valentino, con il suo magnetismo personale sorretto da una buona sensibilit\u00e0 recitativa.\nTrama.\n\u00c8 una storia d'amore e morte ambientata a Siviglia (Spagna). Juan Gallardo sogna di diventare un \"torero\" come gi\u00e0 fu suo padre, morto proprio nell'arena, nonostante il parere contrario dei familiari. Riuscir\u00e0 nel suo intento e raggiunger\u00e0 la celebrit\u00e0 e la ricchezza oltrech\u00e9 la passione per due donne: Carmen Espinosa, una ragazza povera che sposer\u00e0, e Donna Sol, un'affascinante quanto volubile nobildonna. Ma il destino \u00e8 crudele e Juan morir\u00e0 durante l'ultima \"corrida\" chiedendo perdono alla sua fidanzata per averla tradita.\nRemake.\nDa notare che lo stesso Blasco Ib\u00e1\u00f1ez codiresse la prima versione cinematografica del suo romanzo nel 1916: \"Sangre y arena\", opera restaurata nel 1998 dalla Filmoteca de la Generalitat Valenciana."}
{"id": "242530", "revid": "46291", "url": "https://it.wikipedia.org/wiki?curid=242530", "title": "Pelecaniformi", "text": ""}
{"id": "242531", "revid": "767487", "url": "https://it.wikipedia.org/wiki?curid=242531", "title": "Sangue e arena (film 1941)", "text": "Sangue e arena (\"Blood and Sand\") \u00e8 un film diretto da Rouben Mamoulian nel 1941 e tratto dal romanzo \"Sangre y arena\" di Vicente Blasco Ib\u00e1\u00f1ez (1909) \u00c8 il \"remake\" dell'omonimo film muto del 1922 con Rodolfo Valentino.\nTrama.\nJuan Gallardo, figlio di un \"torero\" di Siviglia (Spagna) morto nell'arena, volendo seguire le orme paterne lascia casa e famiglia per raggiungere Madrid con quattro suoi amici. Trascorsi dieci anni, dopo essere diventato un modesto \"matador\", Juan torna nella sua citt\u00e0 natale e ritrova la stessa povert\u00e0 e Carmen Espinosa, la stessa ragazza che si era innamorata di lui avendolo visto una notte alle prese con un toro. Deciso ad aiutare la famiglia e a sposare Carmen, il giovane riesce finalmente a diventare un torero ricco e acclamato. La sua fama, per\u00f2, attira le attenzioni di Do\u00f1a Sol, avvenente e sensuale nipote di un nobile che lo irretisce con le sue grazie. Quando il torero capir\u00e0 finalmente il proprio errore si riconcilier\u00e0 con la moglie Carmen ma l'ultima \"corrida\" gli sar\u00e0 purtroppo fatale.\nProduzione.\nIl film fu prodotto dalla Twentieth Century Fox Film Corporation. Venne girato dal gennaio all'aprile 1941 in parte a Citt\u00e0 del Messico per le scene in esterni con le corride e, per gli interni, allo Stage 5, ai 20th Century Fox Studios, al 10201 di Pico Blvd., Century City, (Los Angeles).\nIl regista Budd Boetticher, bench\u00e9 non appaia accreditato, partecip\u00f2 al film come consulente tecnico e come regista del numero musicale \"El Torero\". Le coreografie furono curate da Hermes Pan e da Geneva Sawyer. Il torero Francisco G\u00f3mez Delgado (non accreditato) diede la sua consulenza per le scene di corrida, facendo da controfigura a Tyrone Power nei combattimenti nell'arena.\nDistribuzione.\nDistribuito dalla Twentieth Century Fox Film Corporation, il film venne presentato in prima a New York il 22 maggio 1941, uscendo poi in sala il 30 maggio. Ebbe una distribuzione internazionale e, nel 1948 e nel 1963, ne vennero curate due riedizioni."}
{"id": "242532", "revid": "93436", "url": "https://it.wikipedia.org/wiki?curid=242532", "title": "Aurelio Grimaldi", "text": "Biografia.\nNato a Modica (in provincia di Ragusa), ma cresciuto fino ai vent'anni nella provincia di Varese, Grimaldi svolse l'attivit\u00e0 d'insegnante di scuola elementare per buona parte degli anni ottanta, dedicandosi poi a quello che era il suo interesse pi\u00f9 grande d'allora: la letteratura. Esord\u00ec infatti nel 1985 con la raccolta di racconti \"Nfernu veru\", con cui l'autore gi\u00e0 manifesta apertamente la profonda influenza esercitatagli dalla poetica pasoliniana, due anni dopo seguito dal suo primo romanzo, \"Meri per sempre\", storia d'un insegnante idealista alle prese con un gruppo di ragazzi problematici detenuti in un carcere minorile in Sicilia, tra cui spicca una giovane prostituta transessuale. A seguito del successo del libro, il regista Marco Risi ne realizza un film omonimo l'anno successivo con Michele Placido protagonista, a cui Grimaldi collabor\u00f2 pure alla stesura della sceneggiatura (seppur non venendovi accreditato); nel 1990, a due anni di distanza dal primo, s'occuper\u00e0 poi di redigere la sceneggiatura per il suo seguito \"Ragazzi fuori\", sempre per la regia di Risi. \nDopo aver dato alle stampe altre sue prove letterarie, come i romanzi \"Le buttane\" (1989) e \"Storia di Enza\" (1991), Grimaldi decise di passare seriamente alla settima arte, esordendo alla regia con il film, da lui anche scritto, \"La discesa di Acl\u00e0 a Floristella\", presentato in concorso alla Mostra internazionale d'arte cinematografica del 1992. Ambientato nella Sicilia degli anni trenta, la pellicola narra del piccolo Acl\u00e0 Rizzuto, caruso per la solfatara di Floristella, e del suo desiderio di fuggire dalla sua grama e difficilissima condizione.\nCon il successivo \"La ribelle\" (1993), con protagonista una Pen\u00e9lope Cruz diciannovenne ed ancora poco conosciuta alle prese con un clima famigliare oppressivo ed arretrato in una Sicilia grama ed infausta, partecip\u00f2 al Festival di Locarno, ma la consacrazione presso pubblico e critica avvenne soltanto l'anno successivo con \"Le buttane\", liberamente tratto dal suo stesso romanzo, un ritratto colorito e disincantato delle tribolazioni d'un agguerrito gruppo di prostitute siciliane, presentato in concorso al Festival di Cannes del 1994 e che vinse il premio della critica al Festival di Rotterdam. \nFattosi dunque un nome all'interno dell'industria cinematografica italiana, i suoi sforzi artisti successivi saranno tutti rivolti ad un ideale trilogia \"pasoliniana\", con i quali andr\u00e0 poi a definire sempre pi\u00f9 gli stilemi tipici del proprio fare cinema.\nIl primo di questi, \"Nerolio\" (1996), \u00e8 considerato dal Grimaldi il suo film pi\u00f9 riuscito: girato interamente a Siracusa in appena 17 giorni, tratta d'un viaggio immaginario che Pasolini - nel film mai esplicitato, ma abilmente rievocato con la suggestiva figura d'un poeta senza nome - avrebbe potuto compiere in Sicilia, percorrendo in auto il tragitto che va da Messina alla stessa Siracusa tra molteplici avventure sessuali mercenarie intrattenute con altrettanti giovani. Il film fu rifiutato dal Festival di Venezia dal direttore Gillo Pontecorvo e dal suo consulente Vincenzo Cerami, a quanto pare per la sua caratterizzazione politicamente \"scorretta\" della sua figura, ma fu infine presentato al Festival di Locarno, dove, pur venendo malaccolto dalla critica nazionale, ebbe parole di stima da parte dei critici stranieri presenti al Festival.\nLa pellicola ebbe inoltre pesanti problemi distributivi; fu oltretutto vietato ai minori di 18 anni sebbene non contenga n\u00e9 immagini erotiche n\u00e9 scene di violenza gratuita, ed \u00e8 pertanto visibile solo in dvd. Nel 1998 - dichiarando espressamente come, dopo aver patito la delusione legata all'ostracismo distributivo di \"Nerolio\", fosse ben lieto di dirigere un film chiestogli dalla potente Medusa - realizz\u00f2, tra infinite polemiche, \"Il macellaio\", con protagonista la soubrette Alba Parietti, che veniva da un personale successo televisivo col discusso \"Macao\". Il film incass\u00f2 circa 4 miliardi, dopo esserne costati 2.7, ma fu massacrato all'unanimit\u00e0 dalla critica italiana.\nNuove polemiche col film \"La donna lupo\" (1999), tratto da una novella di Giovanni Verga ed interpretato dall'esordiente Loredana Cannata e dal futuro produttore Arturo Paglia, fu definito da Roberto Nepoti come \u00abun porno sul tema dell'emancipazione sessuale femminile\u00bb. Tendenzialmente sconfessato dalla critica italiana, il film fu l'unico italiano selezionato sia al Festival di Toronto (dove Piers Handling lo defin\u00ec uno dei film pi\u00f9 innovativi dell'anno) che al Festival di Rotterdam, le due kermesse non competitive con l'ambizione di raccogliere le migliori produzioni dell'anno.\nApparente inversione di tendenza con \"Iris\" (girato nel 1999 ed uscito solamente nel 2001), scritto da Grimaldi con la moglie Anna Coglietore ed interpretato dalla figlia Arancia Cecilia, di soli sette anni. \"Lieve, delicato e imperfetto, diverso da tutti gli altri titoli del regista\" riprende tuttavia la costante tematica di Grimaldi con personaggi (spesso bambini, e tendenzialmente siciliani) ribelli e tesi verso una veemente (spesso inconsapevole) aspirazione alla libert\u00e0 e alla giustizia (\"La discesa di Acl\u00e0 a Floristella\", \"La ribelle\", \"La donna lupo\", \"Iris)\". Il film fu premiato dal Festival di Chemnitz come miglior film per ragazzi del 2001. Con i 10.000 marchi tedeschi di premio, Grimaldi e la figlia acquistarono un pianoforte. \nNel 2001 gira il secondo capitolo della sua trilogia, \"Un mondo d'amore\", riguardante la prima incriminazione per atti osceni e corruzione di minore per Pier Paolo Pasolini. Letterato, docente di scuola media e segretario comunale del PCI di Casarsa della Delizia (in provincia di Pordenone), \u00e8 accusato di molestie sessuali su minorenni in cambio di piccoli regali. Sospeso dall'insegnamento ed espulso dal partito, Pasolini 'fuggir\u00e0' con la madre trasferendosi a Roma, mentre il padre, in dissidio con moglie e figlio, rester\u00e0 in Friuli. Il film sar\u00e0 invitato in vari festival internazionali compresi Toronto e Rotterdam.\n\u00c8 poi del 2002 l'ultimo capitolo, \"Rosa Funzeca\", una sorta di rifacimento del pasoliniano \"Mamma Roma\", ambientato per\u00f2 nei bassi napoletani, con Ida Di Benedetto (gi\u00e0 sua collaboratrice con \"Le buttane\"), Ennio Fantastichini, l'esordiente Primo Reggiani ed un Aldo Giuffr\u00e9 alla sua ultima interpretazione, presentato in concorso al Festival di Venezia.\nNel 2003 il produttore Leonardo Giuliano, gi\u00e0 coproduttore di \"Nerolio\", accoglie la sua proposta, caldeggiata da moltissimo tempo, di realizzare una trilogia a basso costo sul sequestro ed omicidio di Aldo Moro e sulla stagione del terrorismo italiano tra il 1978 ed il 1981. Vengono effettuate le riprese a Londra (per una coproduzione britannica mai completata), con Roshan Seth nel ruolo dello statista democristiano. Grimaldi monta un materiale audiovisivo considerevole, che consta di circa 200 minuti, da dividersi nei tre episodi previsti (il primo sul rapimento e l'omicidio di Moro, il secondo su sconcertanti episodi di reazione illiberale dello stato italiano alla ricerca spietata dei rapitori, ed il terzo infine che segue i terroristi, dopo il loro arresto, nelle carceri, divisi tra 'pentiti' e 'irriducibili'). Ma gli ultimi 25 minuti necessari per completare le tre opere non saranno mai pi\u00f9 girati per il fallimento del gruppo produttivo. A distanza di anni, Grimaldi ha realizzato un montaggio sui materiali dei primi due incompleti film che \u00e8 disponibile in dvd col titolo \"Se sar\u00e0 luce sar\u00e0 bellissimo\".\nNel 2004, durante la lavorazione della trilogia, Grimaldi partecipa come attore al film \"Ladri di barzellette\" di e con Bruno Colella, incentrato proprio sulle difficolt\u00e0 produttive del progetto, in cui Grimaldi, per poter racimolare il denaro necessario a concluderne le riprese, si trova coinvolto nella tragicomica realizzazione d'un improbabile seguito de \"Le barzellette\" di Carlo Vanzina. L'anno successivo, gira invece \"L'educazione sentimentale di Eug\u00e9nie\", tratto da \"La filosofia nel boudoir\" del marchese de Sade. Grimaldi usa per la prima volta il digitale e si avvale di quattro giovani attori di fatto esordienti.\nDopo questo film, Grimaldi non riuscir\u00e0 pi\u00f9 a realizzare progetti personali, ma solo film a basso costo e con notevoli difficolt\u00e0 di distribuzione: \"Anita\" (2007), girato interamente in Brasile ed incentrato sulla vita di Anita Garibaldi, sar\u00e0 l'ultimo film girato da Grimaldi con un budget adeguato ma, presentato in alcuni festival internazionali, non fu mai distribuito.\nDel 2009 \u00e8 invece \"L'ultimo re\", progetto proposto a Grimaldi dall'attrice e produttrice Isabella Russinova, una trasposizione della tragedia di Seneca \"Troades\", che ebbe, da parte di Microcinema, una distribuzione minima, cos\u00ec come \"Il sangue \u00e8 caldo di Bahia\" (2013), girato interamente a Salvador de Bahia con attori baiani e con i due giovani protagonisti esordienti, venendo presentato al Festival di Rotterdam del 2014 ma restando pressoch\u00e9 privo di distribuzione.\nNel 2014, Grimaldi si impegna nella produzione del film di Guendalina Zampagni \"Noi siamo Francesco\", di cui \u00e8 co-sceneggiatore e produttore. Durante il montaggio di questo film si installa per tre mesi con una mini troupe nell'isoletta di Alicudi per un documentario, da anni perseguito, sulla vita scolastica e non dei bambini e dei ragazzi dell'isoletta. Ne uscir\u00e0 \"Alicudi nel vento\", presentato al Festival di Taormina del 2015 e in diversi festival mediterranei e documentaristici.\nNel 2016, Grimaldi gira invece \"La divina Dolzedia\", coadiuvato dall'attrice Guia Jelo. Il risultato \u00e8 un film a basso costo, interamente girato a Catania. Il film \u00e8 stato presentato al Festival di Taormina del 2017 e al Festival di S\u00e3o Paulo do Brazil.\nNel giugno del 2020 gira invece \"Il delitto Mattarella\", trasposizione del suo stesso romanzo omonimo, una rivisitazione dell'agguato ed omicidio ordito dalla mafia nel 1980 ai danni dell'allora Presidente della Regione Siciliana Piersanti Mattarella, in cui l'autore v'immagina - sulla scorta di documenti afferenti al materiale processuale dell'epoca - il coinvolgimento pure della destra eversiva e d'alcune figure occulte della politica deviata e della finanza, che a causa della pandemia da COVID-19 viene proiettato soltanto a partire dal luglio dello stesso anno in un numero limitato di sale.\nMai messa del tutto da parte la propria produzione letteraria, dopo molti anni, su proposta dell'editore del gruppo Castelvecchi Pietro D'Amore, esce nel 2013 il romanzo \"Malaspina\" (Elliot)."}
{"id": "242533", "revid": "767487", "url": "https://it.wikipedia.org/wiki?curid=242533", "title": "Sangue gitano (film 1918)", "text": "Sangue gitano (\"Carmen\") \u00e8 un film muto del 1918 diretto da Ernst Lubitsch che ha come protagonista Pola Negri, all'epoca una delle attrici preferite di Lubitsch.\nTrama.\nIn Spagna la bella zingara Carmen viene salvata dalla prigionia dal capitano Don Jos\u00e8 che se ne innamora perdutamente, ma ignora che lei si sia invaghita gi\u00e0 di un altro uomo: il torero Escamillo. Infatti la relazione fra Don Jos\u00e8 e la ballerina dura ben poco e il capitano una sera all'osteria, ormai schiumante di rabbia, tenta di parlare con Carmen ma questa riesce a fuggire grazie all'aiuto delle sue amiche; Don Jos\u00e8 ormai accecato dal dispiacere incontra Escamillo e tra i due nasce un duello all'ultimo sangue, interrotto in tempo da Carmen. La donna dichiara ormai di aver rotto ogni rapporto con Don Jos\u00e8 e gli chiede di lasciarla in pace, ma questi si ripresenta fuori dalla corrida dove Carmen sta andando a incontrare Escamillo e la implora di amarlo; la zingara, nuovamente, lo respinge, donna libera senza legami. Don Jos\u00e8, allora, la uccide.\nProduzione.\nIl film fu prodotto dalla Projektions-AG Union (PAGU) e dall'Universum Film (UFA).\nDistribuzione.\nDistribuito dalla Universum Film (UFA), il film usc\u00ec in Germania il 20 dicembre 1918 con il titolo originale \"Carmen\" che venne usato anche in Polonia e in Spagna. Negli USA, fu distribuito dall'Associated First National Pictures, Incorporated l'8 maggio 1921, ribattezzato \"Gypsy Blood: A Love Tale of Old Spain\" (titolo in versione lunga) e \"Gypsy Blood\" (in quella abbreviata).\nCopia del film esiste in un positivo da 16\u00a0mm. (dalla versione USA di 80 minuti del 1921) ed \u00e8 stata distribuita in DVD nel 2006. Nel 2010, la pellicola \u00e8 stata proiettata al Festival di Locarno, nell'ambito di una retrospettiva dedicata a Lubitsch."}
{"id": "242538", "revid": "767487", "url": "https://it.wikipedia.org/wiki?curid=242538", "title": "Sangue gitano (film 1937)", "text": "Sangue gitano (\"Wings of the Morning \") \u00e8 un film del 1937, diretto da Harold D. Schuster e da Glenn Tryon (non accreditato).\nTrama.\nNel 1890, Maria, una giovane zingara, sposa un nobile irlandese contro il parere della sua famiglia. Quando il giovane duca muore, cadendo da cavallo, la vedova torna nel sud perch\u00e9 una cartomante le predice tre generazioni di disgrazie a causa del suo matrimonio misto.\nCinquant'anni dopo, la pronipote di Maria, che porta il suo stesso nome, diventata duchessa di Leyra, \u00e8 fidanzata con Don Diego, duca di Montr\u00e9al. Quando scoppia la guerra civile spagnola, le due Marie fuggono dalla Spagna, con la giovane travestita da ragazzo. Rifugiate a Destiny Bay, la vecchia Maria cede il suo cavallo, Wings of the Morning, al canadese Kerry Gilfallen senza conoscere il vero valore di quello che \u00e8 un purosangue da corsa\nQuando Maria scopre il proprio errore, cerca di riprendere il cavallo che, per\u00f2, fugge via. La giovane Maria, ancora vestita da ragazzo, insieme a Kerry, ritrovano il purosangue in mezzo a una fitta nebbia che copre le scogliere. Kerry insiste per passare la notte l\u00ec per evitare i pericoli del buio. La mattina seguente, Kerry si rende conto che il ragazzo in effetti \u00e8 una giovane donna.\nIl canadese, innamorato di Maria, diventa l'allenatore di Wind per il derby di Epsom Downs. Dalla Spagna, per\u00f2, arriva Don Diego. Scoperto che Maria \u00e8 gi\u00e0 fidanzata, Kerry decide, subito dopo la corsa, di tornare in Canada.\nLa vecchia Maria, in punto di morte, vuole che il premio della gara sia la dote della pronipote. Ma nascono delle obiezioni sul vincitore e Maria, scoperto l'interesse di Diego per il suo denaro, lo manda via. Alla fine, Wings viene dichiarato vincitore: Maria corre per richiamare Kerry, gettandosi a nuoto in mare per riportarlo indietro e dichiarando di essere pronta a sposarlo.\nProduzione.\nIl film fu prodotto da Robert Kane per la New World Pictures Ltd. Primo film inglese girato in Technicolor\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche britanniche nel gennaio 1937. Negli Stati Uniti, fu distribuito l'11 marzo 1937."}
{"id": "242553", "revid": "767487", "url": "https://it.wikipedia.org/wiki?curid=242553", "title": "Sangue misto (film 1956)", "text": "Sangue misto (\"Bhowani Junction\") \u00e8 un film del 1956 diretto da George Cukor.\nTrama.\nIndia 1947: il paese sta per ottenere l'indipendenza dal Regno Unito grazie agli sforzi del Mahatma Gandhi. Tuttavia forti tensioni agitano la popolazione, aizzata da una parte dal leader pacifista del Partito del Congresso, Surabhai, e dall'altra dagli estremisti di sinistra, uno dei cui esponenti di spicco \u00e8 il terrorista Ghanshiam Davey.\nVictoria Jones, tenente del corpo delle ausiliarie dell'Esercito dell'India Britannica, inquadrata nel battaglione di fucilieri Gurkha, comandato dal colonnello inglese Rodney Savage, \u00e8 in crisi esistenziale: figlia di un macchinista ferroviario inglese, Thomas, e di una donna indiana, si sente estranea in India in quanto non interamente indiana e teme, trasferendosi in Inghilterra, di trovarsi ugualmente a disagio essendo inglese solo a met\u00e0.\nIntanto viene proclamato uno sciopero ferroviario contro gli inglesi, tuttavia esso interrompe anche il viaggio di un treno che trasportava armi ed esplosivi per l'esercito, che resta fermo in piena campagna. Preoccupato dal rischio che armi ed esplosivi finiscano nelle mani dei terroristi, Savage fa sgomberare la stazione di Bowahni, piena di dimostranti, dai suoi fucilieri e, per vincere la resistenza di Surabhai e dei suoi seguaci, fa scaricare loro addosso secchiate di liquami raccolti nei gabinetti. La misura ottiene il suo effetto, ma scatena contro il colonnello l'indignazione degli indiani di casta superiore ed anche quella di Victoria. Moti pi\u00f9 o meno spontanei scoppiano in citt\u00e0 e gruppi di agitatori e di malfattori saccheggiano ed incendiano negozi ed esercizi pubblici. Purtroppo l'azione di Savage non \u00e8 servita a nulla poich\u00e9, raggiunto il treno rimasto bloccato, si scopre che il contenuto dei vagoni, armi ed esplosivo, \u00e8 stato gi\u00e0 asportato dalle bande dei terroristi.\nLa linea ferroviaria presso la citt\u00e0 \u00e8 presidiata dai fucilieri di Savage ed una sera, rientrando a casa, Victoria \u00e8 oggetto delle attenzioni dell'ufficiale inglese Graham McDaniel, che l'accompagna contro la sua volont\u00e0. Giunti quasi a destinazione, McDaniel tenta di violentarla, ma Victoria riesce ad afferrare una barra di ferro con la quale gli spacca la testa. Raggiunta dal tenero ferroviere indiano Ranjit Kasel, viene da questi portata a casa sua ed aiutata a liberarsi delle vesti sporche di sangue dalla madre di Ranjit, un'indiana rivoluzionaria, gi\u00e0 ospite delle carceri inglesi, che si rivolge all'amico capo dei terroristi, Ghanshiam Davey. Questi, per ritardare il ritrovamento del corpo del tenente McDaniel, non solo lo trasporta in un letamaio ma, per sopramercato, uccide anche la sentinella che aveva lasciato passare Victoria e McDaniel, occultandone il corpo insieme a quello del tenente inglese.\nIntanto Victoria \u00e8 rosa dal rimorso di aver ucciso un uomo e di non essere andata alla polizia, convinta in questo dalla madre di Ranjit, la quale cerca in ogni modo di far s\u00ec che Victoria sposi il figlio. In effetti, per un certo tempo, Victoria si veste con gli abiti tradizionali indiani e si accompagna spesso a Ranjit, senza tuttavia esserne troppo convinta.\nI terroristi si fanno presto vivi facendo saltare un treno di passeggeri ed il colonnello Savage, che aveva notato i movimenti strani della sua ausiliaria, la costringe a recarsi sul posto ed a prestare soccorso alle vittime, in modo che si renda conto di qual genere di persone siano i fautori del gesto, realizzato sicuramente dal Davey e dai suoi compagni.\nDopo quest'esperienza Victoria decide di andare per qualche giorno in una localit\u00e0 lontana e per questo ottiene il permesso dal colonnello di compiere la prima parte del viaggio sulla motrice accanto al padre. Nella seconda, essendo il treno molto affollato, viene ospitata nello scompartimento riservato di Savage, che riesce a farle confessare l'omicidio di McDaniel e ad accettare di presentarsi per l'inchiesta. Con l'aiuto di Savage, Victoria esce scagionata dal procedimento preliminare e si innamora, ricambiata, di Savage. Le cose procedono bene per breve tempo, ma il terrorista Davey \u00e8 in agguato. Braccato dalla polizia, una notte entra nella stanza di Victoria e la costringe a vestirsi ed a seguirla in stazione ove, sotto minaccia di rivoltella, la obbliga a far segnali di fermarsi ad un treno merci. Quando questo riparte, Davey salta fuori e costringe Victoria a salire con lui su un vagone. Qui prepara l'esplosivo per un attentato, ma l'ex fidanzato di Victoria, Patrick Taylor, presente in stazione, s'insospettisce per la fermata imprevista del merci e indaga: scoperto che era stata una giovane donna vestita di rosso a far fermare il treno, va a casa di Victoria e, non trovandola, si rivolge al colonnello inglese. Compreso il pericolo, questi si dirige a tutta velocit\u00e0 con il suoi fucilieri autotrasportati ad incrociare il treno, che viene fermato all'uscita di un lungo tunnel: Victoria viene trovata a bordo legata ed imbavagliata ma di Davey non c'\u00e8 traccia. Taylor e Savage si addentrano nel tunnel: grazie al sacrificio del primo, ucciso da Davey, Taylor individua la dinamite, uccide a colpi di mitra Davey e disinnesca il dispositivo. Appena in tempo, poich\u00e9 di l\u00ec a pochi secondi transita un treno sul quale viaggia il Mahatma Gandhi.\nSavage rinuncia quindi a proseguire nella carriera militare: d\u00e0 le dimissioni e rimane in India per sposare Victoria."}
{"id": "242555", "revid": "767487", "url": "https://it.wikipedia.org/wiki?curid=242555", "title": "Sangue misto (film 1985)", "text": "Sangue misto (\"Mixed Blood\") \u00e8 un film del 1985 diretto da Paul Morrissey."}
{"id": "242560", "revid": "767487", "url": "https://it.wikipedia.org/wiki?curid=242560", "title": "Sangue ribelle (film 1932)", "text": "Sangue ribelle (\"Call Her Savage\") \u00e8 un film del 1932, diretto da John Francis Dillon. La sceneggiatura di Edwin J. Burke si basa sull'omonimo romanzo di Tiffany Thayer pubblicato a New York nel 1931.\nTrama.\nNata e cresciuta in Texas, Nasa continua a litigare con i genitori, soprattutto con colui che crede suo padre. Pur di iniziare una vita autonoma e indipendente fugge a Chicago dove si sposa. Il matrimonio non funziona, perde il figlio, il marito la abbandona e lei rischia di diventare una prostituta.\nAccorre al capezzale della madre morente e scopre di avere un padre indiano. Solo adesso pu\u00f2 affrontare la vita, senza la rabbia e a fianco di un uomo indiano che la ama da sempre.\nProduzione.\nLa lavorazione del film, prodotto dalla Fox Film Corporation e girato con il sistema sonoro Western Electric, dur\u00f2 dal 12 settembre a fine ottobre 1932.\nUna scena del film mostra, per la prima volta nella storia del cinema, un bar gay, sfondo per un numero musicale di due camerieri effeminati che ricalcano lo stereotipo del personaggio del \"damerino\" (\"sissy\").\nDistribuzione.\nIl copyright del film, richiesto dalla Fox Film Corp., fu registrato il 14 novembre 1932 con il numero LP3445.\nDistribuito dalla Fox Film Corporation, usc\u00ec nelle sale cinematografiche statunitensi il 27 novembre 1932 dopo una prima tenuta a New York il 24 novembre. Il film fu distribuito in Francia il 30 dicembre. Nel 1933, usc\u00ec in Finlandia l'8 gennaio con il titolo \"Rajua rakkautta\", in Danimarca il 9 gennaio e in Portogallo il 6 marzo."}
{"id": "242565", "revid": "767487", "url": "https://it.wikipedia.org/wiki?curid=242565", "title": "Sangue ribelle (film 1946)", "text": "Sangue ribelle (\"Driver dagg faller regn\") \u00e8 un film del 1946, diretto da Gustaf Edgren.\nTrama.\nMarit \u00e8 costretta dal padre a sposare un uomo che non ama, decide quindi di fuggire con l'innamorato e trasferirsi con lui nella capanna di un vecchio pescatore.\nLa famiglia avr\u00e0 modo di riconciliarsi con la nascita del figlio.\nProduzione.\nIl film fu prodotto dalla Fribergs Filmbyr\u00e5 AB e dalla Svensk Filmindustri (SF)."}
{"id": "242571", "revid": "767487", "url": "https://it.wikipedia.org/wiki?curid=242571", "title": "Sansone (film 1923)", "text": "Sansone \u00e8 un film del 1923 diretto da Torello Rolli.\nAltre versioni.\nL'opera teatrale di Henri Bernstein venne portata varie volte sullo schermo:"}
{"id": "242573", "revid": "767487", "url": "https://it.wikipedia.org/wiki?curid=242573", "title": "Sansone (film 1936)", "text": "Sansone (\"Samson\") \u00e8 un film del 1936 diretto da Maurice Tourneur.\nAltre versioni.\nL'opera teatrale di Henri Bernstein venne portata varie volte sullo schermo:"}
{"id": "242575", "revid": "767487", "url": "https://it.wikipedia.org/wiki?curid=242575", "title": "Santarellina (film 1912)", "text": "Santarellina \u00e8 un film del 1912 diretto da Mario Caserini.\nIl film \u00e8 stato distribuito in Europa in varie versioni: in Austria una versione intitolata \"Mamsell Nitouche\", in Francia una intitolata \"Mam'zelle Nitouche\" che dura circa 35 minuti, in Svezia un'altra che dura circa 32 minuti intitolata \"Lilla Helgonet\", in Spagna la versione \u00e8 uscita col titolo \"Santarelina\", in Gran Bretagna con \"Ma'mselle Nitouche\"."}
{"id": "242579", "revid": "767487", "url": "https://it.wikipedia.org/wiki?curid=242579", "title": "Santarellina (film 1931)", "text": "Santarellina (\"Mam'zelle Nitouche \") \u00e8 un film del 1931, diretto da Marc All\u00e9gret, tratto dall'omonima operetta di Henri Meilhac, Albert Millaud e Herv\u00e9.\nUna successiva versione, aggiornata, \u00e8 stata diretta nel 1954 da Yves All\u00e9gret. Ne esiste anche una versione in tedesco del 1953.\nTrama.\nC\u00e9lestin, l'organista in un convento, ha scritto e composto un'operetta leggera con lo pseudonimo Floridor. Un giorno, la Madre Superiora gli chiede di accompagnare una delle pensionanti, Denise de Flavigny, che sta tornando a casa per sposarsi. Ora, Denise, nonostante tutti i suoi sguardi sbarazzini, si dimostra presto la pi\u00f9 sfacciata possibile. Le cose si complicano ancora quando C\u00e9lestin inizia a corteggiare Corinne, la star della sua operetta, con grande dispiacere di un maggiore."}
{"id": "242585", "revid": "767487", "url": "https://it.wikipedia.org/wiki?curid=242585", "title": "Satana (film 1912)", "text": "Satana, sottotitolato Il dramma dell'umanit\u00e0, \u00e8 un film del 1912 diretto da Luigi Maggi. La pellicola \u00e8 ispirata al poema di John Milton \"Paradiso perduto\" del 1667 e al \"Messiade\" di Friedrich Gottlieb Klopstock del 1748.\nTrama.\nIl film \u00e8 diviso in quattro episodi, ambientati in epoche diverse:"}
{"id": "242597", "revid": "767487", "url": "https://it.wikipedia.org/wiki?curid=242597", "title": "Satana (film 1920)", "text": "Satana \u00e8 un film muto del 1920 in tre episodi, diretto da Friedrich Wilhelm Murnau.\nAnche questo film di Murnau \u00e8 andato perduto. Solo pochi metri di una pellicola riproducente il primo episodio sono sopravvissuti fino ad oggi e sono conservati presso la Cin\u00e9math\u00e8que Fran\u00e7aise di Parigi.\nSi tratta di un film a episodi, forse influenzato da Intolerance di D. W. Griffith. A documentazione del film \u00e8 rimasto uno scritto di Robert Wiene simile a una sceneggiatura e molto dettagliato.\nEpisodi.\nTra i protagonisti, nel ruolo di Lucifero in tutti e tre gli episodi che compongono il film, l'attore Conrad Veidt.\nPrimo episodio: \"Il tiranno\" (\"Der Tyrann\").\nIl primo episodio del film \u00e8 ambientato nell'antico Egitto.\nIl cast \u00e8 composto da:\nSecondo episodio: \"Il principe\" (\"Der Furst\").\nIl secondo episodio \u00e8 ispirato all'opera Lucrezia Borgia di Victor Hugo.\nIl cast \u00e8 composto da:\nTerzo Episodio: \"Il conquistatore\" (\"Der Eroberer\").\nIl terzo episodio si svolge nella Zurigo del 1917, in concomitanza della Rivoluzione Russa.\nIl cast \u00e8 composto da:\nPrima.\nLa prima proiezione del film avvenne intorno al 30 gennaio 1920 al Richard Oswald-Lichspiele a Berlino."}
{"id": "242604", "revid": "118198909", "url": "https://it.wikipedia.org/wiki?curid=242604", "title": "Terraformazione", "text": "La terraformazione (calco sull'inglese \"terraforming\") \u00e8 un ipotetico processo artificiale atto a rendere abitabile per l'uomo un pianeta o una luna, intervenendo sulla sua atmosfera - creandola o modificandone la composizione chimica - in modo da renderla simile a quella della Terra ed in grado di sostenere un ecosistema. La terraformazione \u00e8 molto al di l\u00e0 delle possibilit\u00e0 della tecnologia odierna e gli studi su di essa sono speculativi.\nProgetti di terraformazione.\nProcessi di terraformazione sono stati descritti per i pianeti Marte e Venere - i pi\u00f9 simili alla Terra nel Sistema Solare - e per alcuni satelliti, inclusa la Luna.\nMarte.\nMarte \u00e8 inabitabile perch\u00e9 la sua atmosfera \u00e8 estremamente rarefatta e quasi del tutto priva di ossigeno ed ha una temperatura media assai inferiore a quella terrestre.\nUn esempio di progetto per la terraformazione di Marte prevede di liberare grandi quantit\u00e0 di gas serra nell'atmosfera del pianeta, innalzandone la temperatura. Questo causerebbe la sublimazione di anidride carbonica dalle calotte polari, aumentando ancora l'effetto serra e facendo fondere eventuale ghiaccio presente nel sottosuolo marziano.\nInoltre, ci sono enormi riserve di ghiaccio d'acqua sulle due calotte polari, ghiaccio che non fonde mai in quanto la temperatura \u00e8 sempre molto sotto lo zero. Il ghiaccio delle calotte, con l'aumento della temperatura, creerebbe grandi distese di acqua, che rimarrebbe liquida nelle stagioni estive o intermedie.\nCi\u00f2 porterebbe Marte ad avere acqua liquida, un clima pi\u00f9 simile a quello terrestre e un'atmosfera pi\u00f9 densa, a base di anidride carbonica. Infine, si importerebbero sul pianeta delle piante che arricchiscano di ossigeno l'atmosfera tramite la fotosintesi. \u00c8 stato calcolato che l'intero processo durerebbe pi\u00f9 di centomila anni. Sono stati ideati processi pi\u00f9 rapidi, ma dalla durata sempre misurabile in secoli.\nPer riscaldare le calotte polari di Marte liberando anidride carbonica sono stati proposti anche altri metodi, come coprirle con sostanze scure (come polvere di carbone) che assorbano meglio la luce solare, o riflettere il sole sui ghiacciai marziani da giganteschi specchi in orbita attorno al pianeta.\nVenere.\nVenere ha un'atmosfera di anidride carbonica con una pressione 90 volte maggiore di quella terrestre, ha una temperatura di circa 480\u00a0\u00b0C ed \u00e8 quasi del tutto privo di acqua (o meglio vapore acqueo).\nIl progetto di terraformare Venere usando alghe geneticamente modificate che consumino l'anidride carbonica con la fotosintesi \u00e8 stato proposto nel 1961 da Carl Sagan. Negli anni seguenti si \u00e8 per\u00f2 compreso che il metodo non sarebbe stato efficace: Venere \u00e8 pressoch\u00e9 privo di acqua e inoltre, se la fotosintesi fissasse il carbonio in molecole organiche, questo sarebbe subito riconvertito in anidride carbonica dall'alta temperatura.\nAltri progetti per terraformare Venere comprendono l'uso di schermi solari spaziali per mantenere Venere in ombra e raffreddarlo fino al congelamento dell'anidride carbonica - che potrebbe poi essere sepolta sotto la superficie o inviata su Marte - o bombardare il pianeta con idrogeno che reagisca con l'anidride carbonica, producendo carbonio ed acqua attraverso la reazione Bosch.\nLimiti invalicabili.\nAl di l\u00e0 del fatto che si tratta di un processo che, allo stato della tecnologia all'inizio del ventunesimo secolo, non \u00e8 realizzabile, la terraformazione di pianeti e/o lune allo scopo di renderli abitabili per la biologia umana si scontra con dei limiti invalicabili che restringono fortemente la rosa dei potenziali candidati.\nPrima di tutto, il corpo celeste candidato non deve essere n\u00e9 troppo grande, n\u00e9 troppo piccolo rispetto alla Terra: nel primo caso la forza di gravit\u00e0 sarebbe troppo forte per permettere una vita normale, nel secondo caso sarebbe troppo debole, non solo per permettere una normale deambulazione, ma soprattutto non sarebbe in grado di trattenere l'atmosfera che lentamente fuggirebbe nello spazio.\nIn secondo luogo, il corpo celeste candidato dovrebbe essere dotato di un adeguato campo magnetico, allo scopo di respingere i raggi cosmici altamente energetici e pericolosi per le creature viventi.\nIn terzo luogo, il pianeta candidato non dovrebbe essere n\u00e9 troppo lontano n\u00e9 troppo vicino alla sua primaria (stella) dalla quale ricevere luce e calore.\nIn conclusione, nel sistema solare, Venere \u00e8 il solo pianeta candidato a diventare una seconda Terra, se si esclude il fatto che ha una rotazione assiale molto lenta, equivalente a 8 mesi terrestri: in altre parole, su Venere \"d\u00ec\" e \"notte\" durano ognuno circa 120 giorni terrestri.\nLe esigenze di terraformazione nascono a causa del fatto che l'essere umano necessita di una serie di valori fisici stringenti, ad esempio pressione, composizione dell'atmosfera e temperatura. \nUna possibile alternativa sarebbe quella di modificare la biologia umana per adattarsi a un pianeta solo parzialmente terraformato, allo scopo di accelerarne i tempi di colonizzazione: per esempio, polmoni pi\u00f9 grossi e una percentuale superiore di globuli rossi nel sangue permetterebbero di sopravvivere in una atmosfera povera di ossigeno, pellicce naturali permetterebbero di resistere ad ampie escursioni termiche, una struttura corporea pi\u00f9 massiccia permetterebbe di resistere ad una forza di gravit\u00e0 superiore e cos\u00ec via.\nRappresentazioni di fantasia.\nIl concetto di terraformazione \u00e8 stato ampiamente esplorato nelle opere di narrativa fantascientifica, in genere in relazione alla colonizzazione di altri mondi.\nRacconti e romanzi.\nUn esempio importante \u00e8 la \"Trilogia di Marte\" (\"Red Mars\", \"Green Mars\" e \"Blue Mars\", 1993-1996) di Kim Stanley Robinson, focalizzata sulla terraformazione del Pianeta Rosso.\nNel romanzo \"Infinito\" (1930) di Olaf Stapledon, l'umanit\u00e0 si trasferisce prima su Venere (arricchendone l'atmosfera di ossigeno ricavato dagli oceani del pianeta e sterminando la popolazione locale nel processo) e poi definitivamente su Nettuno (dove alla fine, si estinguer\u00e0). Entrambi i pianeti vengono solo parzialmente terraformati: Venere in modo quasi accettabile, Nettuno invece viene terraformato malamente, per cui i coloni regrediscono a livello animale e solo dopo molte centinaia di milioni di anni emerger\u00e0 un nuovo Uomo che colonizzer\u00e0 l'intero pianeta, arrivando a padroneggiare scienza e tecnica a livelli impensabili.\n\"Crucifixus Etiam\" (1953), racconto di Walter M. Miller Jr., \u00e8 la storia di un uomo di fatica che lavora su Marte per un fine a lui ignoto. Scoprir\u00e0 alla fine che il suo lavoro serve a dotare il pianeta di un'atmosfera respirabile, ma lui non ne trarr\u00e0 vantaggio perch\u00e9 il processo dura otto secoli.\nNel racconto \"I fondatori\" (1965), di Isaac Asimov, un gruppo di astronauti cerca di ripulire dall'ammoniaca l'atmosfera di un pianeta su cui la loro astronave \u00e8 precipitata.\nPoul Anderson, nel racconto \"La grande pioggia\" (1954), descrive gli sforzi delle colonie umane su Venere per terraformare il pianeta ostile, caldissimo e arido.\nFumetti.\nIl manga \"Venus Wars\" (1986) di Yoshikazu Yasuhiko \u00e8 ambientato su un pianeta Venere terraformato dopo lo schianto sul pianeta di una cometa di ghiaccio.\nNel manga \"ARIA\" (2008) di Kozue Amano Marte si terraforma in modo naturale perch\u00e9 entra inaspettatamente nella stessa orbita della Terra, riscaldandosi e sciogliendo le acque, dopodich\u00e9 il processo \u00e8 aiutato dall'uomo attraverso macchinari e varie tecnologie.\nNel fumetto \"Kylion\" (2004) Marte viene terraformato in modo da permettere la vita, lasciando la Terra in balia di se stessa, in modo che possa \"guarire\" da tutto l'inquinamento causato dagli umani nel corso dei secoli.\nIl manga \"Terra Formars\" (2011) di Yu Sasuga \u00e8 ambientato su Marte 500 anni dopo l'inizio della sua terraformazione.\nFilm.\nLa terraformazione \u00e8 un tema centrale nel secondo e terzo film ispirati alla serie televisiva \"Star Trek\": ' (1982) e ' (1984). In essi viene mostrato il primo esperimento della Federazione dei pianeti uniti noto come \"Progetto Genesis\", che ha come obiettivo di creare non solo le \"condizioni\" per la vita, ma anche la vita stessa, con una esplosione che trasformi rapidamente il pianeta o luna sul quale venga impiegato. Il progetto \u00e8 per\u00f2 viziato da un errore tecnico che rende estremamente instabile il processo di terraformazione, che finisce per distruggere in poco tempo la luna sulla quale il Dispositivo Genesis viene testato. Verr\u00e0 successivamente sviluppato un diverso tipo di procedura, che non genera vita ma solo le condizioni per la vita, il quale richiede per\u00f2 un periodo pi\u00f9 lungo di tempo, circa trent'anni, ma che funziona correttamente, tanto da diventare una procedura standard della Federazione per la colonizzazione dello spazio.\nIn \"Atto di forza\" (1990) si assiste ad una rapida terraformazione di Marte grazie ad un antico impianto trovato dai colonizzatori terrestri e creato precedentemente da una remota civilt\u00e0 aliena.\nNel film \"Pianeta rosso\" (2000), gli abitanti di una Terra inquinata e sovrappopolata cercano di terraformare Marte usando alghe per produrre ossigeno.\nNel film horror fantascientifico \"Aliens - Scontro finale\" (1986), il satellite \"Acheron\" LV-426 \u00e8 una colonia gestita dalla megacorporazione Weyland - Yutani e la sua terraformazione \u00e8 operata da un processore atmosferico che risucchia l'atmosfera e, tramite complessi processi chimico-fisici, separa gli atomi utili da quelli inutili o dannosi: ad esempio, riemette vapore acqueo ed ossigeno ma non carbonio.\nIl film \"Serenity\" (2005) si svolge in un sistema stellare in cui tutti i pianeti e satelliti sono stati terraformati per ospitare la vita umana.\nIl film \"Doom\" (2005) narra di una civilt\u00e0 umanoide con caratteristiche genetiche (24 cromosomi ) adattate alla vita sul pianeta.\nNel film \"L'uomo d'acciaio\" (2013) il Generale Zod usa un macchinario terraformante per rendere la Terra vivibile per gli alieni Kryptoniani.\nSerie televisive.\nL'anime \"Cowboy Bebop\" \u00e8 ambientato in un futuro in cui l'umanit\u00e0 ha terraformato pianeti e satelliti in tutto il sistema solare.\nNella serie animata \"Futurama\", ambientata nell'anno 3000, Marte \u00e8 sede di un'importante universit\u00e0 ed \u00e8 stato dotato di un'atmosfera respirabile grazie alla vegetazione del campus (edera).\nNella serie animata \"Galaxy Express 999\" e, pi\u00f9 precisamente, nel secondo episodio dal titolo \"Il vento rosso di Marte\", il treno approda sul pianeta Marte, divenuto abitabile dopo un processo di terraformazione.\nNella serie di fantascienza \"Defiance\" la geografia della Terra risulta stravolta da processi di terraformazione, derivanti da una precedente guerra tra umani e popoli extraterrestri.\nIn pi\u00f9 di un'occasione, nella serie televisiva \"Doctor Who\" si parla di progetti di terraformazione e, in un episodio, questa viene anche applicata.\nNella serie di fantascienza \"Spazio 1999\", nell'episodio \"L'ultimo tramonto\" una specie aliena, abitante un pianeta nei pressi del quale si trova a transitare la Luna, per dissuadere i terrestri dallo sbarcare sul pianeta, fornisce alla stessa Luna grazie a numerose sonde un'atmosfera respirabile rendendo il cielo azzurro e rendendo possibili i fenomeni meteorologici. Ma con l'allontanamento della Luna dall'orbita del pianeta, gli alieni ritirano le sonde e l'atmosfera si disperde nello spazio, non prima di aver permesso agli abitanti della base Alpha di godere per l'ultima volta del tramonto della stella nel cui sistema si trovavano a passare.\nVideogiochi.\nNel videogioco \"Spore\" nella fase spazio si possono terraformare diversi pianeti attraverso l'uso di determinati strumenti, anche se il procedimento \u00e8 molto semplificato.\nNel videogioco \"Destiny\" l'umanit\u00e0 ha reso abitabili vari pianeti con la terraformazione tra cui Venere in cui crescono grandi foreste, Mercurio che \u00e8 stato semi-distrutto dai Vex, Marte che ospitava un'importante citt\u00e0, anch'essa abbandonata e la Luna terrestre che fu poi evacuata per l'arrivo dell'alveare.\nTutti sono climaticamente simili alla terra ad eccezione di Venere che sembra avere un clima quasi del tutto identico a quello terrestre se non per eruzioni di azoto dal terreno.\nNel videogioco \"\" il protagonista, grazie all'apposito uso di cripte sparse nei vari pianeti del sistema di Andromeda, deve riuscire a terraformarli cos\u00ec da renderli abitabili per i nuovi coloni.\nNel videogioco Horizon Zero Dawn la scienziata Elisabet Sobeck crea un progetto di terraformazione automatico chiamato GAIA, un'intelligenza artificiale (IA), composta da funzioni subordinate in grado di distruggere la biosfera presente sul pianeta Terra e ridargli origine tramite il progetto di terraformazione.\nNel videogioco TerraGenesis il giocatore deve terraformare con successo un pianeta, tra molti tra cui scegliere.\nGiochi da tavolo.\nNel gioco da tavolo terraforming mars edito nel 2016 dalla FryxGames ogni giocatore rappresenta una Corporazione che ha come scopo la terraformazione del pianeta Marte."}
{"id": "242606", "revid": "767487", "url": "https://it.wikipedia.org/wiki?curid=242606", "title": "Satana (film 1973)", "text": "Satana (\"Saitane\") \u00e8 un film del 1973 diretto da Oumarou Ganda.\nTrama.\nLo stregone Zima controlla tutte le attivit\u00e0 di un villaggio. In cambio di ricompense, egli manipola gli abitanti del villaggio promettendo amore, salute e ricchezze. Grazie a lui, un ricco mercante seduce la moglie di una giovane coppia; il padre della ragazza vuole prendere sua figlia e sua nipote, ma il marito si oppone perch\u00e9 la considera di sua propriet\u00e0.\nLo stregone viene messo in ridicolo e diventa lo zimbello del villaggio. Disperato, si getta da una rupe."}
{"id": "242614", "revid": "767487", "url": "https://it.wikipedia.org/wiki?curid=242614", "title": "Satyricon (film 1969)", "text": "Satyricon \u00e8 un film del 1969 diretto da Gian Luigi Polidoro con Ugo Tognazzi, Don Backy e Franco Fabrizi. \u00c8 ispirato a \"Satyricon\", opera latina di Petronio Arbitro.\nLa trama del Satyricon riprende in maniera parodistica l'Eneide virgiliana. Le peripezie che Encolpio subisce richiamano quelle subite da Enea, ma Encolpio \u00e8 vittima del dio della fecondit\u00e0, Priapo, che causa, con effetti comici, crisi di impotenza al protagonista.\nTrama.\nNella Roma corrotta di Nerone, il giovane viziato Encolpio vagabondeggia con il ragazzo Gitone, suo efebo amante, e cerca di evitare il rivale Ascilto. Nel peregrinare, i due finiscono in un bordello, dove sono ingannati da una ragazza apparentemente bisognosa di cure per un mal di pancia. Dopo essere stati violentati dalle prostitute, Encolpio e Gitone vanno nella villa di Pomponio Mela, zio di Encolpio, ma costui \u00e8 morto per via delle liste di proscrizione imperiali, e cos\u00ec Encolpio eredita tutta la magione.\nIl giovane per\u00f2 si mette nei guai, perch\u00e9 il poetastro ruffiano Eumolpo lo raggira, capendo la sua ricchezza, e lo trascina nella vita dissoluta, incominciato dalla sontuosa cena di Trimalcione, rozzo liberto arricchito. Dopo questa avventura, Eumolpo tenta pi\u00f9 volte di abusare di Encolpio, che nel frattempo ha perso Gitone, e lo porta a vivere nella sua casa. Dopo che Encolpio fugge via, viene catturato dalla maga Circe, la quale si rende conto che il ragazzo \u00e8 diventato impotente per colpa di un maleficio del dio Priapo.\nDopo la guarigione con atto sensuale, Encolpio ritrova Gitone e decide di scappare a Capua su una nave. L'episodio finale vede i due prigionieri di Lica, l'armatore della nave, che ha un conto in sospeso con Encolpio, il quale viene salvato solo dalla moglie di Lica, assai attirata dal bel ragazzo. Ma la nave fa naufragio, e quando Encolpio si risveglia sulla spiaggia, scopre che l'amato Gitone \u00e8 morto nella tempesta.\nProduzione.\nIl film fu realizzato in contemporanea con \"Fellini Satyricon\", approfittando della grande eco che si era sparsa della realizzazione di un nuovo film del famoso regista romagnolo. Le riprese si sono svolte a Roma (Mercati di Traiano, tempio di Esculapio, Casa dei Cavalieri di Rodi), e nei dintorni, come la cascata di Isola Farnese.\nDistribuzione.\nIl film usc\u00ec nelle sale quattro mesi prima del \"Fellini Satyricon\" (1969). Il magistrato Vittorio Occorsio ne dispose presto il sequestro con l'accusa di oscenit\u00e0, soprattutto per le scene sessualmente esplicite in cui era coinvolto anche l'attore Francesco Pau, all'epoca quattordicenne, nel ruolo di Gitone. Al sequestro segu\u00ec una scia di censure e accuse, che oscurano i pregi del film, come la memorabile interpretazione di Ugo Tognazzi, a cui fu affidata la parte di Trimalchyone."}
{"id": "242625", "revid": "125532211", "url": "https://it.wikipedia.org/wiki?curid=242625", "title": "Fellini Satyricon", "text": "Fellini Satyricon, all'estero semplicemente noto come Satyricon, \u00e8 un film del 1969, co-scritto e diretto da Federico Fellini, liberamente tratto dall'omonima opera dello scrittore latino Petronio Arbitro.\nTrama.\nI protagonisti sono Ascilto ed Encolpio, due giovani scapestrati romani che vivono di espedienti nella Roma imperiale. Lo sfondo sociologico del film \u00e8 quello delle nuove classi sociali, come i liberti arricchiti e i cavalieri.\nI due si innamorano dell'efebo Gitone e per un po' le sue grazie vengono divise dai due fino a che questi sceglie Ascilto. A questo punto, Encolpio sconfortato si lascia andare psicologicamente e viene coinvolto in varie avventure: scampa ad un terremoto e partecipa ai viziosi banchetti di Trimalcione, fino ad arrivare alla nave del pirata Lica al servizio dell'imperatore. Qui incontra di nuovo Gitone ed Ascilto.\nLa storia vede alternarsi violenze carnali, rapimenti e varie peripezie: addirittura Encolpio combatte contro un gladiatore travestito da Minotauro fino ad essere sconfitto. Al culmine della trama Ascilto muore ed Encolpio viene sommerso dalla tristezza e dalla depressione, fino ad imbarcarsi su una nave con Eumolpo, un anziano ed astuto poeta. Eumolpo in punto di morte decide di nominare come suo erede chi si nutrir\u00e0 delle sue carni, ma Encolpio rifiuta questo atto di cannibalismo.\nCaratteristiche.\nCome d'altronde ci\u00f2 che resta del materiale letterario da cui \u00e8 tratto, il film non ha un'unit\u00e0 narrativa ben definita e lineare: la scena della cena di Trimalcione, liberto arricchito ma ignorante e volgare, \u00e8 l'unica parte completa ripresa dall'opera di Petronio. Eumolpo, ubriacatosi insieme agli altri commensali, offende Trimalcione, che si era vantato poeta e filosofo: per questo motivo viene catturato e torturato. La scena si sposta con Encolpio che osserva ci\u00f2 che accade senza aiutare il compagno d'avventura. In seguito i commensali e i servi di Trimalcione inscenano la morte di quest'ultimo e il suo funerale, con il liberto arricchito che dirige dalla bara tutto il rito kitsch in un'atmosfera surreale e decadente.\nDifferenze con l'opera letteraria.\nIl film girato da Fellini non \u00e8 una trasposizione letterale del romanzo originale di Petronio. Esistono infatti numerose differenze tra le due opere. Tra le principali modifiche apportate dal regista al testo originario, c\u2019\u00e8 l'aggiunta dell'episodio dell'oracolo ermafrodita, che non \u00e8 presente in Petronio. Nell'adattamento di Fellini, il fatto che Ascilto rapisca l'ermafrodito, il quale muore successivamente per disidratazione in una landa desolata durante il cammino, ha la funzione di presagio di sventure future, e porta alla morte di Ascilto verso la fine del film (anch'essa assente nel testo originale). Altre aggiunte di Fellini sono l'episodio del minotauro nel labirinto (che prima cerca di uccidere Encolpio, per poi riconciliarsi con lui e cercare di baciarlo), e l'apparizione della donna malata di ninfomania il cui marito ingaggia Ascilto affinch\u00e9 entri nel suo carro a soddisfare la moglie.\nCritica.\nIl critico cinematografico Davide Rinaldi cos\u00ec spiega l'intimo significato del film ponendo un parallelo con \"La dolce vita\":\nParodia.\nNel 1970 il regista comico Mariano Laurenti firmer\u00e0 una parodia di \"Fellini Satyricon\" con la partecipazione di Franco Franchi, Ciccio Ingrassia ed Edwige Fenech, intitolata \"Satiricosissimo\", dove Federico Fellini e il suo film sono spesso nominati."}
{"id": "242628", "revid": "1543377", "url": "https://it.wikipedia.org/wiki?curid=242628", "title": "Trattato Mallarino-Bidlack", "text": "Il trattato Mallarino-Bidlack \u00e8 un trattato firmato il 12 dicembre del 1846 tra Nueva Granada (l'attuale Colombia) e gli Stati Uniti d'America. Chiamato ufficialmente Tratado de Paz, Amistad, Navegaci\u00f3n y Comercio, fu essenzialmente un trattato di scambio commerciale tra i due paesi. Risult\u00f2 essere la prima azione giuridica con la quale gli Stati Uniti d'America intervenivano economicamente nel istmo di Panama, all'epoca parte della Nueva Granada.\nStoria.\nIn seguito alla disintegrazione della Grande Colombia del 1830, il dipartimento di Panam\u00e1 aveva tentato la via separatista nello stesso anno, nel 1831 e tra il 1840 e il 1841 in cui si era stabilito come stato indipendente. In questo breve periodo di indipendenza il Segretario delle Relazioni Estere di Panama, Mariano Arosemenal, sostenne l'utilit\u00e0 di richiedere che Inghilterra, Stati Uniti e Francia proteggessero l'integrit\u00e0 e la neutralit\u00e0 dell'istmo.\nQuando l'istmo di Panam\u00e1 ritorn\u00f2 sotto il controllo di Nueva Granada, le autorit\u00e0 contemplarono l'idea di proporre a questi Paesi la garanzia per cui Nueva Granada potesse mantenere il controllo dell'istmo.\nCon questo proposito, il ministro degli Esteri di Nueva Granada, Manuel Mar\u00eda Mallarino fece consegnare un documento confidenziale del proprio governo all'incaricato statunitense, Benjamin Bidlack, in cui il governo neogranadino avvertiva gli Stati Uniti del pericolo che significava le ambizioni del Regno Unito di controllare \"i punti commerciali pi\u00f9 interessanti del continente americano\". Nueva Granada sollecitava gli Stati Uniti a garantire il possesso, la sovranit\u00e0 e la neutralit\u00e0 dell'istmo di Panam\u00e1 e offriva in cambio vantaggi per il passaggio attraverso l'istmo delle sue merci e passeggeri, etc.\nCos\u00ec venne firmato il trattato di Pace il 12 dicembre del 1846; ma fu svantaggioso per Panam\u00e1, specialmente all'art\u00edcolo 35, in cui gli Stati Uniti promettevano di garantire la neutralit\u00e0 dell'istmo e il libero transito verso gli oceani, dandosi in questo modo il diritto all'intervento a Panam\u00e1.\nRiassunto del trattato.\nAlcuni punti fondamentali dell'articolo 35 sono i seguenti:\nCon questo trattato iniziano formalmente le relazioni econ\u00f3miche, sociali, pol\u00edtiche fra Stati Uniti e Panam\u00e1, e porta come conseguenza un ritardo della separazione dell'istmo da parte dei movimenti per l'emancipazione durante la seconda met\u00e0 del XIX secolo."}
{"id": "242630", "revid": "767487", "url": "https://it.wikipedia.org/wiki?curid=242630", "title": "Scacco alla regina (film 1938)", "text": "Scacco alla regina (\"Le Joueur d'\u00e9checs\") \u00e8 un film del 1938 diretto da Jean Dr\u00e9ville.\nProduzione.\nIl film fu prodotto dalla Soci\u00e9t\u00e9 des Films Vega.\nDistribuzione.\nDistribuito dalla Compagnie Fran\u00e7aise de Distribution Cin\u00e9matographique (CFDC) il film usc\u00ec nelle sale francesi il 25 novembre 1938. Negli USA fu distribuito dalla Columbia Pictures il 3 dicembre 1939, in una versione di 70 minuti (20 minuti in meno della versione francese).\nDate di uscita.\nAlias"}
{"id": "242632", "revid": "767487", "url": "https://it.wikipedia.org/wiki?curid=242632", "title": "Scacco alla regina (film 1969)", "text": "Scacco alla regina \u00e8 un film del 1969 diretto da Pasquale Festa Campanile, liberamente tratto dal romanzo omonimo (1967) di Renato Ghiotto, tradotto nel 1969 in inglese con il titolo \"The Slave\". Il doppiaggio italiano \u00e8 a cura della SINC Cinematografica.\nTrama.\nMargaret \u00e8 una celebre attrice arrogante e crudele, abituata ad essere servita e riverita dalle persone di cui si circonda. Arriva al suo servizio come dama di compagnia Silvia, una ragazza benestante ma che desidera essere sottomessa ad una padrona e che non ama vivere al di fuori della villa in cui lavora. Quando la sottomissione masochistica di Silvia, acquisendo tratti via via pi\u00f9 erotici, assume sfumature omosessuali, l'attrice decide di metterla all'asta a una ristretta cerchia di amici, vendendola come schiava.\nLuoghi delle riprese.\nIl set principale del film - vale a dire la villa di Margaret (Rosanna Schiaffino) - \u00e8 Villa Parisi a Frascati."}
{"id": "242633", "revid": "767487", "url": "https://it.wikipedia.org/wiki?curid=242633", "title": "Scampolo (film 1928)", "text": "Scampolo \u00e8 un film del 1928, diretto da Augusto Genina ed \u00e8 il primo, nonch\u00e9 l'unico suo muto, interpretato da Anna Magnani, che nel film non \u00e8 accreditata."}
{"id": "242634", "revid": "767487", "url": "https://it.wikipedia.org/wiki?curid=242634", "title": "Scampolo (film 1932)", "text": "Scampolo (\"Scampolo, ein Kind der Stra\u00dfe \") \u00e8 un film del 1932, diretto da Hans Steinhoff.\nTrama.\n\"Scampolo\" \u00e8 il nomignolo di una povera ragazza. Un giorno essa si reca a consegnare della biancheria all'ingegner Sacchi e trova questi in piena baruffa con la propria amante. La ragazza che intuisce la triste situazione in cui si trova l'ingegnere, simpatizza per lui, anche perch\u00e9 egli ha avuto per essa delle buone parole, e cerca, a suo modo, di aiutarlo. Frattanto l'ingegnere vince un importante concorso; abbandona la propria amante e lascia la squallida pensione per un appartamento pi\u00f9 decoroso. Scampolo che si era affezionata a lui \u00e8 rattristata di averne perdute le tracce, ma per una coincidenza riuscir\u00e0 a trovare la nuova abitazione. L'ingegnere per\u00f2 si affeziona alla ragazza e quando egli dovr\u00e0 partire per dirigere dei lavori in Sardegna, sar\u00e0 felice di portarla con s\u00e9 e farne la sua compagna.\nProduzione.\nIl film fu prodotto dalla Lothar Stark-Film.\nDistribuzione.\nDistribuito dalla Bayerische Film, il film usc\u00ec nelle sale tedesche il 26 ottobre 1932 con il titolo originale \"Scampolo, ein Kind der Stra\u00dfe\"."}
{"id": "242635", "revid": "767487", "url": "https://it.wikipedia.org/wiki?curid=242635", "title": "Scampolo (film 1941)", "text": "Scampolo \u00e8 un film del 1941, diretto dal regista Nunzio Malasomma.\nTrama.\nL'ingegner Tito Scacchi vive in una pensione con la sua amante, in piene ristrettezze economiche. Ma un giorno l'uomo incontra una ragazza che lavora in stireria, che gli porta la biancheria, e dalla quale rimane colpito.\nDopo aver vinto un concorso, il giovane ingegnere lascia la pensione e liquida pure la sua amante dal brutto carattere, e si trasferisce in un comodo appartamento, dove lo raggiunge la stiratrice innamorata di lui.\nLa coppia lascia poi Roma per andare a trasferirsi in Sardegna, dove lui ha trovato lavoro.\nNote.\nIl film si ricorda soprattutto per l'interpretazione di Lilia Silvi, che si conferma attrice versatile e completa, regalandoci una delle sue migliori prove d'attrice. Inoltre, come lei stessa ha raccontato nel documentario In arte Lilia Silvi di Mimmo Verdesca, era il ruolo che ha amato di pi\u00f9."}
{"id": "242638", "revid": "767487", "url": "https://it.wikipedia.org/wiki?curid=242638", "title": "Scandalo (film 1934)", "text": "Scandalo (\"Glamour\" o \"Edna Ferber's Glamour\") \u00e8 un film del 1934 diretto da William Wyler.\nLa sceneggiatura \u00e8 basata su una storia breve di Edna Ferber pubblicata nel Marzo 1932 sulla rivista \"Hearst's International-Cosmopolitan\".\nTrama.\nDeterminata a diventare una star, la bella Linda Fayne perseguita Victor Banki, un compositore, chiedendogli di scrivere una canzone per lei. Lui, alla fine, cede: innamorato della ragazza, cerca di insegnarle il mestiere ma Linda, in realt\u00e0, non \u00e8 un grande talento, n\u00e9 come cantante, n\u00e9 come ballerina. I due si sposano. Un giorno, Linda legge su una rivista che una diva cinematografica \u00e8 molto migliorata come attrice dopo la nascita del figlio e decide sui due piedi che anche lei diventer\u00e0 madre. In effetti, dopo aver avuto il bambino, Linda diventa famosa, braccata da fan, giornalisti, fotografi. La donna trascura il figlio Stevie, che viene affidato a una tata. Quando Linda conosce Lorenzo Valenti, un talento emergente, lascia per lui il marito e parte per l'Inghilterra. L\u00ec, Lorenzo diventa una star, mentre Linda \u00e8 felice di fargli da segretaria. Un giorno, per\u00f2, scopre che lui la tradisce. Delusa, torna negli Stati Uniti da Victor e dal piccolo Stevie. Il bambino, ammalato, morir\u00e0 di polmonite. Victor \u00e8 distrutto dal dolore e ora, da quando \u00e8 stato abbandonato dalla moglie, \u00e8 anche incapace di comporre. Quando lei riceve un telegramma di Lorenzo che le chiede perdono, Linda si rende conto di essere ancora legata al marito e decide di restargli accanto.\nProduzione.\nIl film fu prodotto dall'Universal Pictures che, secondo Hollywood Reporter, inizialmente voleva affidare la regia del film a Lois Weber e il ruolo da protagonista a Doris Kenyon ma la compagnia torn\u00f2 sulla sua decisione non volendo rovinare la luna di miele dell'attrice.\nDistribuzione.\nIl copyright del film, richiesto dalla Universal Pictures Corp., fu registrato il 31 marzo 1934 con il numero LP4585.\nDistribuito dall'Universal Pictures e presentato da Carl Laemmle, il film usc\u00ec nelle sale statunitensi il 9 aprile 1934 con il titolo originale \"Glamour\". In Svezia fu distribuito il 6 ottobre dello stesso anno come \"Passion\", mentre in Francia, ribattezzato \"Fascination\", usc\u00ec il 15 marzo 1935. Secondo una recensione apparsa su Variety, tra la prima a Hollywood e la proiezione e New York, il film fu tagliato di quindici minuti."}
{"id": "242644", "revid": "767487", "url": "https://it.wikipedia.org/wiki?curid=242644", "title": "Scandalo (film 1950)", "text": " \u00e8 un film del 1950, diretto da Akira Kurosawa.\nTrama.\nIl pittore Aoye e l'attrice Miyako Saijo si incontrano per caso durante una vacanza in montagna; il loro fortuito incontro viene fotografato da due paparazzi e pubblicato da una rivista scandalistica, gestita da un losco e disonesto individuo. Aoye decide di denunciare il giornale e si mette nelle mani di Hiruta, un avvocato alcolizzato e di dubbia fama, pronto a tutto per procurarsi il denaro per curare la figlia malata.\nCommento.\nKurosawa ancora una volta riesce ad esprimere magnificamente la realt\u00e0 giapponese di quegli anni, affrontando questa volta un tema di estrema attualit\u00e0: il gossip. Il film appare diviso in due parti decisamente diverse da loro; la prima vira sulla commedia satirica, evidenziando la lott\u00e0 per la libert\u00e0 dei protagonisti, la seconda \u00e8 un melodramma nelle cadenze di un film giudiziario, incentrato sulla figura dell'avvocato Hiruta, un \"verme\" (per sua stessa ammissione) pronto a redimersi dalle sue cattive azioni.\nDistribuzione.\n\u00c8 uscito nelle sale giapponesi il 30 aprile 1950, mentre negli USA \u00e8 stato distribuito a partire dal 17 luglio 1964, con il titolo di \"Scandal\".\nCritica.\nIl \"Dizionario Morandini\" assegna al film tre stelle su cinque e nonostante \u00abun eccesso di patetismo, ha momenti di grande intensit\u00e0\u00bb."}
{"id": "242648", "revid": "767487", "url": "https://it.wikipedia.org/wiki?curid=242648", "title": "Scandalo in famiglia (film 1946)", "text": "Scandalo in famiglia \u00e8 un film del 1946, diretto dal regista William A. Seiter."}
{"id": "242651", "revid": "767487", "url": "https://it.wikipedia.org/wiki?curid=242651", "title": "Scandalo in famiglia (film 1976)", "text": "Scandalo in famiglia \u00e8 un film italiano del 1976 diretto da Marcello Andrei.\nTrama.\nElena, figliastra di Nunziata e suo zio Antonello si amano, ma lei \u00e8 costretta a sposare un nobiluomo. Poco dopo si scopre che \u00e8 possibile incrociare un adulterio.\nDistribuzione.\nIl film \u00e8 stato distribuito in Italia a partire dal 26 maggio 1976. In Francia \u00e8 stato distribuito dal 19 maggio 1978, in Ispagna dal 1\u00ba giugno 1981 , in Germania Ovest dal 2 luglio 1981.\nDurante la lavorazione il film era stato intitolato \"La nipote vergine\". Il film \u00e8 anche conosciuto con i titoli \"Mujer casada muy complaciente\" (Spagna), \"La lyc\u00e9enne se marie\" (Francia), \"Die S\u00fcnden der ganz jungen M\u00e4dchen\" e \"Flotte Teens und die erste Liebe\" (Germania Ovest)."}
{"id": "242659", "revid": "767487", "url": "https://it.wikipedia.org/wiki?curid=242659", "title": "Schiavo d'amore (film 1946)", "text": "Schiavo d'amore (\"Of Human Bondage \") \u00e8 un film del 1946, diretto da Edmund Goulding.\n\u00c8 la seconda trasposizione cinematografica del romanzo omonimo di William Somerset Maugham.\nProduzione.\nIl film fu prodotto dalla Warner Bros.\nDistribuzione.\nDistribuito dalla Warner Bros., il film fu presentato in prima a New York il 5 luglio 1946 per uscire poi nelle sale cinematografiche USA il 20 luglio."}
{"id": "242667", "revid": "767487", "url": "https://it.wikipedia.org/wiki?curid=242667", "title": "Schiavo d'amore (film 1964)", "text": "Schiavo d'amore (\"Of Human Bondage\") \u00e8 un film del 1964 diretto da Bryan Forbes e Ken Hughes.\nTrama.\nPhilip Carey, pittore fallito diventato medico, si innamora follemente di Mildred che sembra ricambiarlo nonostante continui a flirtare anche con altri uomini. Mildred per\u00f2 decide di sposare un altro ma l'uomo, scoperto che la donna \u00e8 incinta, l'abbandona. Philip la riprende con s\u00e9 ma lei lo lascia di nuovo. Dopo una vita sregolata Mildred muore in ospedale tra le braccia di Philip.\nCollegamenti esterni.\nPer la trama confronta la voce omonima relativa al romanzo."}
{"id": "242668", "revid": "125625952", "url": "https://it.wikipedia.org/wiki?curid=242668", "title": "Scuola elementare (film 1954)", "text": "Scuola elementare \u00e8 un film del 1954 diretto da Alberto Lattuada.\nTrama.\nIl maestro elementare Dante Trilli \u00e8 stato trasferito dalla natia Palestrina a Milano dopo aver vinto un concorso. L\u00ec ritrova il vecchio compagno di scuola Pilade Mucci, che ora fa il bidello proprio nella scuola cui lui \u00e8 destinato. La vita a Milano \u00e8 cara e Pilade si arrangia anche con qualche altro lavoretto; per lo stesso motivo, di fronte al costo degli affitti, ospita l'amico dividendo con lui la casa ereditata da una vecchia zia.\nAll'inizio dell'anno scolastico il maestro Trilli conosce Laura Bramati, una maestrina alle prime armi, e tra i due nasce una timida simpatia. Alla vigilia del Natale Laura invita Dante a casa sua e gli confessa la sua storia di ragazza sedotta ed abbandonata da un ricco industriale.\nA scuola il maestro Trilli si impegna per una crescita dei bambini ed in particolare per recuperarne uno, Crippa, poco studioso ed attaccabrighe. Nel frattempo Pilade conosce Vincenzo Serafini, che ha inventato un nuovo tipo di camicia per uomini ma non riesce a trovare nessuno che voglia finanziargli il lancio della produzione. Pilade decide di impegnarsi in questa attivit\u00e0, sperando in tal modo di poter partecipare al clima di sviluppo economico ed industriale che caratterizza la Milano di quegli anni.\nIl maestro Trilli, ormai invaghito di Laura, organizza una visita della scuola ad una fabbrica di automobili. Qui la giovane reincontra il suo ex amante, l'ingegner Rivolta, che le propone di riallacciare la relazione. Ma la ragazza, delusa dalla precedente esperienza, rifiuta.\nArriva l'estate, la scuola finisce e Laura invita il maestro Trilli all'idroscalo, dove viene casualmente fotografata. La foto viene pubblicata su un rotocalco ed \u00e8 la sua fortuna, perch\u00e9 diventa una affermata modella. Dante Trilli, conscio che per lui quella ragazza \u00e8 ormai irraggiungibile, si reca alla Stazione per salutarla mentre lei parte verso il suo nuovo lavoro.\nIntanto gli affari per Pilade vanno male: ha dovuto ipotecare la casa, ma i soldi non sono sufficienti per il lancio della produzione. Mentre \u00e8 in tipografia per curare la stampa di manifesti, incontra casualmente il ricco e spregiudicato Commendator Bonfanti, padre di uno dei bambini della scuola. Gli racconta le sue difficolt\u00e0 e lo prega di rilevare l'attivit\u00e0, cosa che Bonfanti fa, liquidando Pilade con una somma modesta che gli consente appena di rientrare dei debiti.\nQuando riprende la scuola, Pilade, che ha ormai abbandonato i suoi sogni di ricchezza, torna a fare il bidello. Trilli, che invece avrebbe potuto andare a lavorare per il Commendator Bonfanti, alla fine sceglie di tornare a fare il maestro, che egli definisce un lavoro \"da eroi\". Avr\u00e0 cos\u00ec la soddisfazione di vedere che Crippa, il bambino per cui tanto si \u00e8 impegnato, \u00e8 stato promosso e prosegue gli studi.\nIncasso.\n\"Scuola elementare\" ha incassato 199 milioni di lire \nCritica.\nSecondo Giovanni Aristarco:\nIl \"Morandini\", invece, mette in evidenza una visione anticipatrice: \nNel film il Maestro Trilli definisce Milano come una \"citt\u00e0 elettrica\".\nAmbientazione.\nIl film \u00e8 girato a Milano, con scene riprese nella Galleria Vittorio Emanuele, in piazza del Duomo, sotto i portici dell'Arengario e sulle terrazze dello stesso Duomo di Milano. Altre scene sono riprese all'interno della Stazione Centrale.\nNel film Dario Fo ha un breve ruolo, circa 2 minuti, in cui interpreta un tipografo, all'interno dell'azienda di stampa Grafiche Milani .\nLa scuola descritta nel film \u00e8 quella \"militarizzata\" del tempo, molto pi\u00f9 rigida di quella odierna, nella quale i bidelli indossavano una divisa ed bambini portavano il grembiule nero con il fiocco, camminavano ordinatamente allineati per due, si alzavano in piedi all'ingresso dell'insegnante in classe e componevano classi rigidamente solo maschili o femminili."}
{"id": "242669", "revid": "767487", "url": "https://it.wikipedia.org/wiki?curid=242669", "title": "Scuola elementare (film 1991)", "text": "Scuola elementare (\"Obecn\u00e1 skola\") \u00e8 un film del 1991 diretto da Jan Sv\u011br\u00e1k.\nFu nominato all'Oscar al miglior film straniero.\nTrama.\nNell'anno scolastico 1945-46 Eda e il suo amico Tonda hanno dieci anni e frequentano la scuola nella periferia di Praga. La classe, tutta maschile, spicca per il comportamento indisciplinato, e il loro insegnante d\u00e0 segni di pazzia. Viene sostituito da Igor Hnidzo, eroe di guerra, uomo energico e amante della giustizia, ma sensibile al sesso debole. Quando il nuovo insegnante verr\u00e0 messo in discussione, i suoi alunni lo difenderanno."}
{"id": "242679", "revid": "767487", "url": "https://it.wikipedia.org/wiki?curid=242679", "title": "La sedia elettrica", "text": "La sedia elettrica (\"Midnight\") \u00e8 un film del 1934, diretto da Chester Erskine.\nTrama.\nEdward Weldon \u00e8 a capo di una giuria che condanna a morte una donna per omicidio. La sua posizione intransigente nei confronti dell'accusata lo rende molto impopolare e persino la sua famiglia non dimostra di condividere le sue scelte. Ma Weldon difende a oltranza la propria opinione di rigido difensore delle regole sociali. Quando per\u00f2 a uccidere sar\u00e0 sua figlia Stella, che sparer\u00e0 a un amante che l'ha tradita, Weldon comincia a dubitare del proprio rigore.\nProduzione.\nIl film fu prodotto dalla All Star Productions. Venne girato nel Bronx, negli studi della Biograph.\nDistribuzione.\nDistribuito dall'Universal Pictures, il film - presentato da Carl Laemmle - usc\u00ec nelle sale cinematografiche statunitensi il 7 marzo 1934 con il titolo originale \"Midnight\". Nel 1947, ne fu curata una riedizione che usc\u00ec il 13 settembre distribuita attraverso la Guaranteed Pictures Corporation e la Screen Guild Productions che cambiarono il titolo del film in \"Call It Murder\". Il nome di Humphrey Bogart che, nel frattempo era diventato una star, venne messo in risalto sulle pubblicit\u00e0 come se l'attore fosse il protagonista del film, mentre in origine, il suo nome risultava nei titoli di testa all'ottavo posto."}
{"id": "242683", "revid": "1048993", "url": "https://it.wikipedia.org/wiki?curid=242683", "title": "Sedia elettrica (film)", "text": "Sedia elettrica \u00e8 un film italiano del 1969 diretto da Demofilo Fidani.\nTrama.\nUSA. L'omicidio di un mafioso porta suo fratello a decidere di vendicarlo. La guerra tra famiglie mafiose prosegue, fino a quando, ad interromperla, ci sar\u00e0 la sedia elettrica."}
{"id": "242687", "revid": "767487", "url": "https://it.wikipedia.org/wiki?curid=242687", "title": "Seduzione (film 1939)", "text": "Seduzione \u00e8 un film del 1939, diretto dal regista Fernando de Fuentes."}
{"id": "242693", "revid": "767487", "url": "https://it.wikipedia.org/wiki?curid=242693", "title": "Seduzione (film 1940)", "text": "Seduzione (\"The Lady in Question\") \u00e8 un film del 1940 di Charles Vidor. \u00c8 il remake di \"Gribouille\", tradotto in italiano come \"Il caso del giurato Morestan\", un film francese del 1937 diretto da Marc All\u00e9gret e interpretato da Raimu e Mich\u00e8le Morgan.\nTrama.\nNominato giurato in un processo, Morestan - padre di una famiglia borghese - deve decidere del destino di Natalie, una giovane accusata di omicidio. Convinto all'inizio della sua colpevolezza, piano piano Morestan cambia idea. Quando il processo finisce con l'assoluzione di Natalie, preso da piet\u00e0 per la ragazza senza fissa dimora, la invita a vivere presso la sua famiglia. Pierre, il figlio di Morestan, resta affascinato dall'enigmatica ospite. Innamorato di Natalie, comincia una serie di piccoli furti per riuscire a mettere da parte del denaro che gli servir\u00e0 per fuggire con lei. La situazione ricorda pericolosamente quello che era successo in precedenza a Natalie e che l'aveva portata in tribunale, a subire il processo.\nProduzione.\nIl film fu prodotto da B.B. Kahane per la Columbia Pictures Corporation e fu girato dal 16 maggio al 22 giugno 1940. Durante la lavorazione al film vennero dati diversi titoli: \"Gribouille\", \"Hearts of Paris\", \"It Happened in Paris\".\nDistribuzione.\nDistribuito dalla Columbia Pictures, il film fu presentato in prima il 31 luglio, uscendo nelle sale cinematografiche statunitensi il 7 agosto 1940 con il titolo originale \"The Lady in Question\"."}
{"id": "242694", "revid": "1982", "url": "https://it.wikipedia.org/wiki?curid=242694", "title": "Linee di campo", "text": ""}
{"id": "242696", "revid": "67731", "url": "https://it.wikipedia.org/wiki?curid=242696", "title": "QBasic", "text": ""}
{"id": "242700", "revid": "767487", "url": "https://it.wikipedia.org/wiki?curid=242700", "title": "Segreti (film 1933)", "text": "Segreti (\"Secrets\") \u00e8 un film del 1933 diretto da Frank Borzage. \u00c8 l'ultima interpretazione di Mary Pickford, che ne fu anche produttrice. Il film \u00e8 il remake di \"Secrets\", una pellicola del 1924 con Norma Talmadge.\nGi\u00e0 nel 1930 Mary Pickford aveva voluto portare sullo schermo la storia, tratta da un lavoro teatrale di Rudolph Besier e May Edginton. Il film si intitolava \"Forever Yours\", era diretto da Marshall Neilan e gli interpreti maschili erano Kenneth MacKenna e Don Alvarado. Alla fine non se ne fece niente perch\u00e9, dopo aver speso 300.000 dollari, Pickford interruppe la produzione e distrusse i negativi.\nIn un piccolo ruolo, neppure citata nei titoli, Florence Lawrence che era stata una grande diva del primo cinema muto. Quando aveva lasciato la Independent Moving Pictures per passare a un'altra casa di produzione, il suo posto di prima attrice all'IMP era stato preso proprio dall'allora giovanissima ed emergente Mary Pickford.\nTrama.\nNel 1860, Mary Marlowe, la figlia di un facoltoso armatore del New England, s'innamora di John Carlton, uno degli impiegati del padre, suscitando le ire di Marlowe che lo licenzia. John decide di partire per il West ma Mary, pur se consapevole delle difficolt\u00e0 cui andr\u00e0 incontro, decide di partire con lui. I due giovani si sposano in fretta e furia e partono insieme ad altri pionieri.\nNel West, costruiscono la loro casa in una valle, allevando il bambino che \u00e8 nato dal matrimonio. Rimasta un giorno sola in casa con il piccolo John, Mary viene assalita al ranch da Jake e Davey Houser, due noti ladri di bestiame. Terrorizzata dalle loro minacce, Mary cucina per i due che poi se ne vanno con le bestie della fattoria. Sulla strada di casa, John - insieme a Sunshine, il suo aiutante - vede passare una mandria che riconosce come la sua. Ma, essendo in inferiorit\u00e0 numerica, torna al ranch per capire cosa sia successo durante la sua assenza. Quando scopre che i ladri hanno minacciato la sua famiglia, riunisce gli altri allevatori con i quali si mette sulle tracce della banda. Davey e parte del bunch vengono linciati.\nIntanto il piccolo John, ammalatosi dopo il raid, muore di febbre, mentre Jake Houser attacca il ranch. Mary colpisce Jake mentre questi sta per sparare alla schiena al marito. La banda viene catturata, mettendo fine al regno di terrore degli Houser e facendo di John una delle personalit\u00e0 pi\u00f9 influenti della valle.\nGli anni passano. I Carlton hanno avuto quattro bambini, William, Audrey, Susan e Robert, mentre John viene candidato alla carica di governatore. Alla vigilia delle elezioni, la famiglia \u00e8 scossa dall'apparizione di Lolita Martinez, l'amante di John che si presenta in casa. Lolita dichiara che John vuole lasciare la famiglia per lei, ma John la smentisce. Mary perdona il marito sia per quella che per altre infedelt\u00e0 di cui lei \u00e8 sempre stata a conoscenza. Nonostante lo scandalo, John diventa governatore e, in seguito, anche senatore.\nAnni dopo, John e Mary - ormai anziani - decidono di lasciare Washington per ritornare in California. I figli cercano di convincerli a restare. Ma la coppia rivela che ognuno ha qualche segreto e che loro ora vogliono restare insieme con i loro ricordi.\nProduzione.\nIl film fu prodotto dalla Mary Pickford Company con un budget stimato di 531.641 dollari. L'attrice fu anche il produttore esecutivo.\nLe riprese furono effettuate negli studi della United Artists al 7200 di Santa Monica Boulevard a Hollywood. In esterni, il film fu girato ad Agua Dulce in California, (Vasquez Rocks Natural Area Park - 10700\u00a0W. Escondido Canyon Rd.).\nDistribuzione.\nDistribuito dall'United Artists, il film - con il titolo originale \"Secrets\" - usc\u00ec nelle sale USA il 16 marzo 1933 e incass\u00f2 negli Stati Uniti 697.432 dollari. In Portogallo, dove venne distribuito il 29 maggio 1935, il titolo fu tradotto in \"Segredos\". In Spagna e Argentina, in \"Secretos\", mentre in Italia usc\u00ec come \"Segreti\"."}
{"id": "242703", "revid": "767487", "url": "https://it.wikipedia.org/wiki?curid=242703", "title": "Segreti (film 1997)", "text": "Segreti (\"A Thousand Acres\") \u00e8 un film del 1997 diretto dalla regista australiana Jocelyn Moorhouse, tratto dal romanzo \"best seller La casa delle tre sorelle\" dell'autrice statunitense Jane Smiley, vincitore del premio Pulitzer.\nTrama.\nUn agricoltore ormai anziano, tanto autoritario quanto rispettato nella sua comunit\u00e0, anni dopo essere rimasto vedovo decide di assegnare la propriet\u00e0 della fattoria alle sue tre figlie; l'obiettivo sarebbe quello di evitare le imposte di successione salvaguardando il lavoro di tutta una vita e l'integrit\u00e0 dei suoi \"mille acri\", di cui al titolo originale, ma quella decisione far\u00e0 emergere tensioni latenti nella famiglia: un insieme di omert\u00e0, segreti e violenze."}
{"id": "242709", "revid": "767487", "url": "https://it.wikipedia.org/wiki?curid=242709", "title": "Segreto di stato (film 1950)", "text": "Segreto di stato \u00e8 un film del 1950, diretto da Sidney Gilliat."}
{"id": "242711", "revid": "767487", "url": "https://it.wikipedia.org/wiki?curid=242711", "title": "Segreto di stato (film 1995)", "text": "Segreto di stato \u00e8 un film del 1995, diretto dal regista Giuseppe Ferrara.\nTrama.\nNei titoli di testa scorrono le immagini (vere) della strage di via dei Georgofili e dell'attentato di via Palestro. Un'autobomba esplode nei pressi della Stazione di Milano, uccidendo una pattuglia della Polizia e due extracomunitari. Mentre il SISDE arresta, dopo tre sole ore, un pregiudicato mafioso e accusa come mandante un uomo dello stesso SISDE, Peppe Fossati (che avvisato da un collega si defila), il ministro convoca Carlo Tommasi della DIA ad occuparsi delle indagini, coordinate dal giudice Francesca Savona. Poi il capo del SISDE, Ermes Ravid\u00e0, fornisce a costei un dossier su Fossati, compromettente ma inattendibile. Frattanto costui si incontra dapprima col collega che lo ha salvato, e poi elimina in una discarica un altro agente, Biondi, incaricato di \"suicidarlo\". Fossati, che ha una relazione con la giornalista Laura Melli, sa ora che a Ravid\u00e0 interessano i dati di un dischetto che egli incarica di far spedire ad un fermo posta romano all'amica Calvesi. Mentre costei porta in Svizzera documenti compromettenti viene eliminata da alcuni killer che bruciano l'automobile. Ma Tommasi, che \u00e8 scampato frattanto ad un attentato insieme al giudice Savona, recupera un foglio di carta dall'automobile dalla cui lettura comprende che i \"fondi neri\" sono alla base del complotto. Fossati, dopo che ha fatto irruzione a casa di Ravid\u00e0 e gli ha sottratto un secondo dischetto, contatta Tommasi per un incontro a Roma, ma viene ucciso da un killer, a sua volta eliminato da Carlo che riesce a recuperare la chiave della cassetta dove si trovano i dischetti coi nomi dei corrotti, pagati con i \"fondi neri\" del SISDE, tra cui il ministro ed anche l'amico Muschio, al quale aveva confidato dell'incontro con Fossati. Ravid\u00e0 viene arrestato, il ministro \u00e8 incriminato e Muschio, sopraffatto dal rimorso, si uccide."}
{"id": "242719", "revid": "767487", "url": "https://it.wikipedia.org/wiki?curid=242719", "title": "Sempre nel mio cuore (film 1933)", "text": "Sempre nel mio cuore (\"Ever in My Heart\") \u00e8 un film del 1933, diretto da Archie L. Mayo sotto la supervisione di Robert Presnell Sr. La storia, scritta da Beulah Marie Dix e Bertram Millhauser, \u00e8 quella dei problemi che deve affrontare una coppia a causa della nazionalit\u00e0 del marito, un tedesco, ai tempi della prima guerra mondiale.\nI due protagonisti sono interpretati da Barbara Stanwyck e Otto Kruger.\nTrama.\nUn professore tedesco sposa un'americana e rinuncia alla propria cittadinanza per quella di lei. In seguito scoppia la guerra mondiale e gli Stati Uniti entrano nel conflitto. Il professore ogni giorno che passa sente sempre pi\u00f9 forte il richiamo della patria, abbandona la moglie, e va a combattere con la sua gente. La moglie, ottenuto il divorzio, andr\u00e0 anch'essa al fronte come crocerossina. Un giorno una spia tedesca si infiltra nelle file americane: \u00e8 il professore. La moglie, quando lo riconosce, per non denunciarlo decide di avvelenare il vino che tutti e due berranno.\nProduzione.\nIl film fu prodotto con la supervisiore di Robert Presnell Sr. per la Warner Bros. Pictures (con il nome Warner Bros. Pictures Inc.). Hal B. Wallis fu il produttore esecutivo, anche se, non accreditato, il suo nome non appare nei titoli.\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche USA il 28 ottobre 1933 con il titolo originale \"Ever in My Heart\". Ebbe una distribuzione internazionale e usc\u00ec in Europa nel 1934. In Austria venne distribuito attraverso la Warner Bros. First National Films con i titoli \"Ihre letzte Nacht\" o \"Nach der Heimat m\u00f6cht' ich wieder\". In Francia, usc\u00ec il 9 marzo, in Finlandia il 23 settembre e in Danimarca, con il titolo \"Altid i mine tanker\", il 1\u00ba novembre 1934."}
{"id": "242720", "revid": "767487", "url": "https://it.wikipedia.org/wiki?curid=242720", "title": "Sempre nel mio cuore (film 1942)", "text": "Sempre nel mio cuore (\"Always in My Heart\") \u00e8 un film del 1942, diretto dal regista Jo Graham."}
{"id": "242722", "revid": "249561", "url": "https://it.wikipedia.org/wiki?curid=242722", "title": "Trasmettitore di Santa Palomba", "text": "Il trasmettitore di Santa Palomba \u00e8 una struttura di radiotrasmissione ad alta potenza su onde medie.\nAppartiene alla Rai e si trova a Pomezia in localit\u00e0 Santa Palomba, da cui il nome, al km 21,200 di via Ardeatina.\nIl primo trasmettitore di tale impianto entr\u00f2 in esercizio nel 1929.\nStoria.\nLa costruzione della stazione inizi\u00f2 nel 1929 su un terreno di circa nella localit\u00e0 di Santa Palomba lungo via Ardeatina, all'epoca ancora interamente ricompresa nel comune di Roma.\nL'impianto, della potenza di 50 kW, era alimentato dalla centrale elettrica San Paolo della Societ\u00e0 di Elettricit\u00e0 e Gas di Roma nonch\u00e9 da una linea di riserva della Societ\u00e0 Laziale di Elettricit\u00e0.\nTra le pi\u00f9 potenti trasmittenti d'Europa in onde medie, aveva un'antenna alta 265 metri, poi ridotta a 175, da cui veniva trasmesso il segnale radiofonico di Roma 2 sugli 846 kHz (pari a 354,3 metri di lunghezza d'onda) nonch\u00e9 tre tralicci da 120 metri su cui era installata l'antenna trasmittente del segnale radiofonico di Roma 1 sui kHz (225 metri).\nNel corso degli anni novanta l'impianto fu rinnovato tecnologicamente e adeguato a una potenza massima di kW per il trasmettitore di Roma 2 e di 600 per Roma 1, anche se a fine decennio il segnale fu ridotto a un quarto della potenza massima per rimanere nel rispetto dei limiti di emissione elettromagnetica; nel 2002 l'impianto cess\u00f2 le trasmissioni di Radio 1, mantenendo solo Radio 2 e, dalla mezzanotte alle 5:57, il \"Notturno italiano\".\nDopo un periodo di inattivit\u00e0 dei trasmettitori, dal 31 gennaio 2007 fu riattivato il trasmettitore operante sugli 846 kHz con potenza molto bassa.\nIl segnale fu irradiato dal traliccio autoportante da 75 metri allo scopo di verificare il livello di inquinamento elettromagnetico.\nDal 14 gennaio 2008 iniziarono sulla frequenza di 846 kHz le emissioni con lo standard digitale DRM con una potenza di 25 kW.\nL'area su cui sorge il centro trasmissioni, inclusi gli immobili e le antenne, sono in via di dismissione da parte di Rai Way.\nIl 31 dicembre 2011, con la chiusura di Rai International, cessarono pure le trasmissioni del \"Notturno italiano\", in onda sugli 846 kHz.\nNel giugno 2013 fu abbattuta l'antenna principale di trasmissione alta 186 metri e tuttora la zona vige in uno stato di abbandono e incuria."}
{"id": "242723", "revid": "767487", "url": "https://it.wikipedia.org/wiki?curid=242723", "title": "Senza famiglia (film 1934)", "text": "\"Senza famiglia (Sans famille)\" \u00e8 un film del 1934, diretto da Marc All\u00e9gret. Si tratta della prima versione sonora del romanzo omonimo romanzo di Hector Malot, dopo le due del cinema muto dirette entrambe da Georges Monca nel 1913 e nel 1925.\nProtagonista del film \u00e8 Robert Lynen, il pi\u00f9 famoso attore bambino francese degli anni trenta, il quale aveva acquisito grande popolarit\u00e0 come interprete della versione del 1932 del romanzo \"Pel di carota\", per la regia di Julien Duvivier.\nTrama.\nIl piccolo R\u00e9mi, un orfano, \u00e8 stato raccolto dalla gentile signora Barberin. All'et\u00e0 di 10 anni, viene tolto alla madre adottiva e venduto al signor Vitalis, un misterioso musicista itinerante. Al suo fianco imparer\u00e0 la dura vita di acrobata e canter\u00e0 per guadagnarsi da vivere. Il suo lungo viaggio attraverso la Francia, fatto di incontri, amicizie e innumerevoli avventure, lo porter\u00e0 a scoprire il segreto delle sue origini.\nProduzione.\nIl film fu prodotto in Francia da Soci\u00e9t\u00e9 Agatos.\nDistribuzione.\nIl film usc\u00ec nelle sale cinematografiche francesi il 26 novembre 1934 e quindi internazionalmente."}
{"id": "242724", "revid": "767487", "url": "https://it.wikipedia.org/wiki?curid=242724", "title": "Senza famiglia (film 1946)", "text": "Senza famiglia \u00e8 un film del 1946, diretto dal regista Giorgio Ferroni, tratto dall'omonimo romanzo di Hector Malot.\nProtagonista del film \u00e8 Luciano De Ambrosis, primo attore bambino italiano a ricevere attenzione internazionale come protagonista del film \"I bambini ci guardano\", per la regia di Vittorio De Sica (1943).\nTrama.\nIl piccolo Remigio, abbandonato dalla sua ricca famiglia, viene affidato ad una coppia di contadini, che lui crede siano i veri genitori, il padre affidatario stanco del bambino lo vende ad un suonatore ambulante, che lo porta in giro per il paese, in cerca di elemosine, diventando il suo maestro di vita; in questo modo trascorrono una vita in povert\u00e0 ma spensierata.\nImprovvisamente Remigio incontra la sua vera madre, senza conoscerne la vera identit\u00e0, ma questo incontro sar\u00e0 reso vano dallo zio, che mira ad essere l'unico erede della famiglia.\nProduzione.\nIl film fu girato nel 1944, durante la RSI, a Venezia, presso gli stabilimenti della Scalera del Cinevillaggio, alla Giudecca, e terminato nello stesso anno.\nDistribuzione.\nA causa degli eventi bellici, il film arriv\u00f2 nelle sale italiane solo il 10 gennaio 1946.\nPer la sua eccessiva lunghezza venne diviso in due parti (la seconda parte venne intitolata \"Ritorno al nido\", e fu distribuita nel circuito cinematografico circa un mese dopo).\nTale dittico \u00e8 uno dei pochi film prodotti durante il breve periodo di attivit\u00e0 del Cinevillaggio ad essere stato trasmesso in televisione.\nOpere correlate.\nIl romanzo di Malot era gi\u00e0 stato trasposto al cinema in Francia all'epoca del muto con due pellicole (entrambe dirette da Georges Monca, rispettivamente nel 1913 e nel 1925) ed in seguito anche con una versione sonora nel 1936 per la regia di Marc All\u00e9gret. Numerose altre ne seguiranno, tra cui anche il popolare anime giapponese \"Remi - Le sue avventure\" (1977)."}
{"id": "242731", "revid": "767487", "url": "https://it.wikipedia.org/wiki?curid=242731", "title": "Senza limiti (film 1977)", "text": "Senza limiti \u00e8 un film del 1977 diretto da Maxime Debest."}
{"id": "242732", "revid": "767487", "url": "https://it.wikipedia.org/wiki?curid=242732", "title": "Senza limiti (film 1989)", "text": "Senza limiti (\"Relentless\") \u00e8 un film thriller del 1989, diretto da William Lustig.\nTrama.\nSam Dietz \u00e8 un giovane poliziotto di New York da poco trasferito a Los Angeles. Insieme col suo nuovo compagno, il cinico veterano Bill Malloy, si mette sulle tracce di Buck Taylor, un serial killer che sembra scegliere le vittime a caso dall'elenco telefonico."}
{"id": "242736", "revid": "767487", "url": "https://it.wikipedia.org/wiki?curid=242736", "title": "Senza piet\u00e0 (film 1921)", "text": "Senza piet\u00e0 \u00e8 un film del 1921, scritto e diretto da Emilio Ghione e prodotto dalla Tiber Film."}
{"id": "242740", "revid": "767487", "url": "https://it.wikipedia.org/wiki?curid=242740", "title": "Senza piet\u00e0 (film 1948)", "text": "Senza piet\u00e0 \u00e8 un film del 1948 diretto da Alberto Lattuada.\nTrama.\nLa giovane Angela Borghi sogna di poter aprire una cartoleria. Fugge da Firenze per andare a cercare rifugio presso il fratello Carlo che si trova a Livorno, ma il ragazzo \u00e8 morto. Quando \u00e8 quasi arrivata resta coinvolta in una sparatoria e soccorre Jerry, sergente afroamericano dell'U.S. Army rimasto ferito in un conflitto a fuoco. Quando arriva alla stazione di Livorno la ragazza chiede aiuto ma, scambiata dalla Military Police per una prostituta, viene arrestata e trasportata al 5\u00b0 Padiglione dell'ospedale di Livorno, dove venivano rinchiuse per la profilassi le donne catturate nelle retate.\nQui conosce Marcella e nella notte le due donne riescono a scappare. Marcella la conduce presso Pierluigi, boss livornese del contrabbando e dello sfruttamento della prostituzione. Angela cade nel giro della prostituzione, ma un giorno su un piazzale del porto incontra di nuovo Jerry e tra i due nasce un'amicizia. Pierluigi, che nel frattempo \u00e8 diventato il protettore di Angela, dalla quale \u00e8 attratto, capisce che pu\u00f2 servirsi dei loro sentimenti per convincere Jerry a trafugare della merce dai magazzini dell'esercito statunitense. Ma al momento della consegna della refurtiva arriva la Military Police e Jerry viene arrestato e condotto in un campo di prigionia.\nEvade qualche giorno dopo e riesce a fermare un camion sul quale stanno viaggiando il boss Pierluigi e Giacomo, il suo compare. Jerry si impadronisce del denaro di un altro \"affare\" che i due stavano preparando assieme al capitano di un mercantile argentino e fugge. Raggiunge Angela, ma \u00e8 inseguito dagli uomini della banda di Pierluigi. Nel frattempo Marcella riesce ad uscire dal giro della prostituzione ed a fuggire negli Stati Uniti con il suo fidanzato, anch'egli afroamericano.\n\u00c8 l'alba quando i contrabbandieri riescono a raggiungere presso una chiesetta Jerry ed Angela, i quali sperano di poter anche loro fuggire in America. C'\u00e8 una sparatoria, durante la quale la ragazza fa scudo col suo corpo a Jerry, rimanendo ferita a morte. Mentre il boss e i suoi scappano coi soldi, Jerry carica a bordo del camion il corpo senza vita di Angela e va a Calafuria, dove, disperato per la morte della ragazza, si suicida lanciando in mare il pesante mezzo dall'alto della scogliera.\nRealizzazione del film.\nSoggetto e sceneggiatura.\nSecondo Callisto Cosulich fu il produttore Carlo Ponti - a quel tempo ancora alla \"Lux film\" - a suggerire a Lattuada la realizzazione del film, basato su un soggetto di Margadonna, dal titolo originale di \"Bye Bye Otello\". L'ambientazione era in quella stessa pineta del Tombolo (da non confondersi con l'omonima area protetta regionale in Provincia di Grosseto, nei pressi di Castiglion della Pescaia), gi\u00e0 scenario l'anno precedente di \"Tombolo, paradiso nero\" di Giorgio Ferroni. Il regista chiese a Fellini e Pinelli di recarsi sui luoghi per verificare se era possibile trarre da quel soggetto una sceneggiatura ed i due si trattennero sul luogo alcune settimane, travestendosi da vagabondi per potersi aggirare indisturbati nella zona\nLattuada cos\u00ec rievoc\u00f2 le origini del film: \u00ab\u00c8 l'anno 1948, il momento di mandare al mondo una lettera di sfida antirazzista, in modo particolare una provocazione per l'opinione maccartista americana: la storia di un soldato nero che ama una ragazza bianca. Ponti non esita. [\"il film fu\"] una bomba. Parigi batte le mani, la stampa americana si divide per ovvie ragioni politiche, ma non arresta il cammino internazionale del film\u00bb.\nProduzione.\n\"Senza piet\u00e0\" fu realizzato nella primavera del 1948, con una lavorazione resa difficile dalla presenza di malavita e prostitute (la stessa interprete Carla Del Poggio fu scambiata per una di esse), dalla necessit\u00e0 di accordi con le bande che infestavano l'area e dalla scarsit\u00e0 dei mezzi tecnici. Lattuada dovette quindi rinunciare a diverse scene, tra cui una in cui i soldati rastrellati nella pineta del Tombolo venivano imbarcati a forza su un mercantile per essere rimpatriati, mentre attorno alla nave giravano barche con mogli e fidanzate che mostravano i neonati frutto delle loro relazioni. La musica fu scritta da Nino Rota e \u2013 dicono i titoli di testa \u2013 fu elaborata sui temi dei \"negro spirituals\".\nInterpreti.\nLa principale interprete, Carla Del Poggio, moglie di Lattuada dal 1945, arriva a \"Senza piet\u00e0\" dopo una precedente carriera basata su soggetti spensierati, interrotta gi\u00e0 nel 1946 dal \"Bandito\", dove ha un ruolo intenso, ma non di primo piano. Qui diventa invece protagonista e \u00abil personaggio di Angela, cucitole addosso da Lattuada, \u00e8 una grossa occasione che le d\u00e0 modo di manifestare notevoli capacit\u00e0 di attrice. \u00c8 il ruolo che lei, cresciuta e maturata rapidamente attraverso gli eventi straordinari e drammatici della guerra, spera da tempo di interpretare: una donna in rivolta (\u2026) cos\u00ec diversa dalle maliziose signorinette \"zero in condotta\" del cinema d'anteguerra\u00bb.\nPer Giulietta Masina, allora ventiseienne, il film di Lattuada fu il vero debutto cinematografico, perch\u00e9 prima di allora era apparsa con una piccola parte solo nell'episodio \"Firenze\" del \"Pais\u00e0\" di Rossellini. Dal 1943 era sposata con Fellini, uno degli sceneggiatori del film. Lo stesso Lattuada racconta che a quel tempo le due coppie erano molto amiche e formavano \u00abun quartetto di amici inseparabili\u00bb, rapporto che poi si interromper\u00e0 tre anni dopo in occasione di \"Luci del variet\u00e0\". Per il suo intenso ruolo di Marcella, dapprima avversaria e poi amica e confidente di Angela, la Masina ottenne nel 1949 il Nastro d'argento alla migliore attrice non protagonista.\nJohn Kitzmiller, un ufficiale dell'esercito americano originario del Michigan, oltre ad essere interprete del film, fece anche da mediatore affinch\u00e9 fosse possibile girare le scene all'interno della insicura (v. riquadro) Pineta di Tombolo.. Nel film lavor\u00f2 anche, sotto lo pseudonimo di Pierre Claud\u00e8, il direttore dell'Hotel Majestic di Roma, dando vita al ruolo del capobanda Pierluigi. Fu la sua unica attivit\u00e0 cinematografica. Da segnalare anche la partecipazione di Folco Lulli, che proprio con Lattuada aveva iniziato, quasi per caso, la sua attivit\u00e0 nel cinema, quando il regista lo aveva notato ed impiegato ne \"Il bandito\".\nAmbientazione.\nLa pellicola fu girata tutta in esterni nella zona della pineta del Tombolo e a Livorno. Le scene finali sono riprese a Calafuria, nello stesso punto in cui quattordici anni dopo Dino Risi, rappresentando un'Italia completamente cambiata, girer\u00e0 la celebre scena finale de \"Il sorpasso\", nella quale la Lancia Aurelia di Gassman cade in mare.\nAccoglienza.\nDelusione a Venezia.\nLa Lux port\u00f2 \"Senza piet\u00e0\" alla Mostra di Venezia con grandi speranze, ma questo film, al pari del \"Macbeth\" di Orson Welles, fu il pi\u00f9 illustre sconfitto dell'edizione di quell'anno, vinta da \"Hamlet\" di Laurence Olivier,che poi otterr\u00e0 anche l'Oscar 1949. Una sconfitta che alcuni anni dopo Lattuada attribu\u00ec \u00aballa mia insopportabile posizione di indipendenza politica, \"[mentre]\" molta critica del dopoguerra era ciecamente partigiana\u00bb.\nIn particolare Lattuada si scagli\u00f2 contro la \u00abnefasta influenza di Luigi Chiarini, gerarca fascista e collaboratore del periodico \"La difesa della razza\", poi diventato nel dopoguerra un esponente di sinistra con una illuminazione improvvisa\u00bb, accusandolo di aver voluto pregiudizialmente ostacolare il suo film: \u00abChiss\u00e0 \u2013 ha scritto, con un'allusione ai trascorsi politici del critico - forse ebbe un rigurgito razzista\u00bb.\nCritica.\nCommenti contemporanei. I giudizi sul film ne misero in evidenza luci ed ombre, come \"Stampa Sera\" che scrisse: \u00abFinita l'era dei pannicelli caldi, ormai piace al cinema italiano trattare le piaghe col ferro e col fuoco. Ma in \"Senza piet\u00e0\" la crudezza non \u00e8 sempre artisticamente risolta e spesso tradisce la maniera ed il partito preso. Ci\u00f2 non toglie che gli episodi riusciti siano parecchi e che tutto il film si segua con interesse. Carla Del Poggio, bellissima con quella sua aria di viso michelangiolesco, \u00e8 una interprete ricca di volont\u00e0\u2026.\u00bb oppure il \"Corriere della sera\", secondo il quale \u00abper accettare questo film occorre superare il disagio in cui si affonda per l'ennesima storia della gente marcia di Tombolo. Non \u00e8 soltanto materia truce, \u00e8 materia di cattivo odore. Vi sono punti forti in cui si riconoscono l'acutezza e l'ingegnosit\u00e0 di Lattuada.\u00bb. Anche \"Bianco e nero\" formul\u00f2 un giudizio intermedio: \u00abForse pochi registi possiedono oggi in Italia il linguaggio espressivo delle immagini come Lattuada. \"Senza piet\u00e0\", pur con una certa saldezza strutturale, appare intriso di luoghi comuni. Vorrebbe essere un film coraggioso ed \u00e8 invece un film timido. Sfiora il problema dei rapporti tra razze diverse, ma non vuole affrontarlo decisamente\u00bb.\nIl film non piacque alla critica di ispirazione cattolica. \"L'Osservatore Romano\" del 20 ottobre 1948, infatti, valut\u00f2 che \u00abLe nobili intenzioni di una fratellanza universale al di sopra delle nazioni e delle razze si sono mescolate in un ibrido convenzionalismo che ha spostato l'interesse pi\u00f9 sui valori esteriori che interiori della vicenda\u00bb, ed altrettanto, se non pi\u00f9, negativo fu il giudizio del Centro Cattolico Cinematografico che classific\u00f2 l'opera di Lattuada come \"visione sconsigliata per tutti\".\nCommenti successivi. Claudio Camerini ricorda come \u00abla progressione implacabile degli avvenimenti e la conclusione drammatica della vicenda non risparmiano severe critiche al film, in un momento in cui la \"speranza\" \u00e8 una delle cifre del cinema neorealista. Ma il giudizio negativo dei recensori italiani \u00e8 controbilanciato dal favore con cui i francesi accolgono il film; la sorte di \"Senza piet\u00e0\" sar\u00e0 quello di tanti altri film di Lattuada, a cui uno studio attento ai valori strutturali e formali riconsegner\u00e0, con il favore degli anni, il loro giusto valore storico\u00bb. Di avviso analogo Gian Piero Brunetta (\u00ab\"Senza piet\u00e0\", con il \"Mulino del Po\", rappresenta il momento della maturit\u00e0 espressiva del regista (\u2026.) con cui vengono ripresi i temi de \"Il bandito\"; con maggiore coerenza espressiva si fonde documento e dramma, introspezione psicologica ed intreccio melodrammatico, protesta per l'ingiustizia razziale e richiamo alla solidariet\u00e0, pessimismo e speranza\u00bb) e, in anni pi\u00f9 recenti, il \"Mereghetti\", per il quale si tratta del \u00absecondo viaggio di Lattuada nell'Italia disintegrata dell'immediato dopoguerra. In un momento in cui il messaggio di speranza \u00e8 quasi obbligatorio, il regista ritrae un universo livido e senza vie d'uscita dove la messinscena crudamente realistica assume via via connotazioni simboliche. Carla Del Poggio si \u00e8 ormai lasciata alle spalle i ruoli assennati d'anteguerra.\u00bb\nRisultato commerciale.\nIncasso in Italia. \"Senza piet\u00e0\" risulta aver introitato 201.250.000 lire dell'epoca. Un risultato commerciale che situa il film tra i primi per incasso (undicesimo posto su 46) tra quelli di produzione italiana usciti nelle sale nel 1948, anno in cui campione d'incasso fu \"I miserabili\" di Riccardo Freda (375 milioni di lire), peraltro sviluppatosi in due distinte pellicole, seguito da \"Fifa e arena\", di Mario Mattoli, con Tot\u00f2 (371 milioni).\nSuccesso al'estero. Il film ebbe anche un ottimo risultato in Europa, mentre non and\u00f2 bene negli Stati Uniti, ove, secondo Cosulich vi era \u00abun pubblico impreparato ad accettare l'amore tra un G.I. nero ed una italiana bianca.\u00bb. I riscontri internazionali furono vantati anche dal regista, in una intervista del 1951: \u00abho trovato [per i miei film - n.d.r.] maggior calore e consensi di pubblico nelle sale di seconda a terza classe. \"Senza piet\u00e0\" (ed il successivo \"Il Mulino del Po\") sono diventati grandi incassi in Italia solo nelle sale a prezzi popolari. Poi c'\u00e8 il pubblico estero. Per \"Il bandito\" e \"Senza piet\u00e0\" il pubblico e la critica francese hanno ingrandito il successo, che poi si \u00e8 esteso ad altre nazioni. In Germania, ad esempio, \"Senza piet\u00e0\" \u00e8 un incasso record dopo \"Riso amaro\"\u00bb. In un'altra occasione il regista ha ricordato che \u00abin Europa, ovunque andai, a Bruxelles, a Parigi, a Berna, fu un successo. Solo in Italia ci furono riserve, non ho mai capito bene da cosa furono dettate (\u2026) d'altra parte \"Senza piet\u00e0\" alla lunga \u00e8 venuto fuori, ogni volta che lo proiettano, soprattutto all'estero, suscita sempre reazioni positive\u00bb."}
{"id": "242746", "revid": "767487", "url": "https://it.wikipedia.org/wiki?curid=242746", "title": "Serenata (film 1921)", "text": "Serenata (\" Serenade\") \u00e8 un film muto del 1921, prodotto e diretto da Raoul Walsh. Ambientato in Spagna, aveva come interpreti Miriam Cooper, George Walsh, Rosita Marstini, Bertram Grassby, Noble Johnson. \nLa sceneggiatura di James T. O'Donohoe si basa su \"Mar\u00eda del Carmen\", una storia breve di Jos\u00e9 Fel\u00edn y Codina di cui non si conosce la data di pubblicazione.\nTrama.\nIn Spagna, la bella Mar\u00eda \u00e8 innamorata di Pancho, il figlio del governatore di Magdalena. Un giorno, per\u00f2, la citt\u00e0 viene assaltata e presa dai briganti di Ram\u00edrez; il governatore viene deposto e sostituito da don Domingo Maticas. Ram\u00f3n, il figlio del nuovo governatore, quando la vede, si invaghisce di Maria ma lei, bench\u00e9 sua madre veda di buon occhio quella relazione, respinge il giovane. Ram\u00f3n e Pancho, l'innamorato di Maria, entrambi gelosi l'uno dell'altro, finiscono per scontrarsi in un duello a conclusione del quale Ram\u00f3n viene seriamente ferito. Per cercare di proteggere l'amato, Maria promette al vendicativo Ram\u00f3n di sposarlo se risparmier\u00e0 Pancho, ma lui non rispetta il patto, facendo arrestare il rivale. La citt\u00e0, intanto, \u00e8 teatro di una contro rivoluzione: Pancho approfitta dei disordini per fuggire. Ritrovato Ram\u00f3n, lo batte nuovamente a duello: dopo averlo disarmato, per\u00f2, pur avendolo in suo potere, rinuncia a vendicarsi e gli risparmia la vita. Colpito dalla generosit\u00e0 del rivale, Ram\u00f3n aiuta i due innamorati a fuggire verso la salvezza, sacrificando la sua stessa vita.\nProduzione.\nRaoul Walsh, per produrre il film che venne girato nei Brunton Studios di Hollywood, costitu\u00ec la compagnia R.A. Walsh Productions. Le riprese durarono da fine marzo a fine maggio 1921.\nDistribuzione.\nIl copyright del film, richiesto dalla R. A. Walsh Productions, fu registrato l'11 ottobre 1921 con il numero LP17073.&lt;br&gt;\nDistribuito dalla Associated First National Pictures, il film usc\u00ec nelle sale degli Stati Uniti nell'agosto del 1921. In Giappone, fu distribuito il 14 marzo 1924.\nNon si conoscono copie ancora esistenti della pellicola che viene considerata presumibilmente perduta."}
{"id": "242747", "revid": "1782831", "url": "https://it.wikipedia.org/wiki?curid=242747", "title": "Lord Emsworth", "text": "Clarence Threepwood, nono conte di Emsworth, Visconte Bosham, noto come Lord Emsworth\n\u00e8 un personaggio di molti romanzi dello P.G. Wodehouse.\nLa sua residenza \u00e8 il castello di Blandings nello Shropshire.\nBiografia.\nCome tutti i personaggi di Wodehouse, Lord Emsworth non cambia la sua et\u00e0, se non minimamente, dalla prima apparizione\nnel 1915 all'ultima nel romanzo incompiuto \"Sunset at Blandings\" del 1977. Nel primo romanzo si dice che abbia studiato ad Eton nel decennio 1860, dovrebbe quindi avere un po' pi\u00f9 di sessant'anni.\nLa caratteristica principale di Lord Emsworth \u00e8 di essere incredibilmente distratto, interessato solo alla vita di campagna, \ntimido e irresoluto e soprattutto amante del quieto vivere; a detta delle sorelle \u00e8 anche irrimediabilmente lento di comprendonio. \nI suoi interessi maggiori sono il giardinaggio (coltivazione di rose e soprattutto di zucche) e \nin seguito l'allevamento dei suini e soprattutto del suo campione l'imperatrice di Blandings.\nFamiglia.\nDell'ottavo conte (il padre di Lord Emsworth) si sa solo che, al contrario del figlio, avesse un carattere \ndittatoriale e che terrorizzasse tutti i familiari a partire dalla moglie. Lord Emsowrth \u00e8 vedovo gi\u00e0 nel primo romanzo\ne della moglie non si sa niente, nemmeno il nome. \nLord Emsworth ha un fratello minore, il nobile Galahad Threepwood, e un notevole, seppur incerto, \nnumero di sorelle. Dei due figli maschi l'erede George Lord Bosham \u00e8 una figura minore, mentre il cadetto Freddie\n\u00e8 protagonista di diversi racconti e romanzi sia prima sia dopo il matrimonio con l'ereditiera americana Aggie Donaldson.\nLa figlia Lady Mildred Mant compare di sfuggita solo nel primo libro, del defunto fratello Lancelot Threepwood si hanno\nnotizie in \"Lampi d'estate\" dove compare la figlia Millicent. \nLe trame di molti romanzi si incentrano sulle sorelle che minacciano la pace di Lord Emsworth. In suo aiuto \narrivano vari personaggi: spesso il fratello Galahad (\"Gally\"), ma anche Lord Ickenham (lo \"zio Fred\"), Psmith e altri personaggi. Fra i \"nemici\", oltre alle sorelle, sono Sir Gregory Parsloe-Parsloe, proprietario del \nmaggior rivale dell'Imperatrice, la regina di Matchingham (in precedenza l'orgoglio di Matchingham), ma, soprattutto, Alaric duca di Dunstable, irascibile \"amico di famiglia\".\nImmancabile in tutti i romanzi il fedele maggiordomo Beach. \nPresente in molti romanzi, l'antipatico segretario, complice delle sorelle e bersaglio di comiche sventure: l'\"efficiente\" Baxter\nLe sorelle.\nLe sorelle di Lord Emsworh sembrano essere:\nRomanzi e raccolte di racconti.\nI volumi in cui compare Lord Emsworth, noti come facenti parte del \"ciclo di Blandings\" sono,\nin ordine cronologico:\nRacconti.\nNella raccolta \"Il castello di Blandings (1924):\nNote.\n\"Nota 1: i titoli originali sono quelli per l'edizione inglese, spesso la contemporanea edizione americana aveva un titolo diverso\"\n\"Nota 2: i titoli italiani possono variare a seconda dell'edizione\""}
{"id": "242750", "revid": "767487", "url": "https://it.wikipedia.org/wiki?curid=242750", "title": "Serenata (film 1956)", "text": "Serenata \u00e8 un film del 1956 diretto da Anthony Mann. \u00c8 ispirato al romanzo omonimo di James M. Cain (1937).\nRiprese.\nIl film venne girato a San Miguel de Allende, Guanajuato in Messico.\nDistribuzione.\nIl film, distribuito dalla Warner Bros., usc\u00ec nelle sale il 23 marzo 1956."}
{"id": "242751", "revid": "767487", "url": "https://it.wikipedia.org/wiki?curid=242751", "title": "Sieben Jahre Gl\u00fcck", "text": "Sieben Jahre Gl\u00fcck \u00e8 un film del 1942 scritto e diretto da Ernst Marischka.\nIl film \u00e8 stato girato a Cinecitt\u00e0 in doppia versione italo-tedesca. La versione italiana del film, intitolata \"Sette anni di felicit\u00e0\", \u00e8 stata distribuita in Italia nel 1943.\nProduzione.\nIl film fu prodotto dalla Bavaria Filmkunst GmbH (M\u00fcnchen-Geiselgasteig).\nDistribuzione.\nIl 28 agosto 1942 ottenne il visto di censura e usc\u00ec in sala il 9 ottobre.\nIn Germania, il film \u00e8 stato distribuito in DVD nel 2007 dalla Kinowelt Home Entertainment e nel 2017 dalla Filmjuwelen."}
{"id": "242752", "revid": "767487", "url": "https://it.wikipedia.org/wiki?curid=242752", "title": "Sette anni di felicit\u00e0", "text": "Sette anni di felicit\u00e0 \u00e8 un film del 1942, diretto dai registi Ernst Marischka e Roberto Savarese.\nIl film \u00e8 stato girato a Cinecitt\u00e0 in doppia versione italo-tedesca. La versione tedesca del film, intitolata Sieben Jahre Gl\u00fcck, viene distribuita in Germania alla fine del 1942, mentre quella italiana viene presentata al pubblico all'inizio del 1943.\nLa critica.\nRaul Radice nelle pagine del \"Corriere della Sera\", del 1\u00ba maggio 1943 \u00ab Ancora una volta siamo nel regno dell'avventura comico sentimentale. Sennonch\u00e9 ad inventarla e immaginarla e a tentare di darle vita ci si sono messi italiani e tedeschi. Qualche breve scena comica si perde fra minuzie insignificanti e quelche passaggio garbato \u00e8 sopraffatto dal clamore e dalla confusione delle voci \u00bb"}
{"id": "242756", "revid": "767487", "url": "https://it.wikipedia.org/wiki?curid=242756", "title": "Settimo cielo (film 1927)", "text": "Settimo cielo (\"Seventh Heaven\") \u00e8 un film del 1927, diretto da Frank Borzage.\nTrama.\nSiamo nel periodo della prima guerra mondiale.\nUn giovane spazzino aiuta una ragazza in difficolt\u00e0, fingendo davanti alle autorit\u00e0 che si tratti di sua moglie. Alla fine i due si innamorano, ma la guerra li divide.\nProduzione.\nIl film fu prodotto dalla Fox Film Corporation.\nDistribuzione.\nDistribuito dalla Fox Film Corporation, il film fu presentato con il titolo \"7th Heaven\" in prima mondiale il 6 maggio 1927 a Los Angeles. A questa, segu\u00ec una prima newyorkese il 25 maggio. Venne poi distribuito in tutto il mondo.\nIl 9 ottobre 2010 ne \u00e8 stata presentata la versione restaurata al Grand Lyon Film Festival. In Francia, il film era stato distribuito con il titolo \"L'Heure supr\u00eame\".\nRiconoscimenti.\nNel 1995 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "242761", "revid": "767487", "url": "https://it.wikipedia.org/wiki?curid=242761", "title": "Settimo cielo (film 1937)", "text": "Settimo cielo (\"Seventh Heaven\") \u00e8 un film del 1937 diretto da Henry King.\nIl film \u00e8 un remake della pellicola \"Settimo cielo\" del 1927 che aveva avuto maggior successo grazie anche ai tre Oscar vinti: Miglior regia, sceneggiatura e miglior attrice protagonista.\n\u00c8 il primo film con James Stewart protagonista.\nTrama.\nUno spazzacamino si innamora di un'orfana, cresciuta sulle strade di Parigi. La Grande Guerra del 1914-18 li separa e lui torner\u00e0 dal fronte cieco. La ragazza gli star\u00e0 vicino con amore."}
{"id": "242769", "revid": "767487", "url": "https://it.wikipedia.org/wiki?curid=242769", "title": "Sigfrido (film 1912)", "text": "Sigfrido \u00e8 un cortometraggio del 1912 diretto da Mario Caserini.\nTrama.\nIl film ripercorre l'epica storia di Sigfrido, che aiutando con l'inganno il re dei Nibelunghi a sconfiggere l'amazzone Brunilde, trov\u00f2 la sua fine per mano di Hagen."}
{"id": "242771", "revid": "767487", "url": "https://it.wikipedia.org/wiki?curid=242771", "title": "Sigfrido (film 1957)", "text": "Sigfrido, noto anche come Sigfrido (La leggenda dei Nibelunghi), \u00e8 un film del 1958 diretto da Giacomo Gentilomo.\nIl film \u00e8 tratto dall'opera di Richard Wagner e narra le epiche vicende di Sigfrido, l'eroe dei Nibelunghi che intraprese varie imprese per conquistare Crimilde e che fu ucciso da Hagen, geloso del suo rapporto."}
{"id": "242772", "revid": "767487", "url": "https://it.wikipedia.org/wiki?curid=242772", "title": "Sinfonia d'amore (film 1929)", "text": "Sinfonia d'amore (\"A Song of Kentucky\") \u00e8 un film del 1929 diretto da Lewis Seiler.\nProduzione.\nIl film fu prodotto dalla Fox Film Corporation. Venne girato nel Kentucky, ai Churchill Downs - 700 Central Avenue di Louisville.\nDistribuzione.\nDistribuito dalla Fox Film Corporation e presentato da William Fox, il film usc\u00ec nelle sale cinematografiche statunitensi il 10 novembre 1929.\nDate di uscita.\nIMDb\nAlias"}
{"id": "242774", "revid": "767487", "url": "https://it.wikipedia.org/wiki?curid=242774", "title": "Sinfonia d'amore (film 1954)", "text": "Sinfonia d'amore \u00e8 un film del 1954 diretto dal regista Glauco Pellegrini.\nTrama.\nLa storia \u00e8 ambientata nell'Ottocento e racconta gli ultimi anni del musicista Franz Schubert, uomo di grande ingegno musicale, indeciso tra due donne.\nProduzione.\nBiografia romanzata del musicista Schubert, il film \u00e8 ascrivibile al filone dei melodrammi sentimentali comunemente detto \"strappalacrime\", molto in voga in quel periodo tra il pubblico italiano, poi ribattezzato dalla critica con il termine \"neorealismo d'appendice\".\nFu frutto di una co-produzione tra Italia (Cines e Rovere Film) e Francia (Imperial Film).\nDistribuzione.\nIl film fu distribuito in Italia nell'autunno del 1954.\nFu in seguito distribuito anche in Portogallo (7 marzo 1956), Danimarca (12 marzo 1956), Paesi Bassi (19 ottobre 1956), Francia (8 marzo 1957) e Germania Ovest (15 novembre 1957).\nAccoglienza.\nIl film fu il 91\u00ba incasso al botteghino italiano nella stagione cinematografica 1954-55."}
{"id": "242779", "revid": "767487", "url": "https://it.wikipedia.org/wiki?curid=242779", "title": "Sirene (film 1990)", "text": "Sirene (\"Mermaids\") \u00e8 un film del 1990, diretto dal regista Richard Benjamin e con protagonisti Cher, Bob Hoskins, Winona Ryder (nominata per il Golden Globe per la migliore attrice non protagonista per il ruolo), e Christina Ricci al suo debutto. Il film \u00e8 basato sull'omonimo romanzo del 1986 di Patty Dann.\nTrama.\n1963. La madre single Rachel Flax arriva in un paesino del Massachusetts con le sue due figlie, avute da due padri diversi e stufe delle continue relazioni fallite della madre, che ogni volta decide di cambiare citt\u00e0. La figlia maggiore, Charlotte, \u00e8 nel pieno dell'adolescenza, aspira a farsi monaca e ben presto si innamora del guardiano della torre delle campane, mentre Kate \u00e8 una dolce ragazzina che sogna di diventare una nuotatrice professionista. Le due figlie cercano in tutti i modi di far sposare la madre con Lou, un commerciante di scarpe che sembra essere perfetto per lei, in modo da non doversi trasferire nuovamente in un'altra citt\u00e0.\nProduzione.\nIl ruolo di Charlotte era stato inizialmente affidato a Emily Lloyd. L'attrice presumibilmente aveva iniziato a girare le prime scene, ma fu sostituita perch\u00e9 Cher fece notare che le figlie del suo personaggio non potevano essere interpretate da personaggi con i capelli biondi. Ironicamente nella realt\u00e0 tutti i figli di Cher hanno i capelli chiari.\nEmily Lloyd fece causa alla Orion Pictures ed alla produzione del film, giungendo ad una soluzione il secondo giorno del processo, il 30 luglio 1991.\n\"Sirene\" doveva essere il debutto cinematografico americano per il regista Lasse Hallstr\u00f6m fino a quando il regista non fu rimosso dalla sua posizione per essersi ripetutamente scontrato con Cher, e quindi venne sostituito prima da Frank Oz ed in seguito da Richard Benjamin.\nAccoglienza.\n\"Sirene\" detiene un indice di gradimento del 73% sul sito Rotten Tomatoes, che indicano valutazioni medie molto positive.\n\"Time Out New York\" scrisse: \"\"Il film \u00e8 gravato da particolari curiosi e osservazioni, e la sua preoccupazione per tutte le cose acquatiche (la sorella piccola \u00e8 un asso del nuoto, la mamma si veste da sirena per la vigilia di capodanno, etc) \u00e8 esagerata. La caratterizzazione [dei personaggi] soffre, con Charlotte e sua madre troppo egoiste per attirare le nostre simpatie. Fondamentalmente, non sono proprio divertenti\".\nVincent Canby del \"New York Times\" scrisse: \"Sirene, adattato dalla sceneggiatrice inglese June Roberts dal romanzo di Patty Dann, \u00e8 una commedia terribilmente delicata e spiritosa sul serio argomento della crescita\"\".\nColonna sonora.\nL'album contenente la colonna sonora del film \u00e8 stato pubblicato il 13 novembre 1990 dalla Geffen Records."}
{"id": "242780", "revid": "767487", "url": "https://it.wikipedia.org/wiki?curid=242780", "title": "Sirene (film 1994)", "text": "\"Sirene (Sirens)\" \u00e8 un film del 1993, diretto da John Duigan.\nTrama.\nUn giovane prete anglicano, Tony, e sua moglie Estella vengono inviati in Australia dall'Inghilterra per prendere servizio in queste nuove terre selvagge. Durante il viaggio viene chiesto loro di fare una pausa presso la dimora del pittore Norman Lindsay, noto artista locale accusato di dipingere temi blasfemi. La permanenza nella dimora dell'artista, immersa nel verde dell'Australia, con splendide modelle nude che girano per casa e discorsi molto lontani dalle tematiche religiose (come l'esistenza di Atlantide), porter\u00e0 la coppia ad esplorare la propria repressione sessuale e a rivalutare la propria vita di coppia."}
{"id": "242787", "revid": "767487", "url": "https://it.wikipedia.org/wiki?curid=242787", "title": "Slalom (film)", "text": "Slalom \u00e8 un film del 1965 diretto da Luciano Salce.\nTrama.\nLucio Ridolfi \u00e8 un uomo sposato ma \u00e8 complessato da tante piccole manie, tra le quali la paura di qualsiasi situazione imprevista che potrebbe metterlo in difficolt\u00e0. Durante il periodo natalizio parte per le vacanze per Sestriere insieme al fraterno amico Riccardo, con le rispettive consorti.\nDurante il viaggio, prima in treno e poi in albergo Lucio s'imbatte in Helen, una bella ragazza bionda che sembra mostrare interesse per la sua galanteria; da quel momento per\u00f2 la vita di Lucio diventa un susseguirsi di sparatorie e inseguimenti.\nLucio, dopo aver assistito a un omicidio, viene pi\u00f9 volte preso di mira da un misterioso sicario che lo seguir\u00e0 anche a Il Cairo quando con l'inganno viene rapito e scambiato per Charles Irving, un agente segreto ucciso a causa di un complotto internazionale.\nLucio, una volta venuto a conoscenza della verit\u00e0, \u00e8 costretto ad assumere l'identit\u00e0 del defunto Irving e a recitare il ruolo affidatogli dall'F.B.I. per poter portare a termine la missione incompiuta dal vero agente segreto.\nDurante questo girovagare per l'Egitto, irrompe pi\u00f9 volte anche durante il lavoro dell'hostess Nadia che con lui \u00e8 costretta a condividere anche situazioni pericolose a rischio della vita.\nAlla fine, con successo, della sua avventura, Lucio viene accompagnato in elicottero nel luogo di villeggiatura da dove era partito, ma a differenza di altre volte preferisce non divulgare ci\u00f2 che ha dovuto passare per il bene della sua incolumit\u00e0.\nProduzione.\nIl film, girato in buona parte in Egitto, si \u00e8 avvalso della coproduzione della casa cinematografica egiziana \"Copro film\", che gi\u00e0 aveva coprodotto \"A 008, operazione Sterminio\" e \"Come rubammo la bomba atomica\".\nIn una scena all'inizio del film si vede la Stazione ferroviaria di Alessandria, riconoscibile dal cartello omonimo, ma il film non \u00e8 stato girato realmente l\u00ec.\nCast.\nI coprotagonisti che affiancano Gassman, Daniela Bianchi e Adolfo Celi, sono tuttora noti agli appassionati di James Bond per aver partecipato rispettivamente al secondo e quarto film con protagonista Connery, ma mentre \u00e8 oggettivo che la Bianchi fu qui scelta per \u201csfruttarne\u201d la fama esplosa l'anno precedente con \"A 007, dalla Russia con amore\", non altrettanto vale per Celi: perch\u00e9 al contrario di quanto si potrebbe pensare, l'attore siciliano gir\u00f2 prima \"Slalom\" di \"\"; e il film italiano usc\u00ec per primo. Infatti, le riprese di \"Slalom\" avvennero nel gennaio 1965 al Sestriere e nel luglio seguente in Egitto, quindi il film fu presentato a Sorrento in settembre, e arriv\u00f2 nelle sale a met\u00e0 novembre.\nLa lavorazione di \"\" cominci\u00f2 invece in marzo \u2013 quando nelle sale italiane era appena giunto \"Goldfinger\" \u2013 e fu poi distribuito in dicembre, uscendo curiosamente prima in Italia (il 15) che negli Stati Uniti (22) e nel Regno Unito (29).\nL'attrice che interpreta l'hostess egiziana Nadia \u00e8 Lobna Abdel Aziz: semisconosciuta in Italia, era invece gi\u00e0 una star in Egitto.\nColonna sonora.\nLe musiche originali, composte da Ennio Morricone, furono dirette da Bruno Nicolai, all'epoca suo amico e collaboratore.\nDistribuzione.\nIl film \u00e8 stato proiettato in pubblico per la prima volta il 24 settembre 1965 al festival di Sorrento (Visto Censura n. 45672 del 14 settembre 1965) quindi usc\u00ec nelle sale italiane il 13 novembre. Fu poi distribuito nell'allora Germania Occidentale, con il titolo \"So ein Windhund\", il 19 febbraio 1970."}
{"id": "242801", "revid": "767487", "url": "https://it.wikipedia.org/wiki?curid=242801", "title": "Sogno d'amore (film 1943)", "text": "Sogno d'amore \u00e8 un film del 1943, diretto da Ferdinando Maria Poggioli.\nProduzione.\nLa sceneggiatura \u00e8 tratta dalla commedia teatrale \"Mecta Jiubvi\" di Alexander Kosorotov, gi\u00e0 precedentemente portata sul grande schermo nel 1922 da Gennaro Righelli (\"Sogno d'amore\"). Questa versione sonora per\u00f2 non fu mai ultimata a causa degli avvenimenti bellici. Le riprese iniziate nei primi mesi del 1943 a Cinecitt\u00e0 furono interrotte dopo il 25 luglio. Alcune testimonianze affermano anche che alcune scene non furono girate a causa dei frequenti capricci dell'attrice protagonista, Miria di San Servolo (al secolo Myriam Petacci).\nIl ritrovamento.\nNel 1999 il documentarista Sandro Gastinelli rinviene a Boves i negativi del film che si credevano perduti. Se ne \u00e8 avviato il restauro ma, solo 13 anni dopo, nel 2012, all'interno del Premio Amidei, \u00e8 stato proiettato il rimontaggio di quel che rimaneva dell'antica pellicola. Il tutto per una durata di circa 30 minuti."}
{"id": "242805", "revid": "767487", "url": "https://it.wikipedia.org/wiki?curid=242805", "title": "Sogno d'amore (C'era una volta...)", "text": "Sogno d'amore (C'era una volta...) \u00e8 un film del 1995 diretto da Fabrizio De Angelis."}
{"id": "242808", "revid": "767487", "url": "https://it.wikipedia.org/wiki?curid=242808", "title": "Sogno di una notte d'estate (film 1983)", "text": "Sogno di una notte d'estate \u00e8 un film del 1983, primo lungometraggio diretto dal regista Gabriele Salvatores. \u00c8 una trasposizione cinematografica della commedia \"Sogno di una notte di mezza estate\" di Shakespeare in un'ambientazione contemporanea.\n\u00c8 stata realizzata anche l'omonima colonna sonora.\nTrama.\nIn una villa arriva una coppia per celebrare le nozze e poco lontano in un'altra location vivono folletti ed elfi che popolano la zona e renderanno movimentata la permanenza in luogo dei sopracitati.\nLocation.\nIl film \u00e8 stato girato in gran parte a Villa Arconati di Castellazzo di Bollate."}
{"id": "242810", "revid": "767487", "url": "https://it.wikipedia.org/wiki?curid=242810", "title": "Sole (film 1929)", "text": "Sole \u00e8 un film muto del 1929, il primo diretto da Alessandro Blasetti. Si tratta di una pellicola, oggi quasi interamente perduta, che costitu\u00ec uno dei ricorrenti quanto vani tentativi di \"rinascita\" della cinematografia italiana rispetto alla crisi in cui si trovava negli anni venti. Essa, inoltre, rivestiva una notevole valenza di esaltazione propagandistica delle opere di bonifica attuate dal regime fascista.\nTrama.\nIn una zona paludosa sottoposta a bonifica gli abitanti sono in rivolta perch\u00e9 temono di essere espropriati. Marco, uno dei capi della comunit\u00e0, decide di incontrarsi con l'Ing. Rinaldi, direttore della bonifica, il quale riesce a convincerlo che l'intervento porter\u00e0 sviluppo e benessere. Ma il giovane ed impulsivo Silvestro non si fida e decide di attaccare con altri residenti il cantiere dei bonificatori, attirando Rinaldi in una trappola. Quando Silvestro riconosce nell'ingegnere l'ufficiale che gli salv\u00f2 la vita durante la guerra, lo mette in salvo, senza riuscire per\u00f2 a bloccare gli scontri, durante i quali viene uccisa Giovanna, figlia di Marco, di cui Silvestro \u00e8 innamorato. La tragica morte di Giovanna fa cessare gli scontri e gli abitanti accettano la bonifica.\nRealizzazione del film.\nContesto storico.\nIl primo film diretto da Blasetti nacque in un periodo in cui da alcuni anni era in corso una discussione, condita anche di elementi nazionalistici, sulla possibile ripresa (la \"rinascita\") della cinematografia italiana, che sul finire degli anni venti si trovava in una situazione di decadenza, con il fallimento delle poche aziende superstiti. Nel quinquennio 1925 - 1929 erano stati infatti prodotti soltanto un centinaio di film, ma, essendo spesso legati a contesti regionali o dialettali, solo una minima parte di essi avevano trovato una distribuzione nazionale e quasi nessuno internazionale.\nIn questa situazione alcuni gruppi di cineasti (i pochi che non s'erano trasferiti a lavorare in Germania o in Francia), diedero vita, per spirito di reazione, a proprie case di produzione, come la \"A.D.I.A\", fondata nel novembre 1927 da Mario Camerini, Gabriellino D'Annunzio e Roberto Roberti (che produrr\u00e0 4 film tra cui \"Kif Tebbi\"), la milanese \"S.A.C.I.A.\" (\"Societ\u00e0 anonima cinematografica Italo Americana\" che realizzer\u00e0 \"Rotaie\") o la fiorentina I.C.S.A., cui si deve \"Frate Francesco\".\nProduzione: la Augustus.\nUno dei gruppi che si attivarono in tal senso fu quello che s'era radunato attorno alla rivista \"cinematografo\" - fondata da Blasetti nel 1927 - nel quale entrarono Umberto Masetti, Libero Solaroli, Mario Serandrei. Umberto Barbaro, Ferdinando Maria Poggioli, Goffredo Alessandrini, Aldo Vergano, Corrado D'Errico e altri. Il fermento che caratterizzava la redazione e i collaboratori port\u00f2 alla decisione di \u00abpassare dalle parole ai fatti\u00bb con la creazione di una nuova casa di produzione, anche per contrapporsi a Stefano Pittaluga, che in quanto distributore di film americani e produttore di pellicole popolari era visto dal gruppo di \"cinematografo\" come uno dei responsabili della crisi della cinematografia italiana.\nFu quindi fondata nel dicembre 1927 (un mese dopo la A.D.I.A.) la Augustus, finanziata con una sottoscrizione pubblica promossa attraverso le pagine della rivista (che frutt\u00f2 30.000 lire), cui si aggiunsero altre 13.000 lire personali dei promotori. Il nome della societ\u00e0 derivava da Augusto Turati, a quel tempo segretario del Partito Nazionale Fascista, che in una situazione di disinteresse del regime verso il cinema fu uno dei pochi \u00abche cominci\u00f2 a far capire, assieme a Bottai, che il cinematografo poteva avere una grossa importanza anche di natura politica\u00bb, per cui nello statuto della societ\u00e0 venne previsto che gli utili della stessa sarebbero stati devoluti ad opere assistenziali del Partito Fascista. Altri capitali vennero da alcuni nobili romani, tra cui Roberto Lucifero d'Aprigliano, che entrarono nel Consiglio di amministrazione. Al capitale della societ\u00e0 partecip\u00f2 anche la Cosulich, mentre un finanziamento di 100.000 lire richiesto dai promotori al neo costituito Ente Nazionale per la cinematografia (ENAC), che pur era stato ben accolto come primo segnale di interesse dello Stato verso il cinema, fu negato con astruse motivazioni.\nAnni dopo, ormai cineasta affermato, Blasetti rievocher\u00e0 quella sua prima esperienza di produttore-regista come \u00abun atto di fede: la pellicola fu il prodotto di entusiasmo, fede, istinto, anche se allora coscienza e conoscenza del cinema erano ancora lontani da me\u00bb\nSoggetto e sceneggiatura.\nNonostante entusiasmo e buoni propositi, la preparazione del film richiese circa un anno di lavoro. Si part\u00ec da un soggetto proposto da Alberto Boero, un autore cagliaritano sconosciuto che l'aveva inviato, con altri due scritti, a Blasetti, il quale lo aveva accolto come \u00aboriginale, possente, latino\u00bb. Su quel testo Aldo Vergano stese la sceneggiatura del film, a cui collabor\u00f2 in larga parte lo stesso Blasetti con l'obiettivo di \u00abfare un film di natura popolare, anti-telefoni bianchi\u00bb, e superando in tal modo anche le diversit\u00e0 di opinioni tra Vergano, che non aveva mai nascosto le sue idee antifasciste, e Blasetti, all'epoca convinto sostenitore del regime. Il lavoro che ne scatur\u00ec sar\u00e0 retrospettivamente avvicinato da qualche commentatore al cinema sovietico, ma Blasetti negher\u00e0 sempre questa circostanza, affermando di aver assistito a quei film solo un anno e mezzo dopo l'uscita di \"Sole\" ed indicando invece quali suoi ispiratori Murnau e Vidor. &lt;br&gt;\nRiprese.\nLa lavorazione di \"Sole\" inizi\u00f2 il 20 dicembre 1928, quando furono appositamente riaperti i teatri di posa romani di via Mondov\u00ec 36 (gi\u00e0 della UCI), che erano rimasti chiusi negli ultimi 4 anni e che la Augustus aveva potuto rilevare per il tramite della sua azionista Cosulich. Le riprese si protrassero poi per i mesi invernali, e molte furono realizzate all'esterno nella zona dell'Agro Pontino, ponendo grande cura nelle inquadrature, con una ricerca di ritmo e con l'impiego di potenti lampade tedesche per illuminare le scene.\nApporti artistici.\nAnticipando scelte posteriori del cinema italiano, in \"Sole\" la maggior parte degli attori fu non professionista, e tra gli altri molti furono pi\u00f9 o meno esordienti, soprattutto le interpreti femminili.\nIl pi\u00f9 esperto, bench\u00e9 avesse allora solo 23 anni, fu Marcello Spada che, avendo gi\u00e0 preso parte a \"Kif Tebbi\", si trov\u00f2 cos\u00ec partecipe di entrambe le esperienze della \"rinascita\". Blasetti, in aderenza allo spirito con cui aveva realizzato l'iniziativa, vant\u00f2 per il suo primo film \u00abun complesso artistico di prim'ordine, diretto da un italiano, sceneggiato da un italiano, fotografato da un italiano, interpretato da italiani, con maestranze italiane\u00bb.\nDel gruppo redazionale prese parte alla lavorazione Goffredo Alessandrini, che fu aiuto regista. \"Sole\", film muto, non fu mai - come accadde ad altre pellicole - sonorizzato quando poco tempo dopo si diffuse il sonoro, ma accompagnato da un commento musicale originale scritto dal maestro De Risi che, a detta del regista, accett\u00f2 di comporlo per stima nei suoi confronti. \"Sole\" costitu\u00ec anche l'inizio di una lunghissima carriera per la scenografo Gastone Medin e fu, in un breve ruolo, la prima esperienza cinematografica di Macario.\nAccoglienza.\nPrima di essere presentato il film di Blasetti dovette superare qualche difficolt\u00e0 con la censura, che impose il taglio di alcune inquadrature di nudo femminile e di una scena, considerata troppo violenta, del conflitto sociale tra abitanti e bonificatori. La \"prima\" di \"Sole\", uno dei pochi (18 in tutto) titoli italiani usciti nel 1929, si svolse la mattina di domenica 16 giugno 1929 presso il cinema \"Corso\" di piazza San Lorenzo in Lucina a Roma e fu un evento mondano cui presenziarono personalit\u00e0 delle istituzioni. della politica e dello spettacolo, con una tale ressa che anche gli interpreti faticarono ad entrare.\nSuccesso iniziale.\nAlla sua apparizione il film suscit\u00f2 un coro di giudizi entusiasti. Alberto Cecchi, scrisse di \u00abrinascimento del cinema italiano (dove) per la prima volta i villani sono villani davvero, la palude palude, il clima umido e nebbioso, quello vero delle Pontine dopo una quindicina d'anni che sono stati una specie di tenebroso ed ignorantissimo Medio Evo della cinematografia italiana\u00bb, mentre altri ammisero di \u00abnon credere ai propri occhi vedendo un film italiano bello per la meno quanto i pi\u00f9 bei film stranieri; il vantaggio di \"Sole\" non ha soltanto un notevole valore artistico, ma uno morale pi\u00f9 grande\u00bb. Lo spirito della \"rinascita\" anim\u00f2 quasi tutti i commenti: \u00abV'\u00e8 da augurarsi che questo sia il primo riuscito ardimento capace di iniziare con fortuna la nuova era della nostra cinematografia\u00bb, oppure \u00abun film che pu\u00f2 vantarsi di avere il primato della produzione [italiana] attuale, che ci auguriamo sia di sprone per nuove battaglie\u00bb, o, ancora, \u00abil primo film della nuova cinematografia italiana, opera quadrata e virile, mirabilmente intonata allo spirito della nuova epoca\u00bb. Vi fu anche chi lo addit\u00f2 a simbolo per il futuro: \u00abNon so se un giorno questo film sar\u00e0 ricordato come esempio [ma] francamente vorrei che cos\u00ec fosse per il merito di aver creato in Italia quanto di meglio sia stato fatto in materia di fotografia\u00bb. Solo qualche anno dopo si lev\u00f2 una voce dissonante da tanto unanime entusiasmo e fu quella di Leo Longanesi che defin\u00ec \"Sole\" \u00abuna banale pellicola d'imitazione sovietica, con butteri ragionieri e contadini di via Veneto\u00bb.\nIl clima di euforia creatosi attorno a \"Sole\" arriv\u00f2 sino a Mussolini che volle visionare il film. Blasetti pot\u00e9 quindi annunciare che \u00abIl duce del fascismo ha visto ed ha elogiato il mio film ed i concetti ai quali si ispira. Il mio orgoglio di lavoratore italiano non poteva attendersi mai tanto\u00bb.\nMancata distribuzione.\nLe critiche positive e gli elogi non ebbero alcun effetto sul risultato commerciale di \"Sole\" che registr\u00f2 incassi modestissimi. La Augustus non riusc\u00ec neanche a trovare un distributore, anche per la crisi dell'ENAC la cui attivit\u00e0 si aren\u00f2 quando il Presidente Bisi venne accusato di malversazioni amministrative. A nulla valse un estremo tentativo di Blasetti di sollecitare un intervento personale di Mussolini che potesse sbloccare il film a fronte dell'invasione di pellicole straniere.\nNaufrag\u00f2 il tentativo di concentrazione produttiva denominato \"Consorzio Italiano Produttori\" che avrebbe dovuto riunire la Augustus con la A.D.I.A. la veneziana \"Suprema film\" (che in quello stesso periodo stava realizzando in Libia \"Miryam\" e \"La sperduta di Allah\") e la \"S.A.C.I.A.\", iniziativa presentata da Blasetti come un tentativo di \"serrare le file\" analogo a quello che nel 1922 aveva prodotto le squadre fasciste. Anche l'ipotesi che attorno al film potesse costituirsi una rete distributiva concorrenziale rispetto a quella di Pittaluga, il \"Consorzio Italiano Esercenti cinematografici indipendenti\" (che decise di avviare la propria attivit\u00e0 proprio con la proiezione di \"Sole\"), non ebbe seguito.\n\u00abL'insuccesso di \"Sole\" - rievoc\u00f2 quarantacinque anni dopo il regista - ridusse il nostro gruppo alla fame. Fummo salvati da Pittaluga che per tre anni avevamo attaccato\u00bb. La Augustus non produsse pi\u00f9 nulla e, oberata dai debiti e non pi\u00f9 sostenuta dalla Banca Italo-Britannica che era fallita, fu posta in liquidazione e chiusa il 1\u00ba giugno 1931.\nCommenti successivi.\nLa mancanza pressoch\u00e9 totale della pellicola (v. riquadro) rende impossibile dare oggi un giudizio artistico su un film che, appunto per questo, \u00e8 considerato \"mitico\", per cui l'attenzione dei commentatori si \u00e8 pi\u00f9 orientata sul significato storico che \"Sole\" ebbe in quella particolare stagione del cinema italiano. Dal punto di vista dei contenuti, il film \u00e8 stato giudicato \u00abperfettamente allineato con la politica ruralista del regime, che aveva uno dei suoi cardini nella bonifica integrale e riesce anche ad inserire un altro tema caro al regime, quello dei reduci\u00bb e quale \u00abradicale trasformazione del racconto edificante incentrato su valori famigliari, rurali e bellici, con un impianto fortemente ideologico [che] mette in scena il \"Progresso\"\u00bb. Sotto l'aspetto storico, \"Sole\" rappresenta una nuova delusione rispetto ai propositi di rilancio della cinematografia nazionale, e conclude in Italia, con \"Rotaie\", il periodo del cinema muto: poco pi\u00f9 di un anno dopo la \"prima\" del film muto della Augustus, uscir\u00e0 infatti \"La canzone dell'amore\", prodotto da Pittaluga con la Cines, nella quale poi anche Blasetti entrer\u00e0, riprendendovi con \"Terra madre\" temi ruralisti analoghi a \"Sole\"."}
{"id": "242818", "revid": "125620865", "url": "https://it.wikipedia.org/wiki?curid=242818", "title": "Sole (film 2000)", "text": "Sole \u00e8 un film documentario del 2000 diretto da Mariangela Barbanente. Girato tra il 1998 e il 1999, racconta il fenomeno del caporalato nella zona tra Brindisi e Taranto.\nTrama.\nVita, Teresa, Daniela sono braccianti agricole. Lavorano a pi\u00f9 di cento chilometri da casa perch\u00e9 nei loro paesi, sulle colline tra Brindisi e Taranto, non ci sono altre possibilit\u00e0. Lavorano \"grazie\" ai caporali, intermediari illegali tra le aziende agricole e la manodopera che reclutano le braccianti, determinano la paga e mettono a disposizione i mezzi di trasporto in cambio di una percentuale sul salario gi\u00e0 basso. Da queste parti, la disoccupazione maschile \u00e8 un fenomeno diffusissimo. I caporali preferiscono le donne perch\u00e9 sono pi\u00f9 \"inclini\" alla sottomissione. Dai caporali dipende la sopravvivenza di moltissime famiglie: un potere enorme di cui spesso abusano. \nE come gran parte delle donne del mondo, anche loro quando rientrano dal lavoro \u2013 dopo 10 o anche 14 ore - hanno la famiglia e la casa di cui occuparsi. Non c'\u00e8 spazio per nient'altro nella loro vita. Non hanno diritti, ma solo doveri. \nUn anno nell'esistenza di queste donne. Le attese notturne, le lunghe ore nei campi, la vita privata. E soprattutto le loro piccole vittorie: il tentativo incessante di non lasciarsi calpestare."}
{"id": "242820", "revid": "767487", "url": "https://it.wikipedia.org/wiki?curid=242820", "title": "Solitudine (film 1941)", "text": "Solitudine \u00e8 un film del 1941, diretto dal regista Livio Pavanelli.\nProduzione.\nIl film venne girato negli stabilimenti romani del S.A.F.A. Palatino.\nDistribuzione.\nIl film venne distribuito nel circuito cinematografico il 25 dicembre del 1941."}
{"id": "242822", "revid": "767487", "url": "https://it.wikipedia.org/wiki?curid=242822", "title": "Solitudine (film 1951)", "text": "Solitudine (\"Night Into Morning\") \u00e8 un film del 1951 diretto da Fletcher Markle.\nTrama.\nIl professor Ainley si rifugia nell'alcol dopo la morte della moglie e del figlio a seguito di un incendio. Grazie all'aiuto di due giovani amici, l'insegnante trova la forza di riprendersi.\nProduzione.\n\u00c8 il terzo film di Ray Milland che segue il filo conduttore dell'alcol. I primi due furono \"Giorni perduti\" e \"Perdonami se ho peccato\".\nIl film, prodotto dalla Metro-Goldwyn-Mayer con i titoli di lavorazione \"People in Love\" e \"People We Love\", venne girato dal 27 novembre 1950 all'11 gennaio 1951.\nIl film segna il debutto dell'attrice inglese Dawn Addams."}
{"id": "242823", "revid": "767487", "url": "https://it.wikipedia.org/wiki?curid=242823", "title": "Solitudine (film 1961)", "text": "Solitudine \u00e8 un film del 1961, diretto dal regista Renato Polselli e girato a Portici.\nTrama.\nAlfredo \u00e8 un giovane pescatore che vive con la matrigna Rosa e il fratellastro Paolo. Essendo un tipo introverso, Alfredo \u00e8 meno preferito da Rosa rispetto a Paolo. Alfredo \u00e8 in conflitto con Muollo, un proprietario di barche, con cui ha un'accesa discussione, finendo poi per minacciarlo. Alfredo, proprio mentre insegue di nascosto Muollo, scopre Paolo avere un\u2019accesa discussione con lo stesso che finisce in tragedia con la morte di Muollo. A seguito del ritrovamento del cadavere di Muollo \u00e8 Alfredo ad essere accusato di omicidio e arrestato, ma soltanto dopo si scopre che \u00e8 stato Paolo grazie alla confessione di Dalila, la sua ragazza, coinvolta nell'omicidio, che, intenta a fermarlo mentre fugge all'estero, viene uccisa da quest'ultimo. Dopo la morte di Paolo, Alfredo viene liberato e si riguadagna l'affetto di Rosa e sposa cos\u00ec la sua amata Marisa."}
{"id": "242828", "revid": "767487", "url": "https://it.wikipedia.org/wiki?curid=242828", "title": "Mutterlied", "text": "Mutterlied \u00e8 un film del 1937 diretto da Carmine Gallone che ha come interpreti principali i famosi cantanti Beniamino Gigli e Maria Cebotari. La sceneggiatura \u00e8 firmata da Bernd Hoffmann e da Thea von Harbou.\nIl film \u00e8 stato girato da Gallone anche in versione italiana con il titolo \"Solo per te\" mantenendo lo stesso cast.\nProduzione.\nIl film fu prodotto dalla Itala-Film GmbH (Berlino) e Itala-Film SA (Roma).\nDistribuzione.\nIn Germania, il film ottenne il visto di censura B.47120 del 16 dicembre 1937. Il 24 dicembre, la vigilia di Natale, il film fu proiettato al Capitol di Berlino."}
{"id": "242844", "revid": "643494", "url": "https://it.wikipedia.org/wiki?curid=242844", "title": "Solo x te", "text": "Solo x te \u00e8 un film per la televisione italiano del 1998, noto anche con il titolo Solo per te.\nTrama.\nLa storia \u00e8 ambientata a Roma, e vede come protagonista un arido professore di matematica che riscopre il ruolo fondamentale dei sentimenti.\nLuca \u00e8 un arcigno e rigido professore di matematica pi\u00f9 attento alle regole che al dominio dei sentimenti. Quando Tito, un suo allievo, rimane ucciso per errore Luca \u00e8 preso dal rimorso di essersi comportato troppo severamente nei suoi confronti. Una notte Tito gli compare davanti con due ali da angelo e a Luca quasi prende un colpo ma, superato lo shock, comincia a comunicare con lui. Insieme con Tito, Luca risolver\u00e0 un caso apparentemente disperato (aiuter\u00e0 Tito a salvare la vita di Ester, caduta in un brutto giro dopo la morte del ragazzo). Cos\u00ec in breve tempo Luca recuper\u00e0 quel pizzico di umanit\u00e0 e di affetti sepolto nel suo cuore."}
{"id": "242848", "revid": "767487", "url": "https://it.wikipedia.org/wiki?curid=242848", "title": "Solo una notte (film 1933)", "text": "Solo una notte (\"Only Yesterday\") \u00e8 un film del 1933, diretto da John M. Stahl.\n\u00c8 uno degli adattamenti cinematografici del racconto di Stefan Zweig \"Lettera di una sconosciuta\" (\"Brief einer Unbekannten\").\nProduzione.\nIl film fu prodotto da Carl Laemmle per l'Universal Pictures.\nDistribuzione.\nDistribuito dalla Universal Pictures, il film usc\u00ec nelle sale statunitensi il 1\u00ba novembre 1933\nData di uscita.\nIMDb\nAlias"}
{"id": "242855", "revid": "767487", "url": "https://it.wikipedia.org/wiki?curid=242855", "title": "Distretto del Pays-d'Enhaut", "text": "Il distretto del Pays-d'Enhaut \u00e8 stato un distretto del Canton Vaud, in Svizzera. Confinava con i distretti di Aigle a sud e di Vevey a ovest, con il Canton Friburgo (distretto di Gruy\u00e8re) a nord e con il Canton Berna (distretto di Saanen) a est. Il capoluogo era Ch\u00e2teau-d'\u0152x.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto della Riviera-Pays-d'Enhaut.\nDivisione.\nAmministrativamente era diviso in 2 circoli e 3 comuni:"}
{"id": "242858", "revid": "767487", "url": "https://it.wikipedia.org/wiki?curid=242858", "title": "Solo una notte (film 1939)", "text": "\"Solo una notte (En enda natt)\" \u00e8 un film del 1939, diretto dal regista Gustaf Molander.\nTrama.\nValdemar lavora in un parco divertimenti ma non sa di essere il figlio illegittimo del colonnello Von Brede.\nQuando il colonnello lo scopre lo chiama come responsabile dei suoi cavalli, colonnello ha anche una figlia, Eva coetanea di Valdemar. Il colonnello deve quindi evitare che i due si innamorino mantenendo il segreto sull'identit\u00e0 del ragazzo."}
{"id": "242861", "revid": "767487", "url": "https://it.wikipedia.org/wiki?curid=242861", "title": "Sono stato io! (film 1937)", "text": "Sono stato io! \u00e8 un film del 1937, diretto dal regista Raffaello Matarazzo.\nTrama.\nGiovannino Apicella viene licenziato perch\u00e9, in un'epoca di retorici sforzi demografici, \u00e8 l'unico celibe del suo ufficio. Ridotto cos\u00ec all'indigenza, viene invitato dal nipote Carlino ad alloggiare presso di lui, che abita con la madre, sorella di Giovannino, anche se costei non apprezza la presenza del nuovo arrivato. In realt\u00e0 il nipote ha invitato il timido ed impacciato zio perch\u00e9 mira ad impadronirsi della sua liquidazione per spenderla nella bella vita notturna a cui lui, studente di lungo corso, \u00e8 dedito.\nGiovannino viene relegato ai margini della famiglia per svolgere le mansioni pi\u00f9 umili, e se le cose non vanno come previsto, finisce sempre per essere incolpato lui. Quando il nipote coinvolge l'ignaro zio in una scorribanda notturna con la soubrette Fiammetta, sua amante, ed i due rientrano a casa ubriachi, la colpa ricade ancora una volta su Giovannino, che a quel punto viene mandato a lavorare in cucina. Qui simpatizza con la domestica Lisa, segretamente innamorata di Carlino, il quale una sera riesce ad approfittare di questo sentimento passando la notte con la ragazza.\nArriva l'estate e la famiglia si trasferisce al mare. Carlino presenta ai suoi genitori la nuova fidanzata, ma proprio durante la festa di fidanzamento Lisa sviene. Si scopre cos\u00ec che la ragazza \u00e8 incinta. Per evitare che lo scandalo travolga la giovane, Giovannino si accusa di essere lui il padre, prendendosi ancora una volta la colpa. Ma Carlino a quel punto ammette la verit\u00e0 e dichiara di voler sposare Lisa, mentre il nobile gesto di Giovannino lo far\u00e0 finalmente apprezzare dalla famiglia.\nProduzione.\n\"Sono stato io!\" \u00e8 la trasposizione cinematografica della commedia teatrale \"Sar\u00e0 stato Giovannino\" di Paola Riccora e Roberto Bracco che i fratelli De Filippo avevano rappresentato a teatro nel 1933. Matarazzo dirige per la prima volta i De Filippo; in seguito girer\u00e0 con loro altre pellicole, ma questa sar\u00e0 l'unica in cui saranno presenti tutti e tre i fratelli. \nPeppino De Filippo rievoc\u00f2 molto positivamente questa prima esperienza di lavoro comune con il regista romano: \u00abdopo Matarazzo - dichiar\u00f2 - non abbiamo pi\u00f9 trovato un regista in grado di valorizzare la nostra coppia, per una ragione molto importante, perch\u00e9 non eravamo adatti allo schermo\u00bb. \nAnche Matarazzo ebbe parole di grande apprezzamento per i De Filippo, e soprattutto per Peppino. In un'intervista - una delle poche uscite pubbliche del regista, persona timida e schiva - che egli pubblic\u00f2 nel 1964, due anni prima della morte, al critico francese Bernard Eisenschitz dichiar\u00f2 che \u00aboggi a teatro solo Peppino \u00e8 in grado di ricreare quell'atmosfera di improvvisazione della commedia dell'arte\u00bb.\nLe riprese del film furono realizzate a Tirrenia nei primi mesi autunnali del 1937; la pellicola inizi\u00f2 a circolare nelle sale alla fine di dicembre dello stesso anno. Per i tre fratelli De Filippo \"Sono stato io!\" costitu\u00ec la prima di una serie di opere cinematografiche di \u00abcomicit\u00e0 sanamente popolaresca\u00bb caratterizzata, nel titolo, dai punti esclamativi (\"Non ti pago!\", \"Non mi muovo!\" e \"Ti conosco, mascherina!\"). Nel cast artistico torn\u00f2 a lavorare con Matarazzo l'attrice bolognese Lina Gennari, che proprio con il regista romano aveva esordito nel 1933 con \"Treno popolare\", e si segnal\u00f2 la presenza della giovanissima (16 anni) Alida Valli, la cui partecipazione alla pellicola suscit\u00f2 giudizi lusinghieri, tra cui quello del \"Corriere della sera\", che la defin\u00ec \u00abuna graziosa apparizione, fresca e fotogenicamente piccante, una piccola crisalide con molte promesse\u00bb, nonostante apparisse in poche scene, il che rende ancora pi\u00f9 significativi i giudizi positivi sulla sua partecipazione.\nNel cast tecnico va segnalato l'apporto dello scenografo Virgilio Marchi, spesso attivo nelle produzioni realizzate negli studi di Tirrenia, e considerato \u00abuno dei protagonisti della rinascita della cinematografia nazionale [ed] uno degli scenografi pi\u00f9 apprezzati negli ambienti in cui vengono programmati i maggiori sforzi produttivi del cinema italiano\u00bb.\nAccoglienza.\nGiudizi contemporanei.\nI giudizi della critica furono abbastanza benevoli, pur evidenziando l'impostazione fortemente teatrale del soggetto, come scrisse, ad esempio, Francesco Pasinetti che lo defin\u00ec \u00abun tipo di film che ebbe successo commerciale, ispirato dalle commedie popolaresche, interpretate da attori del teatro dialettale\u00bb. Anche il \"Corriere della sera\" rilev\u00f2 la dipendenza del film dal testo teatrale: \u00abi punti culminanti del film sono le scene madri della commedia, tuttavia Amato e Matarazzo han cercato il pi\u00f9 possibile di variare lo sfondo, introducendo elementi nuovi - il teatro, la vita di spiaggia, ecc. Peccato che questi elementi nel film non sono poi fusi ed equilibrati\u00bb.\nAnaloga osservazione fu avanzata da Dino Falconi, secondo il quale \u00aboccorreva una sceneggiatura pi\u00f9 abile e pi\u00f9 ricca (con) una regia di Matarazzo tirata un po' via\u00bb. Di regia \u00abuniforme che non pecca di originalit\u00e0\u00bb parl\u00f2 anche \"Cinemagazzino\", secondo il quale \u00abil film non ha pretese eccessive, perci\u00f2 va considerato esclusivamente per l'interpretazione molto buon data dai veri protagonisti, i De Filippo\u00bb. Analogo, seppur espresso con il consueto stile ironico, anche il giudizio che Adolfo Franci forn\u00ec ai suoi lettori: \u00abse volete anche dare un salutino ad un film italiano andate a vedere i De Filippo in \"Sono stato io!\". \u00c8 un filmetto senza pretese, buttato gi\u00f9 alla buona dove gli attori fanno del loro meglio perch\u00e9 non restiate a bocca asciutta. Ci riescono ? C'\u00e8 chi dice si e chi no. Per conto mio non mi pronuncio\u00bb.\nCommenti successivi.\nIl rapporto non risolto tra la commedia teatrale e la sua versione per gli schermi riguard\u00f2, secondo alcuni, anche l'interpretazione dei principali attori. \u00abPer quanto riguarda il teatro - scrisse Dario Sabatello - si pu\u00f2 scrivere con sicurezza quasi matematica che Eduardo pi\u00f9 Peppino pi\u00f9 Titina eguale poesia. Per quanto riguarda il cinematografo. spesso l'obiettivo gioca brutti scherzi anche agli attori pi\u00f9 grandi. Le pellicola si vede volentieri e diverte, punto e basta. Ma dai De Filippo pretendiamo qualcosa di pi\u00f9\u00bb. Molto severo fu invece il giudizio del film da parte del Centro Cattolico Cinematografico che lo classific\u00f2 decisamente tra quelli da \u00abescludere per ogni genere di pubblico in quanto rappresentava \u00absituazioni scabrosissime ed abbondanti esibizioni balneari\u00bb\u00bb.\nI giudizi retrospettivi sulla filmografia di Matarazzo hanno confermato per questa pellicola i commenti dell'epoca. Infatti il \"Mereghetti\" la definisce \u00abcommedia diretta con garbo, con qualche bella invenzione ed una lieve polemica anticonformista e modernista, specie nel personaggio di Alida Valli\u00bb, mentre Giacovelli e Lancia scrivono di \u00abcommedia agile e sbrigativa\u00bb. Ernesto G. Laura, ricordando che questa era la prima volta che i tre fratelli De Filippo apparivano assieme sullo schermo, la ritiene \u00abun testo di facile emotivit\u00e0 e di convenzionale impianto, che si arricchisce di scene e di ambienti\u00bb.\nAnche Angela Pudenzi, autrice della prima (e sinora unica) monografia completa sull'opera di Matarazzo, attribuisce a \"Sono stato io!\" un valore di \u00abcommedia farsesca sorretta dalle situazioni tipiche del teatro di evasione, servita da attori di eccezionale bravura. Di fronte all'arte dei De Filippo, la regia di Matarazzo si fa sommessa, quasi si nasconde\u00bb.\nRisultato economico.\nCome per tutta la filmografia italiana degli anni trenta non \u00e8 noto il risultato commerciale del film. Si sa tuttavia che, grazie alla notoriet\u00e0 ed al prestigio dei De Filippo, il film riscosse qualche anno dopo un notevole successo di pubblico tra le comunit\u00e0 dell'emigrazione italiana, in particolare a New York, dove al cinema \"Roma\", una delle tre sale in cui si proiettavano pellicole in italiano, rest\u00f2 in cartellone per due settimane con spettacoli sempre gremiti."}
{"id": "242865", "revid": "767487", "url": "https://it.wikipedia.org/wiki?curid=242865", "title": "Sono stato io! (film 1973)", "text": "Sono stato io! \u00e8 un film del 1973, diretto da Alberto Lattuada.\nTrama.\nIl giovane Biagio Solise vive a Milano dove fa il lavavetri in un grattacielo di giorno e la comparsa alla Scala di notte.\nBiagio sogna di diventare famoso in qualunque modo, finch\u00e9 una sera al teatro dove lavora, gli arriva l'occasione: la primadonna Gloria Strozzi viene strangolata nel suo camerino da uno sconosciuto e Biagio dissemina indizi in tutto il camerino per attribuirsi la colpa dell'omicidio.\nIl giorno dopo i giornali di tutto il mondo parlano dell'omicidio della cantante lirica, definendolo il \"delitto del secolo\", Biagio \u00e8 finalmente contento. Nel frattempo Biagio si costruisce un alibi, e dopo qualche fatica la polizia lo arresta. Il suo nome \u00e8 su tutti i giornali, tutto va secondo i suoi piani, e viene contattato per pubblicit\u00e0 e film.\nNel mentre inizia il processo. Biagio si serve del suo alibi di ferro all'ultimo momento e ride mentre il pubblico ministero chiede per lui la condanna a trent'anni di carcere. Ma proprio mentre Biagio ricorre alla sua arma segreta, cio\u00e8 alla testimonianza del Cavalier Toluzzi che avrebbe dovuto scagionarlo, il Cavaliere muore d'infarto ancora prima di testimoniare. Cos\u00ec Biagio viene condannato a trent'anni per un omicidio che non ha mai commesso. Alla fine viene trasferito nel penitenziario dell'isola di Pianosa, solo e dimenticato da tutti."}
{"id": "242867", "revid": "767487", "url": "https://it.wikipedia.org/wiki?curid=242867", "title": "Sotto il cielo di Parigi (film 1951)", "text": "Sotto il cielo di Parigi (\"Sous le ciel de Paris\") \u00e8 un film del 1951 diretto da Julien Duvivier."}
{"id": "242879", "revid": "767487", "url": "https://it.wikipedia.org/wiki?curid=242879", "title": "Sotto il cielo di Parigi (film 1991)", "text": "Sotto il cielo di Parigi (\"Le ciel de Paris\") \u00e8 un film del 1991 diretto da Michel B\u00e9na."}
{"id": "242880", "revid": "767487", "url": "https://it.wikipedia.org/wiki?curid=242880", "title": "Sotto la croce del sud", "text": "Sotto la croce del sud \u00e8 un film del 1938 diretto da Guido Brignone. Il film venne presentato alla Mostra di Venezia del 1938, vincendo una medaglia per i valori tecnici della pellicola.\nTrama.\nUn giovane ingegnere arriva nell'Africa Orientale Italiana per dirigere i lavori di bonifica. Permette ad una coppia di gestire lo spaccio nonostante non abbiano alcun permesso.\nLa donna cerca di sedurlo mentre l'uomo vende alcolici di nascosto creando in questo modo malumore tra i lavoratori.\nL'ingegnere capisce che la donna non \u00e8 innamorata di lui e riesce ad allontanare la coppia, lui rester\u00e0 solo ma porter\u00e0 a compimento il suo lavoro."}
{"id": "242900", "revid": "767487", "url": "https://it.wikipedia.org/wiki?curid=242900", "title": "Sotto la maschera (film 1937)", "text": "Sotto la maschera (\"Big Town Girl\") \u00e8 un film del 1937, diretto da Alfred L. Werker.\nProduzione.\nIl film, prodotto dalla Twentieth Century Fox Film Corporation, fu girato in interni negli studi della casa di produzione, al 10201 di Pico Blvd, a Century City (Los Angeles).\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche statunitensi il 3 dicembre 1937."}
{"id": "242914", "revid": "767487", "url": "https://it.wikipedia.org/wiki?curid=242914", "title": "Sotto la maschera (film 1939)", "text": "Sotto la maschera (\"Verdacht auf Ursula\") \u00e8 un film del 1939, diretto da Karl Heinz Martin.\nProduzione.\nIl film, che fu prodotto dalla Bavaria-Filmkunst, venne girato a Praga e nei suoi dintorni dal giugno al luglio 1939.\nDistribuzione.\nDistribuito dalla Bavaria-Filmkunst Verleih con il visto di censura B.52525 del 21 ottobre 1939 che ne vietava la visione ai minori, il film fu presentato al Tauentzien-Palast di Berlino il 1\u00ba novembre 1939."}
{"id": "242915", "revid": "767487", "url": "https://it.wikipedia.org/wiki?curid=242915", "title": "Spartaco (film 1913)", "text": "Spartaco, anche noto come Spartaco, il gladiatore della Tracia, \u00e8 un film del 1913 diretto da Giovanni Enrico Vidali.\nTrama.\nDurante il periodo di consolato di Pompeo e Crasso avviene la cattura di un giovane schiavo di origine greca: Spartaco.\nEgli viene condotto assieme ad altri coetanei in un'arena dove viene preparato per i giochi che si svolgeranno a Roma.\nLa vita \u00e8 dura e Spartaco un giorno non ne pu\u00f2 pi\u00f9 di violenze e soprusi, cos\u00ec scappa e raduna un esercito di schiavi che comincia a far conquiste.\nA Roma la notizia giunge veloce come il vento ed il senato prende accordi su come respingere la ribellione; intanto Spartaco si \u00e8 innamorato di una giovane tracia.\nLo scontro decisivo avverr\u00e0 in Puglia, prima a Petilia dove Spartaco vince contro Crasso, in seguito in Lucania dove il condottiero romano distrugge l'esercito del ribelle che \u00e8 costretto a sottomettersi a Roma ed a essere crocifisso sulla via Appia a Roma insieme ai superstiti."}
{"id": "242920", "revid": "767487", "url": "https://it.wikipedia.org/wiki?curid=242920", "title": "Spartaco - Il gladiatore della Tracia", "text": "Spartaco - Il gladiatore della Tracia \u00e8 un film del 1953 diretto da Riccardo Freda.\nTrama.\nPer aver difeso una schiava, il soldato Spartaco \u00e8 condannato a combattere nelle arene. Ma presto si ribella, organizzando una rivolta con un gruppo di gladiatori. Spartaco ama la figlia di Marco Licinio Crasso, il suo maggior persecutore: grazie a ci\u00f2, riesce ad ottenere la grazia per s\u00e9 e per i suoi compagni. Ma essi, in sua assenza, hanno deciso di proseguire la rivolta. Spartaco li raggiunge e muore con loro."}
{"id": "242922", "revid": "767487", "url": "https://it.wikipedia.org/wiki?curid=242922", "title": "Sperduti nel buio (film 1914)", "text": "Sperduti nel buio \u00e8 un film muto italiano del 1914 diretto da Nino Martoglio e, secondo alcuni studiosi, anche da Roberto Danesi. Viene ritenuto un classico dell'epoca del cinema muto ed \u00e8 considerato un esempio di cinema verista e naturalista non comune per la sua epoca, fu oggetto di studio e considerazione sino a quando, a causa della guerra, la pellicola and\u00f2 perduta. Anche successivamente, esso fu considerato da alcuni come un lontano esempio di neorealismo, tesi tuttavia contestata da altri commentatori.\nTrama.\nNapoli, in una notte di bufera si incontrano casualmente due derelitti. Lei \u00e8 Paolina. figlia illegittima di una ragazza sedotta e poi abbandonata da un nobile, che sopravvive facendo la mendicante e talvolta frequentando per necessit\u00e0 ambienti malavitosi. Un giorno, inseguita dalla polizia, si rifugia in una taverna dove incontra Nunzio, un cieco sfruttato dal patrigno, che si guadagna da vivere suonando il violino. Essi s'avvicinano dapprima per reciproco aiuto, poi si innamorano, e sognano di sfuggire ai loro sfruttatori, ma senza potersi riscattare dalla miseria. Poi le vicissitudini li separano.\nNel frattempo il duca di Vallenza, il padre di Paolina, in preda al rimorso per aver abbandonato quella bambina ed ormai anziano e malato, decide di riparare al torto e renderla erede dei suoi beni. Ma la perfida Livia, l'ultima amante del nobile, lo inganna e riesce ad appropriarsi dei beni del duca, impedendo che Paolina possa ricevere quanto \u00e8 nella volont\u00e0 di suo padre. Intanto Nunzio, bench\u00e9 cieco, riesce a sventare un tentativo di violenza di un malvivente che insidia Paolina ed i due giovani cos\u00ec ritrovati, per sfuggire alla miseria decidono di andarsene lontano.\nSoggetto.\n\"Sperduti nel buio\" \u00e8 tratto dall'omonimo dramma, il cui sottotitolo era \"Gente che gode, gente che soffre\", scritto nel 1901 dall'autore napoletano Roberto Bracco e rappresentato con successo dapprima nella citt\u00e0 partenopea e poi in tutta Italia dalla compagnia Talli con Irma Gramatica ed Oreste Calabresi. Dopo un primo tentativo non riuscito di trasposizione cinematografica ad opera, nel 1912, della \"Itala Film\" di Torino, fu il regista e commediografo siciliano Nino Martoglio ad avviare i contatti che portarono alla realizzazione del film, superando la diffidenza di Bracco che ancora l'anno precedente, di fronte ad una domanda postagli dal quotidiano fiorentino \"Il nuovo Giornale\", aveva sdegnosamente risposto \u00abnon ho mai lavorato per il cinema e non ne ho l'intenzione\u00bb, aggiungendo che \u00abil cinema, ora come ora, \u00e8 un omaggio alla ingenuit\u00e0 ed al cretinismo\u00bb. L'anno successivo, invece, egli cambi\u00f2 idea e, interrompendo i contatti in corso con una casa di produzione straniera, accett\u00f2 la proposta della \"Morgana film\" di portare il dramma sullo schermo.\nSceneggiatura.\nBracco motiv\u00f2 la sua mutata opinione con le assicurazioni ricevute sul rispetto del valore artistico della sua opera: \u00abIl mio dramma non subir\u00e0 offese (anche se) s'intende che la visione cinematografica avr\u00e0 una finalit\u00e0 diverse da quella della visione scenica\u00bb. Per questo egli affianc\u00f2 assiduamente il regista Martoglio nella preparazione della sceneggiatura, di cui attualmente sono sopravvissute solo due copie, parzialmente diverse tra di loro, una delle quali, dattiloscritta, reca infatti appunti autografi dell'autore, creando cos\u00ec \u00abuna delle prime occasioni in cui si realizz\u00f2 una perfetta collaborazione tra l'autore del soggetto e lo sceneggiatore - regista.\u00bb.\nTuttavia, nonostante il dichiarato rispetto verso il dramma teatrale, il finale del film risult\u00f2 diverso in quanto propone un lieto fine in cui Nunzio e Paolina tornano insieme, mentre nel testo originale essi vengono definitivamente separati dalle traversie della vita, bench\u00e9 qualche commentatore ritenga che, nonostante le modifiche, l'adattamento cinematografico abbia superato il testo originario. Anche Bracco, comunque, alla fine abbandon\u00f2 le sue riserve e defin\u00ec \u00abuna meraviglia\u00bb la regia di Martoglio: \u00abnon credevo che si fosse potuto ottenere un s\u00ec mirabile risultato. Se la cinematografia \u00e8 quella con cui \u00e8 stata riprodotto il mio dramma \"Sperduti nel buio\", non c'\u00e8 pi\u00f9 da discutere\u00bb.\nUno degli aspetti che furono considerati pi\u00f9 interessanti e innovativi della sceneggiatura era il c.d. \"montaggio di contrasto\", in cui venivano messi bruscamente a raffronto le scene degli ambienti di povert\u00e0 e quelle del lusso e del vizio, che, a parere di alcuni commentatori, costituisce una scoperta nella costruzione dei personaggi.\nProduzione.\n\"Sperduti nel buio\" fu realizzato dalla \"Morgana film\" (nome ufficiale \"Edizioni d'arte Morgana film\", da non confondersi con una quasi omonima societ\u00e0 catanese anch'essa costituita da Martoglio l'anno precedente), fondata nel gennaio 1914 a Roma su iniziativa della \"Societ\u00e0 imprese cinematografiche Clemente Levi e C\", nella quale Martoglio, che gi\u00e0 collaborava con la \"Cines\", fu chiamato per assumere il ruolo di Direttore artistico. I programmi della \"Morgana\", finanziati soprattutto dal marchese Alfredo di Bugnano, si proponevano in modo innovativo di portare sullo schermo opere letterarie di natura realista interpretate da importanti attori teatrali, anche dialettali, ed infatti la prima pellicola prodotta fu \"Capitan Blanco\", uscito all'inizio del 1914 e tratto dal dramma \"U Paliu\" dello stesso Martoglio.\nIl film, composto da un prologo e 3 parti, fu girato interamente a Napoli con un largo e decisivo uso di esterni, dando spazio a \u00abdettagli di una tale veridicit\u00e0 da rivelare essi soli, la grande simpatia umana dei realizzatori del film: certi abitucci, certe coperte di lana, cappelli a cencio\u00bb. Durante la lavorazione del film, che dur\u00f2 per diversi mesi, il \"set\" del film venne visitato a sorpresa dal Sottosegretario alla Pubblica istruzione Giovanni Rosadi, che ricevette in omaggio dai produttori una copia del film, che poi circa 30 anni dopo sar\u00e0 al centro di una complessa vicenda di smarrimento (v. riquadro). Dopo \"Sperduti nel buio\" la \"Morgana film\" realizz\u00f2 ancora un terzo film, \"Teresa Raquin\") e poi cess\u00f2 l'attivit\u00e0.\nInterpreti.\nBench\u00e9 ambientato e realizzato a Napoli da una societ\u00e0 con sede a Roma, \"Sperduti nel buio\" \u00e8 stato definito \u00abun film siciliano\u00bb, dato che Martoglio si circond\u00f2 di attori provenienti dal teatro dialettale di quella regione, come Tot\u00f2 Maiorana e soprattutto i principali interpreti, Giovanni Grasso e Virginia Balistrieri (una coppia che gi\u00e0 aveva impiegato in \"Capitan Blanco\"). Grasso, in particolare, proprio da Martoglio era stato \"scoperto\" nel 1902 ed avviato a fare l'attore quando lavorava nel teatro dei pupi. \nQuesta scelta fu inizialmente osteggiata da Bracco che non vedeva in Grasso, fisicamente molto prestante, l'interprete adatto ad impersonare il mite e remissivo Nunzio. L'unica estranea a queste origini fu Maria Carmi (nome d'arte della fiorentina Norina Gilli), attrice italo - tedesca all'epoca reduce da grandi successi teatrali a Berlino ed a Vienna e che con \"Sperduti nel buio\" si qualific\u00f2 anche in Italia tra le maggiori attrici del momento per il suo stile non divistico, ma che l'anno successivo, all'inizio della guerra, fu poi costretta a lasciare l'Italia ed a rientrare in Germania.\nDistribuzione.\nLa \"prima\" del film si svolse il 20 settembre 1914 (con una anteprima \"privata\" riservata alla critica il giorno precedente) al cinema \"Maxima\" di Napoli ove ebbe, secondo le cronache del tempo, \u00abun'accoglienza assolutamente entusiasta\u00bb. Successivamente, pur nell'assenza di dati ufficiali, si sa che La distribuzione e l'esito commerciale del film furono resi difficili dalla guerra, a causa della quale \"Sperduti nel buio\" non pot\u00e9 essere esportato n\u00e9 in Francia, n\u00e9 in Gran Bretagna ed anche in Italia venne presentato in molte citt\u00e0 con grande ritardo (A Torino solo nel dicembre del 1915). Secondo alcuni commentatori successivi, tuttavia, la pellicola non ebbe grandi accoglienze positive dalla critica del tempo.\nAccoglienza.\nCommenti contemporanei.\nIn effetti, sulla base delle fonti d'epoca disponibili, emergono contrasti netti nella critica. Accanto a chi lod\u00f2 \u00abil palpito di vita, la verit\u00e0 degli ambienti popolari e principeschi l'efficacia di espressione scenica tale da farci scambiare lo schermo per un lembo di vita reale\u00bb, vi fu chi scrisse che \u00abl'opinione pubblica si \u00e8 mostrata avversa a tale film date le varie inconcludenze ed esasperazioni manifeste in cui \u00e8 solito cadere il Grasso\u00bb. E se da un lato vi fu chi proclam\u00f2 che \u00abcon questo film la nostra cinematografia ha trovato la sua via verso l'arte, la sua m\u00e8ta\u00bb, dall'altro il film venne accusato di aver stravolto l'opera originaria: \u00abPreferiamo il finale di \"Sperduti nel buio\" cos\u00ec come in teatro. Chi ha voluto fare delle aggiunte - sia pure lo stesso Bracco - ha manomesso volgarmente un'opera d'arte ed ha implicitamente insultato il pubblico cinematografico\u00bb.\nCommenti retrospettivi.\nNei decenni successivi \"Sperduti nel buio\" \u00e8 stato al centro di discussioni da parte dei critici e degli storici del cinema. Negli anni trenta il film divenne \u00abun \"testo sacro\" per gli studiosi del cinema che si raggruppavano attorno alle riviste \"Bianco e nero\" e \"Cinema\", che ne apprezzavano \u00abgli ambienti descritti con una impressionante evidenza documentaria, tanto da raggiungere un'atmosfera altamente drammatica, solo incrinata dalla recitazione degli attori, talvolta congestionata\u00bb. Ancora nel 1939, il critico Umberto Barbaro gli dedic\u00f2 un articolo in cui sosteneva che il film diretto a Martoglio poteva considerarsi una anticipazione delle opere di Griffith e del russo Pudovkin, indicandolo come esempio di realismo per i futuri registi.\nNel dopoguerra, dopo la perdita dell'unica copia della pellicola, non fu possibile basare i giudizi su una visione diretta del film. Ciononostante \"Sperduti nel buio\" non si pot\u00e9 sottrarre alla discussione sulle origini del neorealismo poich\u00e9 molti critici, soprattutto nei primi anni cinquanta, gli attribuirono un forte influsso in quel senso. Cos\u00ec Cosulich, secondo cui \u00ab\u00e8 ormai accettato all'unanimit\u00e0 che il filone neorealistico italiano tragga origine da \"Sperduti nel buio\"\u00bb, come anche Aristarco, per il quale \u00abi germi della scuola realista del dopoguerra sono da ricercare in \"Assunta Spina\" di Serena o in \"Sperduti nel buio\"\u00bb.\nPur non accentuando tale aspetto, anche altri commentatori la considerarono comunque un'opera importante in quanto, rispetto alla produzione dell'epoca (\"Cabiria\" \u00e8 anch'esso del 1914) avrebbe rappresentato una novit\u00e0: \u00abNel biennio 1914 - 15 il cinema italiano produce alcune opere che, staccandosi dal facile repertorio romanzesco ed erotico, rivelano tendenze realistiche\u00bb, attribuendo questo sviluppo all'attenzione di Martoglio per il verismo ed il naturalismo di derivazione verghiana.\nMa, in anni pi\u00f9 recenti, queste opinioni sono state contestate ritenendo \u00abdel tutto arbitraria la pretesa di volervi scorgere decisamente i prodromi del complesso movimento neorealista verificatosi in Italia oltre trent'anni dopo, difettando di ogni punto di vista sociale o anche di semplice critica di costume\u00bb. Vi \u00e8 stato anche chi ha scritto di \u00abmitologia critica: osiamo mettere in dubbio che da un melodrammone di tal fatta, tratto dal mediocre testo di Bracco con duchi che prima seducono e poi ne muoiono di crepacuore, possa uscirne la tanto decandata \"irruenza documentaria\". Nonostante ci\u00f2 il mito di \"Sperduti nel buio\" continua e c'\u00e8 chi trova il modo di collegarlo al neorealismo, o, peggio, chi lo trova pervaso di socialismo \"in fieri\", quando invece \u00e8 il capostipite di un cinema del melodramma, ben vegeto ancora oggi (Matarazzo)\u00bb.\nOpere correlate.\nDella pellicola fu realizzato un omonimo rifacimento sonoro nel 1947, diretto da Camillo Mastrocinque ed interpretato da Vittorio De Sica, Fiorella Betti e Jacqueline Plessis."}
{"id": "242923", "revid": "767487", "url": "https://it.wikipedia.org/wiki?curid=242923", "title": "Sperduti nel buio (film 1947)", "text": "Sperduti nel buio \u00e8 un film italiano del 1947 diretto da Camillo Mastrocinque, tratto dall'omonimo dramma teatrale di Roberto Bracco.\nFu presentato in concorso al 2\u00ba Festival di Cannes.\nTrama.\nNapoli. Franz Cardillo, duca di Valenza, aveva avuto, in passato, una breve storia con una sua cameriera, Maria. Da questa relazione illegittima \u00e8 nata una bambina, Paolina, che per\u00f2 l'uomo non ha mai voluto riconoscere. Quando, quindici anni pi\u00f9 tardi, Maria muore, Paolo Nardone, un pregiudicato, col quale la donna conviveva, tenta un ricatto ai danni del duca, valendosi proprio di Paolina, che sa essere figlia del nobile; l'uomo per\u00f2 non cede al ricatto e Nardone viene arrestato mentre Paolina, ormai rimasta sola, decide di andarsene da casa. Fuggendo in una notte di bufera, la ragazza si rifugia in un caf\u00e9-chantant vuoto: c'\u00e8 soltanto Carmine, un povero violinista non vedente. Carmine si affeziona alla ragazza, le insegna a cantare, e insieme al vecchio Ciccillo iniziano a fare i suonatori ambulanti, legati tra loro da affetto fraterno.\nNel frattempo il duca di Valenza, gravemente ammalatosi e cosciente di essere quasi arrivato alla fine dei suoi giorni, vorrebbe prendere con s\u00e9 la figlia mai riconosciuta e nominarla propria erede, ma Livia, perfida amante del duca, glielo impedisce e cos\u00ec l'uomo muore prima di poter mettere in pratica i suoi propositi. Nardone, uscito di galera, tenta di costringere Paolina a tornare a vivere con lui; ma questa ha trovato ormai un valido difensore: un giovane e onesto marinaio, che, riamato, l'ama e vuole sposarla. Nardone \u00e8 messo dunque fuori gioco dal marinaio e cos\u00ec lui e Paolina possono coronare il loro sogno d'amore, sposandosi; Carmine, tornando dal suo lavoro, trova la sua casa ormai vuota. Il destino di Paolina, che egli prevedeva da tempo, si \u00e8 avverato.\nProduzione.\nIl film rientra nel filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato dalla critica con il termine \"neorealismo d'appendice\".\nDoppiaggio.\nIn questo film Fiorella Betti, allora giovane attrice debuttante, venne doppiata da Clelia Matania, sebbene in seguito essa stessa divenne un'apprezzata doppiatrice.\nDistribuzione.\nIl film venne distribuito nelle sale cinematografiche italiane nel settembre del 1947.\nFu in seguito distribuito anche negli Stati Uniti, il 13 maggio del 1949, con il titolo \"Lost in the Dark\".\nVenne distribuito anche in Francia con il titolo \"Perdu dans le t\u00e9n\u00e8bres\".\nOpere correlate.\nIl dramma di Roberto Bracco era stato gi\u00e0 trasposto al cinema durante l'epoca del muto con un'omonima pellicola del 1914 diretta da Nino Martoglio, poi andata perduta."}
{"id": "242936", "revid": "767487", "url": "https://it.wikipedia.org/wiki?curid=242936", "title": "Spiagge (film 1986)", "text": "Spiagge \u00e8 un film del 1986 diretto da Stefan Henszelman.\nTrama.\nL'adolescente Kristian si trasferisce in un nuovo quartiere e nella nuova scuola stringe amicizia con due ragazzi molto diversi tra loro: l'indipendente Henrik e Patrick, il capo di una banda. Successivamente Kristian scopre che Patrick \u00e8 gay e ha una relazione con il capitano di una squadra di calcio."}
{"id": "242939", "revid": "767487", "url": "https://it.wikipedia.org/wiki?curid=242939", "title": "Spiagge (film 1988)", "text": "Spiagge (\"Beaches\") \u00e8 un film del 1988, diretto dal regista Garry Marshall.\nTrama.\nIl film racconta la storia di due amiche provenienti da ambienti diversi, la cui amicizia dura da pi\u00f9 di 30 anni attraverso l'infanzia, l'amore, e la tragedia: Cecilia Carol \"CC\" Bloom (Bette Midler), attrice e cantante di New York, e Hillary Whitney (Barbara Hershey), un'ereditiera e avvocato di San Francisco. Le due protagoniste si incontrano un giorno per caso in una spiaggia di Atlantic City e da quel momento la loro amicizia diventa molto forte, anche se vivono molto distanti, finch\u00e9, dopo anni di una sostanziale corrispondenza, non si rincontrano a New York. Da quel giorno diventano inseparabili e la loro amicizia diventa sempre pi\u00f9 grande, finch\u00e9 il padre di Hillary non si ammala gravemente e le loro strade si separano nuovamente. Ancora una volta lontane, le due amiche, continuano a scriversi e a raccontarsi le loro vicissitudini. Nel frattempo, CC diventa un'affermata stella di Broadway e sposa il suo grande amore, mentre Hillary, dopo la morte del padre, sposa un avvocato di successo. La vita le fa rincontrare e, a causa di invidie e gelosie, la loro amicizia entra in crisi finch\u00e9 un giorno Hillary torna da CC dopo aver scoperto il tradimento del marito. Dopo aver dato alla luce una bambina, a Hillary viene diagnosticata una cardiomiopatia virale che la porter\u00e0 ad un'evitabile morte prematura."}
{"id": "242941", "revid": "767487", "url": "https://it.wikipedia.org/wiki?curid=242941", "title": "Strada senza ritorno (film 1948)", "text": "Strada senza ritorno (\"The Small Voice\") \u00e8 un film del 1948 diretto da Fergus McDonell e Burgess McDonnell."}
{"id": "242947", "revid": "80861221", "url": "https://it.wikipedia.org/wiki?curid=242947", "title": "USD", "text": ""}
{"id": "242949", "revid": "767487", "url": "https://it.wikipedia.org/wiki?curid=242949", "title": "Strada senza ritorno (film 1989)", "text": "Strada senza ritorno (\"Street of No Return\") \u00e8 un film del 1989 diretto da Samuel Fuller."}
{"id": "242953", "revid": "767487", "url": "https://it.wikipedia.org/wiki?curid=242953", "title": "Summertime (film 1982)", "text": "Summertime \u00e8 un film del 1982, che sancisce l'esordio alla regia del giovane regista, sceneggiatore e fotografo Massimo Mazzucco e che \u00e8 interpretato dal giovane Luca Barbareschi, anche co-autore del film stesso assieme a Mazzucco.\nIl film fu presentato al Festival di Venezia del 1983 nella sezione De Sica vincendo il premio per la migliore opera di esordiente .\nTrama.\nIl film mostra il diario di viaggio di Marco, ragazzo italiano che giunto a New York dapprima fa amicizia con un coetaneo statunitense, poi va alla ricerca di Valeria, conosciuta a Disneyland."}
{"id": "242963", "revid": "767487", "url": "https://it.wikipedia.org/wiki?curid=242963", "title": "Summertime - Sole, cuore... amore", "text": "Summertime - Sole, cuore... amore (\"Love Wrecked\") \u00e8 un film del 2005, diretto dal regista Randal Kleiser.\nIl film \u00e8 stato distribuito in Italia anche col titolo Amore al primo tuffo.\nTrama.\nJenny Taylor ha diciotto anni ed \u00e8 fan sfegatata di Jason Masters, una famosa rock-star che sta per tenere un concerto proprio nella sua citt\u00e0, Boston. Durante il concerto, a cui va con il migliore amico Ryan, Jenny sta quasi per raggiungere il suo idolo ma i suoi sforzi sono vanificati dalla sua compagna di classe, Alexis, che la fa cadere a terra.\nJenny si lamenta con la madre per non aver mai avuto un ragazzo. Non appena diplomata, passer\u00e0 l'estate svolgendo l'incarico di bagnina presso il Sun beach Resort, un lussuoso villaggio caraibico nell'isola di Santa Lucia, insieme a Ryan e Alexis. Jenny non sa che quello \u00e8 il resort preferito da Jason Masters, e infatti dopo pochi giorni lui arriva con il suo staff per rilassarsi, ma rimarr\u00e0 solo per un giorno. Quindi, con l'intento di conoscerlo, la sera Jenny si intrufola a bordo di uno yacht dove c'\u00e8 un party, e quando Jason cade dalla barca a causa di un'onda, salta in acqua per salvarlo con una scialuppa di salvataggio. La coppia attracca in una baia isolata di un'isola apparentemente deserta. Jason purtroppo si \u00e8 slogato una caviglia e non pu\u00f2 camminare, cos\u00ec tocca a Jenny andare a cercare il cibo. Mentre cerca di prendere delle uova da un nido, Jenny scopre che l'isola \u00e8 in realt\u00e0 una spiaggia separata dal resort solo da una grande giungla, per\u00f2 lascia credere al ragazzo che sono bloccati, in modo da farlo innamorare di lei.\nJenny va spesso al resort per prendere rifornimenti e Jason non si accorge di niente. Finalmente Jenny mostra a Ryan, il luogo dove era stata e gli chiede aiuto per i rifornimenti. Mente Ryan fa shopping per Jenny, Alexis insospettita lo segue e scopre l'inganno. Cos\u00ec Alexis, finge di essere naufragata anche lei e gli fa credere di essere una turista francese. Tra le due, inizia una competizione estrema per fare colpo sul cantante, fino ad arrivare a fare a botte per lui. Mentre Ryan la sta aiutando, ha anche deciso di confessare il suo amore per Jenny, chiedendo alcuni consigli ad un collega. Si trasforma completamente cambiando abiti e pettinatura, ma quando lo vede, Jenny lo prende in giro per il suo look e parla solo di Jason e del suo interesse per lui. Ryan le confessa che non pu\u00f2 smettere di pensare a lei e la bacia, ma quando Jenny oppone che loro sono solo amici lui le dice che sta andando a casa. Jenny si sente in colpa e racconta a Jason la verit\u00e0 ossia che non sono bloccati. Lui si arrabbia fortemente e promette di citare in giudizio entrambe, prima di lasciare l'isola.\nQuando Ryan sta per partire, sente che un uragano sta per colpire il lato dell'isola dove si trova Jenny e prende un'auto per salvarla. Jenny rimane incastrata nell'auto che Ryan aveva abbandonato per cercarla, egli torna appena in tempo per liberarla mentre l'auto \u00e8 in procinto di scivolare sopra un argine fangoso. I due si rifugiano in una grotta e accendono il fuoco per mantenersi al caldo. Lei finalmente si rende conto di provare dei sentimenti che vanno ben oltre l'amicizia. Dopo la tempesta, Jenny e Ryan ritornano al resort, dove Jason e il suo manager raccontano a Jenny che hanno bisogno del suo aiuto per continuare a sostenere la storia del naufragio in una conferenza stampa. Ryan dichiara il suo amore per Jenny appena prima di essere buttato fuori dalle guardie del corpo di Jason. Durante la conferenza Jenny dichiara a tutti i suoi sentimenti per Ryan e che \u00e8 Alexis la fidanzata di Jason, poi se ne va in cerca di Ryan."}
{"id": "242967", "revid": "287204", "url": "https://it.wikipedia.org/wiki?curid=242967", "title": "Atollo Vaavu", "text": "Latollo Vaavu \u00e8 un atollo delle Maldive. \u00c8 il pi\u00f9 piccolo atollo amministrativo in termini di popolazione.\nQuesto atollo \u00e8 situato a 64\u00a0km dalla capitale Mal\u00e9, 90 minuti in motoscafo e 5 ore in dhoni (tipica imbarcazione locale maldiviana). \u00c8 composto da due atolli geografici, il principale Atollo Vaavu e un grande atollo circolare di 9\u00a0km di diametro, chiamato Vattaru e caratterizzato da una sola isola, con un solo insediamento di personale tecnico, portante un ripetitore di telefonia mobile (Dhiragu).\nL'atollo principale di Vaavu (o Felidhe Atoll) ospita le uniche 6 isole abitate. I circa 2200 abitanti sono dediti per il 30% ad attivit\u00e0 turistiche nei 4 resort e per il resto si occupano di pesca ed attivit\u00e0 produttive per il consumo locale (cantieri navali di costruzione e riparazione, produzione reti, piccola edilizia).\nLe scuole (fino alla scuola media superiore) sono presenti attivamente e rimodernate, nelle isole di Felidhoo (capitale), Fulidhoo, Keyodhoo e Rakeedhoo. Nelle prime due isole inoltre sono in attivit\u00e0 due ambulatori con personale medico per lo pi\u00f9 proveniente dall'India.\nUnica isola popolata da pescatori per periodi prestabiliti all'anno \u00e8 Bodu Mura, dove risiede un grande allevamento di cernie destinate all'esportazione sul mercato giapponese.\nIsole abitate.\nFelidhoo, Fulidhoo, Keyodhoo, Rakeedhoo, Thinadhoo.\nIsole disabitate.\nAlimath\u00e0, Dhiggiri e Ambara - Kunavashi.\nIsole turistiche, aeroporti e isole industriali sono considerate disabitate."}
{"id": "242968", "revid": "767487", "url": "https://it.wikipedia.org/wiki?curid=242968", "title": "Susanna (film 1933)", "text": "Susanna (\" I am Suzanne\") \u00e8 un film del 1933, diretto da Rowland V. Lee. Il film usc\u00ec nelle sale il 25 dicembre 1933.\nTrama.\nVedendo un giorno che durante uno spettacolo delle sue marionette in sala sono presenti solo sette spettatori, Tony Malatini scopre che tutti vanno a vedere lo spettacolo del suo concorrente che ha come protagonista la ballerina Susanna. Tony chiede alla ragazza se pu\u00f2 usare le sue fattezze per costruire una nuova marionetta che, poi, in scena proclamer\u00e0 di chiamarsi Susanna. Lei, che sta per sposare il suo impresario, un uomo chiamato il Barone, viene implorata da Tony di non sposarlo. Colta dall'emozione, la ragazza cade nella buca dell'orchestra, ferendosi gravemente alle gambe, tanto che si teme che non potr\u00e0 pi\u00f9 camminare. Il Barone, allora, la lascia, deciso a trovare un'altra ragazza per fare di lei la sua nuova stella.\nTony aiuta Susanna nel riprendersi finch\u00e9 lei non riesce nuovamente a camminare. Lavorando insieme a un nuovo spettacolo, lui le rivela che reputa suoi soli amici le proprie marionette. Susanna, alla fine, decide di ritornare dal Barone, lasciando Tony sull'orlo del fallimento. Si ritroveranno a lavorare insieme in uno spettacolo che mette in scena la loro rivalit\u00e0. Susanna, angosciata, una notte ha un incubo, dove si trova ad affrontare un tribunale di marionette che la mettono sotto accusa. Quando poi chiede scusa a Tony, lui le confessa il suo amore. Ritornati insieme, i due raggiungeranno il successo con il loro nuovo spettacolo.\nProduzione.\nIl film fu prodotto dalla Fox Film Corporation con i titoli di lavorazione \"Puppets\" e \"Puppet Show\"; le riprese durarono dal 16 settembre all'inizio novembre 1933.\nMusiche.\nLe musiche addizionali si devono a Peter Brunelli, David Buttolph e Hugo Friedhofer; la direzione musicale a Louis De Francesco. Sammy Lee, che cur\u00f2 le coreografie, non viene accreditato nei titoli. Frederick Hollander \u00e8 il compositore cui si devono i sette brani musicali che compongono la colonna sonora del film.\nDistribuzione.\nIl copyright del film, richiesto dalla Fox Film Corp., fu registrato il 20 dicembre 1933 con il numero LP4403.\nLa Fox Film Corporation lo present\u00f2 in prima a Los Angeles il 25 dicembre 1933. Nel 1924, il film usc\u00ec in Svezia (5 marzo), Finlandia (11 marzo), Portogallo (1\u00ba maggio) e Turchia."}
{"id": "242970", "revid": "767487", "url": "https://it.wikipedia.org/wiki?curid=242970", "title": "Amstel Cura\u00e7ao Race", "text": "La Amstel Cura\u00e7ao Race \u00e8 stata una corsa in linea maschile di ciclismo su strada, che si svolgeva annualmente a Willemstad, nell'isola di Cura\u00e7ao (ex Antille Olandesi, ora nazione costitutiva dei Paesi Bassi). Il nome della corsa \u00e8 legato alla casa, produttrice di birra che la sponsorizzava.\nLa corsa si sviluppava su un circuito in pianura, che vedeva favoriti i velocisti, anche se vi sono state vittorie di uomini da grandi giri, quindi anche da grandi salite, come Alberto Contador o Alejandro Valverde."}
{"id": "242971", "revid": "767487", "url": "https://it.wikipedia.org/wiki?curid=242971", "title": "T'amer\u00f2 sempre (film 1933)", "text": "T'amer\u00f2 sempre \u00e8 un film del 1933, diretto dal regista Mario Camerini.\nTrama.\nAvuta una bambina dal conte Diego e quindi da lui abbandonata, Adriana trova un impiego presso un grande negozio da parrucchiere riuscendo cos\u00ec a condurre una vita dignitosa assieme alla figlia. Mario, il ragioniere del negozio, si innamora di lei, che lo respinge vergognandosi della propria condizione. Un giorno Diego ritorna da Adriana, le dice che si sta per sposare e le propone di ridiventare la sua amante. Mario, udito casualmente il colloquio tra i due, si scaglia contro Diego gettandolo a terra; immediatamente dopo sia lui sia Adriana vengono licenziati e sulla strada del ritorno la ragazza accetta la proposta di matrimonio del suo innamorato.\nProduzione.\nIl film fu realizzato negli stabilimenti romani della Cines.\nDistribuzione.\nIl film fu distribuito nelle sale cinematografiche italiane a partire dal 30 aprile 1933.\nOpere correlate.\nDieci anni dopo lo stesso Camerini girer\u00e0 un remake del film con lo stesso titolo, con Alida Valli, Gino Cervi ed Antonio Centa nei ruoli che furono della De Giorgi, di Besozzi e di Doro.\nLoris Gizzi interprete del ruolo di Meregalli, torn\u00f2 a vestirne i panni anche nel rifacimento."}
{"id": "242972", "revid": "767487", "url": "https://it.wikipedia.org/wiki?curid=242972", "title": "T'amer\u00f2 sempre (film 1943)", "text": "T'amer\u00f2 sempre \u00e8 un film del 1943, diretto dal regista Mario Camerini.\nTrama.\nAvuta una bambina dal conte Diego e quindi da lui abbandonata, Adriana Ros\u00e9 trova un impiego come commessa presso un grande magazzino, riuscendo cos\u00ec a condurre una vita dignitosa assieme alla figlia. Mario Fabbrini, il ragioniere del negozio, si innamora di lei, che lo respinge vergognandosi della propria condizione. Un giorno Diego ritorna da Adriana, le dice che si sta per sposare e le propone di ridiventare la sua amante. Mario, udito casualmente il colloquio tra i due, si scaglia contro Diego gettandolo a terra; immediatamente dopo sia lui che Adriana vengono licenziati e sulla strada del ritorno Adriana accetta la proposta di matrimonio di Mario.\nProduzione.\nIl film \u00e8 stato girato negli stabilimenti di Cinecitt\u00e0.\nDistribuzione.\nIl film venne distribuito nelle sale cinematografiche italiane a partire dal 5 novembre del 1943.\nOpere correlate.\nLa pellicola \u00e8 il remake (con pochissime modifiche alla sceneggiatura) di un film dallo stesso titolo diretto dieci anni prima dallo stesso Camerini, in cui Alida Valli sostituisce Elsa De Giorgi nel ruolo principale, mentre Gino Cervi ed Antonio Centa interpretano i ruoli che nella precedente pellicola furono di Nino Besozzi e Mino Doro.\nNel film \u00e8 presente anche Loris Gizzi nel ruolo di Meregalli, personaggio che aveva interpretato anche nella pellicola originale."}
{"id": "242973", "revid": "767487", "url": "https://it.wikipedia.org/wiki?curid=242973", "title": "Teheran (film)", "text": "Teheran \u00e8 un film del 1946 diretto da William Freshman e Giacomo Gentilomo.\nTrama.\nL'agente dei servizi segreti britannici Pemberton Grant scopre il piano di un'organizzazione criminale per uccidere il Presidente Roosevelt durante la conferenza di Teheran.\nDistribuzione.\nLa pellicola \u00e8 stata proiettata, in anteprima, al cinema Rivoli di Roma il 1\u00ba novembre del 1946."}
{"id": "242975", "revid": "767487", "url": "https://it.wikipedia.org/wiki?curid=242975", "title": "Tempeste sull'Asia (film 1928)", "text": "\"Tempeste sull'Asia (\u041f\u043e\u0442\u043e\u043c\u043e\u043a \u0427\u0438\u043d\u0433\u0438\u0441-\u0425\u0430\u043d\u0430)\" \u00e8 un film del 1928, diretto da Vsevolod Pudovkin, basato su un racconto di I. Novok\u0161onov.\n\u00c8 \u00abun film epico-lirico [...] tanto discontinuo nella regia quanto appassionante nelle singole sequenze\u00bb.\nTrama.\nTempeste sull'Asia descrive la storia di un giovane mongolo che, per un talismano trovatogli al collo, i colonialisti inglesi scambiano per un discendente dell'imperatore mongolo, servendose per asservire le popolazioni locali. Dopo l'iniziale accondiscendenza, il ragazzo si ribella e guida contro di loro la sua gente. \nDistribuzione.\nIl film venne distribuito in Germania dalla Prometheus-Film-Verleih und Vertriebs-GmbH.\nNel 1930 \u00e8 stato indicato tra i migliori film stranieri dell'anno dal National Board of Review of Motion Pictures."}
{"id": "242976", "revid": "767487", "url": "https://it.wikipedia.org/wiki?curid=242976", "title": "Tempeste sull'Asia (film 1932)", "text": "Tempeste sull'Asia (\"War Correspondent\") \u00e8 un film del 1932, diretto da Paul Sloane.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures, il film usc\u00ec nelle sale cinematografiche USA il 25 luglio 1932."}
{"id": "242978", "revid": "767487", "url": "https://it.wikipedia.org/wiki?curid=242978", "title": "Tempi migliori (film 1919)", "text": "Tempi migliori (\"Better Times\") \u00e8 un film muto del 1919 diretto da King Vidor e interpretato da ZaSu Pitts. In un piccolo ruolo, Julanne Johnston, che girer\u00e0 poi, nel ruolo della principessa, \"Il ladro di Bagdad\" del 1924.\nTrama.\nNancy, la figlia di un albergatore una volta molto noto e ora quasi rovinato, conosce Peter, un cliente, di cui si innamora. I due si mettono in affari insieme, ma un giorno lei pensa di essere stata tradita e lo lascia. Intanto suo padre si suicida dopo aver perso l'albergo al tavolo da gioco. Con i soldi dell'eredit\u00e0, Nancy finisce gli studi. Tutte le sue compagne di studi ricevono molte lettere, mentre nessuno scrive a lei. Cos\u00ec si inventa di essere in corrispondenza con un famoso giocatore di baseball. Le studentesse, incredule, la portano a una partita per sbugiardarla. Ma Nancy si rende conto che il giocatore \u00e8 proprio Peter: allora scavalca la ringhiera e si getta tra le sue braccia.\nProduzione.\nLe riprese degli esterni vennero girate a Pasadena, nell'Oak Knoll District.\nDistribuzione.\nDistribuito dalla Robertson-Cole Distributing Corporation, il film usc\u00ec in sala il 13 luglio 1919.\nDate di uscita.\nAlias\nCritica.\n\"Variety\", 3 marzo 1919:King Vidor \u00e8 sia autore che regista. Nel complesso \u00e8 un lavoro ben fatto, bench\u00e9 sia opinione di chi scrive questa recensione che la produzione sarebbe stata migliore se ci fosse stata meno farsa e pi\u00f9 commedia schietta e coinvolgente."}
{"id": "242982", "revid": "767487", "url": "https://it.wikipedia.org/wiki?curid=242982", "title": "Tenebre (film 1934)", "text": "Tenebre \u00e8 un film del 1934, diretto dal regista Guido Brignone.\nLa critica.\n\u00ab Dal punto di vista tecnico \u00e8 un buon film, con fotografie nitide, montaggio accurato, scenografia sobria e appropriata. Brignone che ha buon naso, ha compreso che non si poteva prendere sul serio la storiella di quel morto che non \u00e8 morto, e di quei tre presunti assassini che non riescono a ricordarsi come hanno commesso un delitto che poi si rivela inesistente. Ma si vede che non gli hanno lasciato le mani libere e che non ha avuto il coraggio di insistere sugli spunti comici. \u00c8 un peccato perch\u00e9 \"Tenebre\" con un altro titolo meno lugubre sarebbe riuscito pi\u00f9 gradevole. La Miranda pu\u00f2 sicuramente aspirare alla scalata dell'Olimpo cinematografico, a patto che curi la dizione, visto che possiede doti fotogeniche indiscutibili...\u00bb Dino Falconi in Popolo d'Italia del 13 maggio 1934.\nProduzione.\nProdotto a Roma dalla S.A.I. Littoria Film, il film fu girato negli stabilimenti Titanus alla Farnesina."}
{"id": "242983", "revid": "767487", "url": "https://it.wikipedia.org/wiki?curid=242983", "title": "Tenebre (film 1941)", "text": "Tenebre (\"Ladies in Retirement\") \u00e8 un film noir del 1941 di Charles Vidor.\nIl soggetto \u00e8 basato sul lavoro teatrale \"Ladies in Retirement\" di Reginald Denham ed Edward Percy. Tra gli interpreti Isobel Elsom che riprese il ruolo di Leonora Fiske anche nella versione cinematografica.\nDistribuzione.\nDistribuito dalla Columbia Pictures Corporation, il film venne presentato in prima a Broadway il 26 marzo 1940, per uscire nelle sale cinematografiche USA il 9 settembre 1941.\nRiconoscimenti.\nPremi Oscar 1942:\nRemake.\nNel 1969 usc\u00ec un \"remake\" del film, \"The Mad Room\", distribuito in Italia con il titolo \"Lo specchio della follia\". Nel 1971 in Germania venne girato \"Paradies der alten Damen\", un film tv di Karl-Heinz Bieber."}
{"id": "242985", "revid": "858648", "url": "https://it.wikipedia.org/wiki?curid=242985", "title": "Tenebre (film 1982)", "text": "Tenebre \u00e8 un film del 1982 diretto da Dario Argento. La pellicola rappresenta il ritorno di Argento al genere thriller che lo ha reso famoso, dopo i primi due episodi della \"Trilogia delle tre madri\", caratterizzati da un orrore soprannaturale.\nTrama.\nPeter Neal, scrittore statunitense di gialli, arriva a Roma per promuovere il suo ultimo romanzo intitolato \"Tenebrae\". Ad accompagnarlo Anne, sua assistente innamorata di lui, e il suo agente Bullmer.\nStrani avvenimenti per\u00f2 iniziano ad accadere attorno a lui: in aeroporto subisce un furto, mentre a Roma la cleptomane Elsa Manni viene brutalmente assassinata in casa sua dopo aver rubato il suo libro e viene ritrovata con le pagine dello stesso libro strappate in bocca. Arrivato a Roma, Peter viene informato del delitto dal capitano Germani, suo grande estimatore, e qualcuno lo importuna con inquietanti telefonate, minacciando di compiere delitti in omaggio all'autore. Ha cos\u00ec inizio una catena di omicidi che, per la loro modalit\u00e0, si collegano a Tenebrae. Il killer sembra tormentato dall'immagine di una disinibita ragazza su una spiaggia che, aggredita da lui, lo fa picchiare da alcuni ragazzi e gli infila il tacco rosso della scarpa in bocca.\nIntanto perdono la vita Tilde, giovane giornalista omosessuale amica di Peter, e la sua compagna.\nIntervistato dal ricco giornalista Cristiano Berti circa le motivazioni e le distinzioni tra comportamenti devianti e comportamenti perversi, sulla morale comune e su concetti sconfinanti nella patologia psichiatrica, Neal comprende che esiste una grande affinit\u00e0 elettiva tra lui e il giornalista.\nLa giovane Maria Alboreto, figlia del portiere, dopo essere stata lasciata dal fidanzato viene inseguita da un dobermann che l'aggredisce. Durante la fuga, si rifugia proprio nella villa del pazzo omicida, addobbata con orrende fotografie che ritraggono i corpi mutilati delle vittime (in una sorta di feticismo morboso); scoperta dal folle, la ragazza trover\u00e0 una fine orrenda dopo un lungo inseguimento.\nDopo quest'ultimo omicidio, Peter viene minacciato dall'assassino e Germani e l'ispettrice Altieri brancolano nel buio. Neal decide di indagare per conto proprio con l'aiuto di Anne (con la quale si scopre che ha una relazione clandestina) e del giovane tuttofare Gianni, assunto per la durata del soggiorno a Roma. Le indagini dei tre portano a Cristiano Berti e Peter, insieme a Gianni, raggiunge la sua villa. Berti viene assassinato sotto gli occhi spaventati di Gianni mentre Peter viene ferito alla testa con un sasso.\nNeal successivamente scopre che la sua fidanzata Jane, una donna con problemi psichici, \u00e8 a Roma e sospetta di lei.\nDopo l'omicidio di Berti, Peter accetta su consiglio di Germani di lasciare Roma ma la situazione sfugge di mano: il killer uccide brutalmente Bullmer (che ha a sua volta una relazione clandestina con Jane) sotto il sole e in una piazza affollata e successivamente Gianni annuncia a Neal e ad Anne di voler tornare alla villa di Berti, sperando di ricordare qualcosa di utile per l'identificazione dell'assassino dello stesso, a cui Gianni aveva assistito, non riuscendo per\u00f2 al momento a vedere nulla se non l'ascia che spacca il cranio di Berti. Una volta tornato alla villa del critico letterario, dopo aver meglio messo a fuoco il ricordo di quella sera, che lo aveva sconvolto, ovvero Berti che prima di morire confessa al suo assassino di aver ucciso le prime quattro donne, morir\u00e0 strangolato nella sua autovettura un attimo dopo aver scoperto l'identit\u00e0 del killer che lo sta uccidendo, mentre nella mente dell'assassino si rivede la ragazza della spiaggia che viene uccisa a coltellate.\nJane, intanto, ha dato appuntamento a Anne e l'aspetta con una pistola in pugno ma il killer l'assale con un'ascia \"collezionando\" l'ennesimo omicidio. Intanto l'ispettrice Altieri scopre la relazione tra Bullmer e Jane e arriva nella casa affittata da quest'ultima facendo la medesima fine.\nGermani arriva sul posto con Anne e sorprende il diabolico assassino, scoprendo con orrore la conferma dei suoi sospetti: l'autore degli ultimi cinque omicidi \u00e8 Peter. Dopo aver ucciso Berti, che effettivamente era l'assassino delle prime quattro donne, Neal l'ha fatto vivere abbastanza a lungo per eliminare la sua fidanzata e il suo amante. Lo scrittore simula il suo suicidio e Germani e Anne lasciano la casa credendolo morto. Qui Germani dice alla donna di aver ricevuto un Telex dall'Interpol secondo il quale molti anni prima Neal avrebbe ucciso una ragazza (la ragazza della spiaggia) senza per\u00f2 venire incriminato. Sospettando che Peter lo abbia ingannato di nuovo torna da solo nella casa e il killer lo uccide con l'ascia, facendo nel mentre anche cadere accidentalmente una bizzarra scultura contro la porta. Spazientita dall'attesa, Anne raggiunge l'ispettore e, aprendo la porta, fa involontariamente cadere la scultura contro Neal, trafiggendolo mortalmente.\nProduzione.\nSceneggiatura.\nArgento ha rivelato che la genesi di \"Tenebre\" \u00e8 stata influenzata da uno spiacevole incidente accadutogli nel 1980 quando venne molestato da un fan ossessivo. Secondo quanto dichiarato da Argento, l'ammiratore lo perseguitava telefonandogli di continuo, giorno dopo giorno, fino a quando gli confess\u00f2 di volerlo uccidere. Anche se la minaccia si dimostr\u00f2 infondata, Argento trov\u00f2 l'esperienza che gli era capitata terrificante e scrisse \"Tenebre\" come risultato delle sue paure.\nRiprese.\nA dispetto del suo titolo, Argento diede disposizione al suo operatore Luciano Tovoli di girare le scene del film con la maggiore luce possibile. Girato principalmente a Roma, molte delle scene del film sono ambientate di giorno, o in interni fortemente illuminati. Il regista spieg\u00f2 che stava adottando: \"... uno stile di fotografia moderno, discostandomi deliberatamente dalle atmosfere scure e cupe della tradizione del cinema espressionista tedesco a cui l'horror si era sempre rifatto\". A tal proposito, \u00e8 emblematica la scena dell'omicidio del personaggio interpretato da John Saxon, girata in pieno giorno in una piazza assolata e affollata di passanti. Il regista disse anche che la visione del film di Andrzej \u017bu\u0142awski \"Possession\" (1981) aveva fortemente influenzato la sua decisione di girare \"Tenebre\" con un'illuminazione forte.\nLocation.\nMolti esterni del film appartengono al quartiere romano dell'Eur e sono a pochi passi da un isolato nel quale, undici anni prima, Dario Argento aveva filmato alcuni esterni di \"4 mosche di velluto grigio\". In particolare per \"Tenebre\" le zone dell'Eur pi\u00f9 rintracciabili sono quelle di \"Cesare Pavese\", \"Palasport\" e \"Basilica dei SS Pietro e Paolo\". La scena dell'omicidio di Bullmer \u00e8 stata invece girata al centro commerciale \"Le Terrazze\" di Casal Palocco.\nCast.\nArgento nella regia \u00e8 assistito da Lamberto Bava e Michele Soavi, futuri registi di pellicole del terrore e presenti nel film anche in brevi cameo (Bava nel ruolo di un addetto alla riparazione di un guasto e Soavi nel doppio ruolo di fidanzato di Lara Wendel e corteggiatore di Eva Robin's in un \"flashback\").\nNonostante la produzione italiana, quasi tutti gli attori del film recitarono in inglese per incrementare le possibilit\u00e0 di successo internazionale. Solo successivamente il film venne doppiato in italiano per il mercato nazionale.\nColonna sonora.\nLa colonna sonora \u00e8 stata composta ed eseguita da Claudio Simonetti, Fabio Pignatelli e Massimo Morante, ex componenti dei Goblin, e pubblicata dalla Cinevox nel 1982 in formato LP e musicassetta. In seguito \u00e8 stata ristampata in numerose edizioni e, dal 1992, anche in formato CD. Nella sequenza del bar, a un certo punto si sente in sottofondo la colonna sonora di \"Zombi\" di George A. Romero, composta dai Goblin.\nNella scena del furto nel centro commerciale si pu\u00f2 ascoltare il pezzo 'Torte in faccia', scritto dai Goblin, per il film \"Zombi\" .\nDistribuzione.\nTagli e censure.\nA causa dell'estrema violenza di alcune scene, e di alcune tematiche per l'epoca scabrose, \"Tenebre\" usc\u00ec nelle sale con il divieto ai minori di 18 anni.\nLa scena dell'uccisione di Jane, interpretata da Veronica Lario futura moglie di Silvio Berlusconi, fu pesantemente tagliata per la prima visione televisiva, avvenuta nel marzo 1986 su rete Fininvest, come ultimo appuntamento di una rassegna del cinema argentiano. A onor del vero, la sequenza fu censurata per poter abbassare il divieto di visione dai minori di 18 anni ai minori di 14 e consentire la messa in onda del film. Fu poi lo stesso Argento a mostrare la scena nella trasmissione \"Giallo\", su Rai 2, nell'autunno 1987.\nNella versione trasmessa in televisione nel 1986 furono ridotte altre scene violente: la sequenza finale in cui il Peter Neal viene trafitto dalle punte della scultura \u00e8 resa molto meno cruenta (non si vede mai la punta che passa il corpo da parte a parte, n\u00e9 il sangue che cola subito dopo); la scena in cui la ragazza viene uccisa a colpi di accetta nel giardino della casa dell'assassino ha inquadrature in cui non si vede mai l'arma colpire la vittima.\nAll'inizio degli anni ottanta, nel Regno Unito il film viene incluso nella lista dei \"Video nasty\" e ne viene proibita la distribuzione. Nel 2003 esce la prima edizione video integrale.\nHome video.\nIn Italia \u00e8 stata distribuita, seppure stampata in un numero limitatissimo di copie, un'edizione non autorizzata in super 8. Tra tutti i titoli di Argento esistenti su questo formato (ed escludendo \"Il gatto a nove code,\" i cui diritti per la stampa in super 8, vennero ufficialmente acquistati dalla Sil.ma) \u00e8 l'unico a essere accettabile per qualit\u00e0.\nDal 20 ottobre 2021 \u00e8 disponibile una versione restaurata in DVD e Blu-ray.\nAccoglienza.\nIncassi.\nIl film ebbe un buon riscontro al botteghino: si piazz\u00f2 al 16\u00ba posto degli incassi della stagione cinematografica 1982-83."}
{"id": "242986", "revid": "21880", "url": "https://it.wikipedia.org/wiki?curid=242986", "title": "Serengeti National Park", "text": ""}
{"id": "242987", "revid": "767487", "url": "https://it.wikipedia.org/wiki?curid=242987", "title": "Tentazione (film 1942)", "text": "Tentazione \u00e8 un film del 1942, diretto da Aldo Frosi ed Hans Hinrich.\nTrama.\nUn giudice anziano, onesto e ligio al proprio lavoro, \u00e8 incaricato di giudicare un caso di uxoricidio. Nonostante la sua rettitudine morale si invaghisce della giovane ballerina innamorata del presunto colpevole, un ingegnere. Quando la ragazza capisce il turbamento del giudice nei suoi confronti, cerca di corromperlo al fine di ottenere l\u2019assoluzione dell\u2019uomo. Nonostante l\u2019attrazione che prova verso la ragazza, l\u2019anziano giudice non cade nella trappola e sfugge alla tentazione di tradire la propria moglie.\nProduzione.\nIl film fu realizzato dalla Colosseum Film presso gli stabilimenti Fert di Torino con il titolo di lavorazione \"La follia del giudice Passmann\".\nDistribuzione.\nDistribuito dalla Colosseum Film, il film usc\u00ec nelle sale cinematografiche italiane il 12 febbraio del 1942."}
{"id": "242988", "revid": "729019", "url": "https://it.wikipedia.org/wiki?curid=242988", "title": "R38 (ZR-2)", "text": "L'R38 era un dirigibile rigido realizzato in Gran Bretagna e destinato alla US Navy, la marina degli Stati Uniti, sotto le cui insegne avrebbe operato con la denominazione di ZR-2 dalla base di Lakehurst (Virginia).\nIl dirigibile venne costruito negli hangar dei Royal Airship Works di Cardington, uno dei principali centri britannici di sviluppo per dirigibili. I cantieri erano stati fondati dai fratelli Shorts pionieri dell'aviazione britannica. Sarebbe stato poi trasferito negli USA con un volo diretto al termine della fase di test, un'analoga trasvolata era gi\u00e0 stata portata a termine con successo dal dirigibile R34 nel luglio 1919.\nIl progetto originale prevedeva la realizzazione di un dirigibile per la ricognizione d'altura nell'area del Mare del Nord che potesse operare per 6 giorni di pattugliamento continuativo. Oltre a questi requisiti di autonomia si richiedevano tangenza e velocit\u00e0 elevate in modo da consentirgli di poter sfuggire dai potenziali velivoli da caccia avversari.\nParadossalmente questi requisiti si scontravano con le dimensioni degli hangar esistenti a Cardington. Questo costrinse i progettisti ad adattare il progetto tenendo conto anche di queste necessit\u00e0.\nCome risultato due delle sei gondole motore furono spostate ai lati del dirigibile in modo da risparmiare in altezza. Inoltre le celle stagne per il gas furono ridotte da 16 a 14, come furono ridotti di numero anche gli anelli dell'intelaiatura (per ridurre il peso ed aumentare la quota operativa).\nIl contratto fu firmato il 31 gennaio 1918, ma in seguito alla fine della prima guerra mondiale venne cancellato il 31 gennaio 1919. Contemporaneamente venne cancellato anche il programma di sviluppo delle aeronavi gemelle R39, R40 e R41.\nGli Stati Uniti nello stesso periodo erano interessati all'impiego militare delle aeronavi, in particolare degli zeppelin tedeschi e ne stavano per rilevare alcuni dalla Germania nell'ambito delle riparazioni di guerra. Il 23 giugno 1919 gli equipaggi tedeschi di questi zeppelin destinati al vecchio nemico, distrussero le aeronavi in un'azione di sabotaggio.\nA questo punto gli Stati Uniti diedero vita ad un proprio programma per la costruzione di dirigibili avviando il progetto dello ZR-1 USS \"Shenandoah\" e si interessarono al progetto abbandonato dai britannici.\nNell'ottobre del 1919 fu raggiunto tra USA e Regno Unito un accordo per la cifra di 2.000.000 $ e fu riavviata la costruzione del dirigibile.\nIl progetto fu sottoposto a delle modifiche per l'anello di attracco, il che comport\u00f2 un aumento di peso di circa una tonnellata a prua. L'equilibratura fu corretta aggiungendo una zavorra a poppa. Questa modifica, in aggiunta a quelle gi\u00e0 fatte in un primo tempo sugli anelli della intelaiatura per ridurre il peso complessivo, portarono alla realizzazione di una aeronave con una certa debolezza strutturale longitudinale.\nI tedeschi durante la guerra avevano gi\u00e0 sviluppato aeronavi alleggerite per operare a quote maggiori e parti di una di esse, la L70, erano state recuperate dagli Inglesi nel Mare del Nord dopo che era stata abbattuta nell'agosto del 1918. Tuttavia i progettisti Britannici non compresero che per venire incontro alla struttura alleggerita a questi zeppelin era stata limitata la manovrabilit\u00e0, in particolare come angolo di virata.\nIl 23 giugno 1921 l'R38 effettu\u00f2 il suo primo volo, all'epoca la costruzione dello ZR-1 USS \"Shenandoah\" doveva ancora iniziare. A causa dei ritardi accumulati dal progetto dello ZR-1, lo ZR-2 divenne quindi il primo a volare dei cinque dirigibili rigidi statunitensi.\nDopo questo primo volo di prova furono necessarie alcune modifiche al complesso dei timoni. Un secondo volo per le prove di navigabilit\u00e0 fu effettuato il 17 luglio, con destinazione la base di Howden nella contea dello East Riding of Yorkshire. Le modifiche alle superfici di controllo furono messe alla prova con picchiate e virate al limite.\nNegli hangar di Howden vennero per\u00f2 riscontrati nuovi danni sui timoni di quota. Fu effettuata cos\u00ec una nuova sostituzione ed alcuni elementi vennero ulteriormente rinforzati, mentre emergevano i primi dubbi sulla bont\u00e0 del progetto. Tra coloro che espressero questi dubbi vi era anche E.M.Maitland, comandante della base di Howden.\nSi sfrutt\u00f2 questa nuova permanenza negli hangar anche per dipingere il dirigibile con le insegne statunitensi. Il 23 agosto 1921, approfittando di uno spazio di bel tempo, il dirigibile venne approntato per il suo quarto viaggio, con destinazione la base di Pulham Market, Norfolk dove avrebbe potuto essere ormeggiato ad un pilone di attracco, una struttura assente negli stabilimenti di Cardington.\nAlla base di Pulham Market la prova di attracco venne annullata per la presenza di nuvole basse, quindi fu deciso far tornare l'R38 in mare aperto per alcuni test di velocit\u00e0, prima di far ritorno ad Howden. Vista la buona riuscita di queste prove e poich\u00e9 c'era ancora luce, si decise di compiere ulteriori prove sul comportamento dei timoni a bassa quota. Questi test miravano a simulare gli effetti del tempo burrascoso che si sarebbe potuto incontrare durante la trasvolata atlantica verso Lakehurst.\nAlle 17:15, mente il dirigibile era in volo sopra la citt\u00e0 di Hull furono applicati 15 gradi ai timoni. Testimoni oculari riportarono prima il formarsi di pieghe sulla superficie dell'involucro e successivamente il collassare di prua e poppa della aeronave. Subitaneamente il fuoco divamp\u00f2 a prua e a breve segurono due forti esplosioni che ruppero le finestre della cittadina su un'ampia area.\nIl relitto dell'aeronave precipit\u00f2 nelle acque basse dell'estuario dell'Humber. La sezione di coda non aveva preso fuoco e fu cos\u00ec possibile salvare 5 membri dell'equipaggio (1 statunitense e 4 britannici). La tragedia cont\u00f2 44 vittime (17 statunitensi e 32 britannici) decedute per le esplosioni. Vale la pena ricordare che erano stati previsti paracadute per ognuno dei membri dell'equipaggio (erano posti nelle rispettive postazioni).\nVenne formata una commissione d'inchiesta per investigare sulle cause del disastro. Le sue conclusioni furono che ad indebolire lo scafo erano state le manovre effettuate nel volo di prova, sebbene nessuna concessione andasse fatta ai limiti strutturali del progetto. Infatti durante il volo di prova non furono applicati all'aeronave e alle sue superfici di controllo carichi superiori a quelli che avrebbero incontrato durante la normale vita operativa. La commissione non individu\u00f2 i possibili responsabili, poich\u00e9 esulava dal suo compito.\nQuesto incidente ferm\u00f2 di fatto lo sviluppo di dirigibili rigidi militari nel Regno Unito. Lo sviluppo di dirigibili civili riprese pochi anni dopo con l'R100 e l'R101.\nPer compensare agli USA la perdita dello ZR-2 fu tentato un accordo. I britannici avrebbero fornito agli Stati Uniti il dirigibile civile R36, ma le parti non riuscirono ad accordarsi sui costi e sull'organizzazione della trasvolata. Pochi mesi dopo gli Stati Uniti ordinarono un nuovo dirigibile direttamente agli stabilimenti zeppelin di Friedrichshafen, l'LZ 126 con la designazione di ZR-3 USS \"Los Angeles\" diventer\u00e0 il pi\u00f9 fortunato dei dirigibili rigidi USA.\nInfine, questo incidente e quello occorso pochi mesi dopo (21 febbraio 1922) al dirigibile \"Roma\", spinsero gli USA a riconsiderare l'impiego dell'idrogeno come gas. Per lo ZR-1 USS \"Shenandoah\" in costruzione a Lakehurst venne quindi adottato l'elio."}
{"id": "242989", "revid": "767487", "url": "https://it.wikipedia.org/wiki?curid=242989", "title": "Tentazione (film 1946)", "text": "\"Tentazione (Temptation)\" \u00e8 un film del 1946, diretto da Irving Pichel.\nDifferenti versioni.\nDal romanzo e dal testo teatrale sono state girate alcuni adattamenti cinematografici fin dal 1915:"}
{"id": "242990", "revid": "767487", "url": "https://it.wikipedia.org/wiki?curid=242990", "title": "Tentazione (film 1987)", "text": "Tentazione \u00e8 un film del 1987, diretto dal regista Sergio Bergonzelli.\nTrama.\nAnn, giovane e avvenente vedova proprietaria d'una societ\u00e0 pubblicitaria, accetta la corte di Dario, un dipendente ambizioso e senza scrupoli. Dario vorrebbe sposare Ann, ma interviene Katrine, splendida fotomodella altrettanto arrivista: i due si amano e si possiedono, per decidere poi d'uccidere la ricca vedova. Il piano prevede il coinvolgimento di G\u00e9rard, sicario marsigliese, produttore di film pornografici; ma Ann resta incolume e trama di vendicarsi. Un invito a cena a casa sua diventa per Ann l'occasione d'avvelenare i due complici: tra le allucinazioni del veleno, i due confessano d'avere tentato d'ucciderla. Ma un colpo di scena finale li salva dalla morte."}
{"id": "242991", "revid": "767487", "url": "https://it.wikipedia.org/wiki?curid=242991", "title": "Teodora (film 1922)", "text": "Teodora \u00e8 un film del 1922 diretto da Leopoldo Carlucci."}
{"id": "242993", "revid": "8897", "url": "https://it.wikipedia.org/wiki?curid=242993", "title": "Tarangire National Park", "text": ""}
{"id": "242994", "revid": "767487", "url": "https://it.wikipedia.org/wiki?curid=242994", "title": "Teresa Raquin (film 1915)", "text": "Teresa Raquin \u00e8 un film muto italiano del 1915 diretto da Nino Martoglio."}
{"id": "242995", "revid": "767487", "url": "https://it.wikipedia.org/wiki?curid=242995", "title": "Teresa Raquin (film 1928)", "text": "Teresa Raquin (\"Th\u00e9r\u00e8se Raquin\") \u00e8 un film del 1928, diretto da Jacques Feyder.\nTra gli attori, in un ruolo di contorno, anche la danzatrice La Jana, qui al suo quinto film come attrice.\nProduzione.\nIl film fu prodotto dalla Deutsche Film Union.\nDistribuzione.\nDistribuito dalla Deutsche First National Pictures GmbH (Defina), il film usc\u00ec in prima a Berlino il 22 febbraio 1928 (in Germania era pubblicizzato con il titolo \"Du sollst nicht ehebrechen!\"). Negli USA, usc\u00ec distribuito dalla First National Pictures il 4 novembre 1928."}
{"id": "242996", "revid": "1516566", "url": "https://it.wikipedia.org/wiki?curid=242996", "title": "Palato (araldica)", "text": "Palato \u00e8 un termine utilizzato in araldica per indicare uno scudo, o pezza, pieno di pali contigui, in numero pari.\n\u00c8 lo scudo diviso in un numero pari di zone, i cui colori si alternano. Nella blasonatura occorre specificare il numero delle zone (dette \"pezzi\"), salvo che siano 6, numero predefinito. Se i pezzi sono 10 o pi\u00f9, si preferisce il termine \"verghettato\". Nel blasonare un palato si comincia dal colore a destra dello scudo, dove per destra si intende la destra del cavaliere che porta lo scudo, cio\u00e8 la sinistra di chi guarda."}
{"id": "242997", "revid": "767487", "url": "https://it.wikipedia.org/wiki?curid=242997", "title": "Terra di conquista (film 1942)", "text": "Terra di conquista (\"American Empire\") \u00e8 un film del 1942 diretto da William C. McGann."}
{"id": "242999", "revid": "767487", "url": "https://it.wikipedia.org/wiki?curid=242999", "title": "Terra di conquista (film 1987)", "text": "Terra di conquista \u00e8 un film del 1987, diretto dal regista Uri Barbash."}
{"id": "243000", "revid": "767487", "url": "https://it.wikipedia.org/wiki?curid=243000", "title": "Terra di nessuno (film 1939)", "text": "Terra di nessuno \u00e8 un film del 1939, diretto dal regista Mario Baffico e tratto da un soggetto di Stefano Landi a sua volta basato su due novelle di Luigi Pirandello. Ebbe difficolt\u00e0 con la censura per alcuni aspetti sociali sgraditi al regime fascista. Nel dopoguerra \u00e8 stato a lungo considerato perduto, sino a quando ne fu ritrovata una copia quasi completa negli Stati Uniti.\nTrama.\nDue lontane citt\u00e0 sono collegate da una sola mulattiera, percorsa nei due sensi da carovane; a met\u00e0 strada un'unica sorgente. Qui arrivano Pietro e Rinaldo, due emigranti che stanno tornando a casa, e decidono di stabilirsi in quel luogo, creando un punto di ristoro e sosta per i viandanti. I loro primi ospiti sono Romualdo e sua figlia Grazia. Tra Pietro e Grazia nasce l'amore. Inizialmente Romualdo non vuole che sua figlia sposi quel giovane, salvo poi ricredersi quanto vede che l'iniziativa di Pietro \u00e8 diventata redditizia al punto da indurre altri a fermarsi in quel luogo, che in breve diventa un borgo abitato.\nPassano quindici anni: Pietro e Grazia hanno avuto una figlia, Elisabetta (Bettina). Le notizie sulla continua crescita del nuovo insediamento sono intanto giunte ai proprietari di quelle terre, i latifondisti Securo, che sino ad allora le avevano abbandonate nel disinteresse, mentre ora decidono di recarvisi. Qui affermano i loro diritti imponendo con i campieri che tutti gli abitanti di quel luogo paghino loro un tributo, seppur modesto. Intanto Rocco, il figlio dei Securo, si innamora di Bettina e la sposa, portandola a vivere nella villa della famiglia.\nQuando muore Grazia, i Securo si oppongono alla sua sepoltura nelle loro terre, perch\u00e9 sono disponibili a tollerare nel loro latifondo la presenza dei vivi, ma non quella dei defunti per il legame irreversibile che ci\u00f2 creerebbe. Questo rifiuto scatena una sommossa durante la quale Bettina, che ha tentato invano di evitare lo scontro, viene uccisa. Rocco raccoglie la sua ultima volont\u00e0 di essere sepolta accanto alla madre ed adesso che lei \u00e8 una Securo, nessuno potr\u00e0 pi\u00f9 opporvisi. Pietro, ormai solo, riparte verso altre mete.\nRealizzazione del film.\nSoggetto e sceneggiatura.\n\"Terra di nessuno\" nasce da due novelle di Luigi Pirandello intitolate \"Requiem aeterna dona eis Domine\", scritta e pubblicata nel 1913 e \"Romolo\", scritta nel 1915 e pubblicata nel 1917; la prima incentrata sulla lotta di un paese per il \"diritto di umanit\u00e0\" (cio\u00e8 la possibilit\u00e0 di seppellire i propri defunti nella terra in cui si vive e lavora), la seconda sulla figura di un uomo che aveva fondato un centro abitato. Fu lo stesso Pirandello ad indicare la possibilit\u00e0 di unirle per trarne un soggetto cinematografico, e di questo incaric\u00f2 il figlio Stefano, suo stretto collaboratore, che nel 1936 lo elabor\u00f2 con il titolo \"Dove Romolo edific\u00f2\", un testo che oggi non \u00e8 reperibile..\nSulla base di quel testo, Corrado Alvaro e lo stesso Stefano Pirandello, che qui adotta la pseudonimo di Stefano Landi, predisposero la sceneggiatura del film (che fu ridefinita \"Dove l'uomo edific\u00f2\"), apportando diverse modifiche rispetto ai testi ispiratori, tra cui l'inserimento della sommossa popolare contro i latifondisti, assente nelle novelle. Lo scrittore siciliano mosse delle obiezioni ai nuovi contenuti, ma esse furono respinte in quanto non coerenti con le esigenze cinematografiche. Alla fine, comunque, egli accett\u00f2 gli elementi nuovi introdotti dagli sceneggiatori, compreso il personaggio di Bettina, non compreso nei testi originali, e sottoscrisse il testo dell'adattamento, che poi fu ulteriormente rielaborato dal regista Baffico, con la collaborazione, non accreditata, di Novarese, dopo che era sfumata l'ipotesi in precedenza avanzata di affidare la regia a Blasetti.\nRapporti con la censura.\nIl soggetto del film fu acquistato dalla \"Roma film\", societ\u00e0 fondata dall'alto esponente fascista Francesco Giunta e che aveva iniziato la propria attivit\u00e0 produttiva nello stesso anno 1936 realizzando la pellicola di forte impronta propagandistica \"Lo squadrone bianco\". L'improvvisa morte di Pirandello (10 dicembre 1936) non interruppe l'iniziativa, che invece incontr\u00f2 notevoli ostacoli da parte della censura, dato che venivano presentate tematiche, quali lo scontro tra contadini e proprietari ed un'ansia di giustizia sociale, sgradite al regime. \u00abIl film - \u00e8 stato scritto - si innestava sul tema scottante delle terre incolte; la politica agraria del fascismo aveva propugnato la distribuzione dei latifondi ai contadini, ma poi aveva dovuto cedere alle pressioni dei grandi proprietari terrieri\u00bb. \nCi\u00f2 comport\u00f2 il rinvio della lavorazione, inizialmente prevista nella primavera del 1937, che dovette anche essere interrotta per difficolt\u00e0 economiche quando, a causa del clima di ostilit\u00e0 verso il film, vennero meno i finanziamenti erogati dalla BNL, ma garantiti dal governo; anche un intervento di Giunta per ottenere la pubblicazione di articoli favorevoli non ebbe seguito. Solo un incontro dello stesso Giunta con Mussolini, unitamente alla mitigazione di alcune scene e qualche taglio, sbloccarono la questione e consentirono l'uscita del film in coincidenza con il Natale di Roma. Secondo alcuni commentatori, l'accelerazione impressa all'uscita del film era dovuta alla volont\u00e0 del regime di valorizzare a propri fini la grande notoriet\u00e0 acquisita da Pirandello dopo l'assegnazione (1934) del Nobel.\nLe tensioni createsi attorno alle pellicola portarono anche uno degli sceneggiatori, Corrado Alvaro, a negarne il valore sociale: \u00abIl film - scrisse infatti - non ha nessun sfondo politico, non ha nulla da dimostrare perch\u00e9 il problema oggi non esiste (in quanto) prospetta una condizione dell'Italia meridionale prima dell'Unit\u00e0 che si trascin\u00f2 sino alle leggi del regime sulla bonifica integrale\u00bb. Secondo Leonardo Sciascia, leggendo i diari di Alvaro, si capisce che in seguito \u00abegli non si perdon\u00f2 questa debolezza\u00bb.\nProduzione.\nA causa delle varie difficolt\u00e0 la lavorazione del film and\u00f2 avanti con fasi alterne. Era iniziata nel settembre 1938 con varie scene girate presso Todi e a Gubbio, e solo a dicembre pot\u00e9 proseguire portando a compimento gli esterni . Tra il gennaio ed il marzo 1939 furono realizzati gli interni nel teatro 4 di Cinecitt\u00e0 e finalmente la pellicola arriv\u00f2 a conclusione quando nell'aprile 1939, dopo tre anni di iter tormentato e quasi otto mesi di riprese, ricevette il sospirato visto della censura .\nAccoglienza.\nSuperate le traversie produttive e le difficolt\u00e0 censorie, \"Terra di nessuno\" fu presentato in \"prima\" il 18 aprile 1939 a Roma (\"Supercinema\") e Milano (\"Odeon\"). Come per tutta la produzione cinematografica italiana degli anni trenta non si dispone di dati relativi al risultato commerciale del film, anche se alcune testimonianze lo accreditano di scarso successo economico.\nCommenti contemporanei.\nQuanto alla critica, in genere il film venne accolto positivamente dalla maggioranza dei commentatori del tempo, anche da quelli pi\u00f9 vicini al regime, che lo considerarono \u00abuna rivincita di Baffico, che ha un temperamento orientato verso il dramma, dopo l'infelice esperienza de \"La danza delle lancette\"\u00bb oppure \u00abun film sociale nel senso pi\u00f9 nobile e meno dottorale della parola\u00bb. Vi fu addirittura chi lo esalt\u00f2 quale \u00abmagistrale rappresentazione della nostra idea fascista del riscatto delle terre feconde d'Italia\u00bb.\nTuttavia, anche commentatori meno schierati apprezzarono il film, come \"Cinema\", che lo defin\u00ec \u00absingolare e coraggioso, dato che molti erano i pericoli che si ponevano davanti all'opera di sceneggiatura e regia, primi tra tutti quelli del folclore e dell'enfasi; tutto ci\u00f2 non solamente \u00e8 stato evitato, ma anzi trasformato in materia cinematografica\u00bb. Apprezzamento anche sul \"Corriere della sera\" (\u00abvasto film realizzato con impegno di mezzi, intelligente scelta di esterni e di masse e ricco di materia interessante e viva\u00bb) e su \"La Stampa\" che scrisse di \u00abtema altissimo di una nobilt\u00e0 evidente (con) inquadrature sovente bellissime\u00bb, mentre secondo \"Bianco e nero\", pur rilevandone diversi elementi di debolezza, \u00ab\"Terra di nessuno\" \u00e8 un film intelligente e coraggioso (che) dimostra che si pu\u00f2 uscire dalle vicende banali ed anonime\u00bb. Anche il severo Adolfo Franci descrisse il film come \u00ab nobile tentativo di un giovane regista che cerca di dire una parola sua portando nel nostro cinematografo una seriet\u00e0 piuttosto inconsueta\u00bb.\nUnica eccezione rispetto al panorama di giudizi positivi fu quello espresso dal periodico \"Film\": \u00abIspirato da un racconto omonimo, \u00e8 dunque un film perfetto ahim\u00e8 no! Forse perch\u00e9 non \u00e8 raccontato con sufficiente cordialit\u00e0, perch\u00e9 lascia troppe zone in ombra, e poi il contrasto tra i due mondi prende corpo soltanto in una scena. Temiamo che all'origine di certi difetti ci siano le troppe manipolazioni subite dal soggetto da parte di troppe persone. Quando ci sono troppi galli a cantare non si fa mai giorno\u00bb.\nCommenti successivi.\nIl ritrovamento della pellicola (v. riquadro) e l'intensificarsi degli studi sui rapporti tra Pirandello ed il cinema hanno dato luogo a numerosi giudizi retrospettivi sul film, che, in qualche caso, ne hanno evocato una qualche analogia con il \"western\" (la lotta dei coloni contro i grandi allevatori, la figura di un \"cavaliere solitario\", i grandi spazi esterni). In generale a \"Terra di nessuno\" viene riconosciuto il coraggio di aver esposto tematiche sociali, elemento poco presente nel cinema italiano di quel periodo; per cui il film \u00abnonostante le cautele adottate, apparve per l'epoca singolare, coraggioso ed anticonformista, data la fuga dalla realt\u00e0 che contraddistingueva il cinema degli anni trenta\u00bb, oppure di essere \u00abopera di notevole intensit\u00e0, in cui non mancano momenti di inconsueto impatto visivo\u00bb.\nPer il regista Baffico questa viene considerata la prova migliore, di grande intensit\u00e0 drammatica, \u00abforse ingiustamente trascurata nelle varie storie del cinema\u00bb. Bench\u00e9 l'ambientazione siciliana non sia formalmente dichiarata nel film, essa traspare da vari elementi, in modo che \u00abin \"Terra di nessuno\" pu\u00f2 ritrovarsi tradotta, anche se sommessamente, la problematica sociale di una condizione dolorosa e drammatica di una Sicilia arretrata e rimasta ferma per secoli\u00bb."}
{"id": "243002", "revid": "767487", "url": "https://it.wikipedia.org/wiki?curid=243002", "title": "Terra di nessuno (film 1985)", "text": "Terra di nessuno (\"No Man's Land\") \u00e8 un film del 1985 diretto da Alain Tanner."}
{"id": "243003", "revid": "12188", "url": "https://it.wikipedia.org/wiki?curid=243003", "title": "Juan Carlos I, Re di Spagna", "text": ""}
{"id": "243004", "revid": "767487", "url": "https://it.wikipedia.org/wiki?curid=243004", "title": "Terra senza donne (film 1929)", "text": "Terra senza donne (\"Das Land ohne Frauen\") \u00e8 un film del 1929, diretto da Carmine Gallone.\nTrama.\nAlla fine dell'Ottocento, in Australia, gli emigrati che vi sono giunti sono per la maggior parte partiti dalla Gran Bretagna in cerca di fortuna e dell'oro delle miniere. Ma, sono tutti uomini: nelle desolate lande australiane mancano le donne. Il governo di Londra, quindi, decide di inviare una nave carica di ragazze da marito, ognuna delle quali \u00e8 gi\u00e0 destinata a un uomo. Una delle donne, per\u00f2, muore durante il viaggio. Gli ufficiali di marina, allora, giocano uno scherzo al predestinato, che ignora la morte di quella che doveva diventare sua moglie. Gli fanno credere, infatti, che la donna che gli spetta sia un'altra. La quale, ovviamente, \u00e8 gi\u00e0 stata assegnata a un altro uomo. Finir\u00e0 in tragedia: l'uomo cercher\u00e0 di vendicarsi, uccidendo un innocente e, di conseguenza, si suicider\u00e0.\nProduzione.\nIl film fu prodotto dalla F.P.S.-Film GmbH.\nDistribuzione.\nDistribuito dalla Phoebus-Film AG e dalla Tobis-Filmverleih, il film usc\u00ec nelle sale cinematografiche tedesche il 30 settembre 1929. Negli Stati Uniti, fu distribuito dalla Tobis Forenfilms in una versione ridotta di 74 minuti con il titolo \"Bride 68\": fu presentato a New York il 12 aprile 1930; in Giappone, il 1\u00ba settembre 1930 con il titolo \"Rokujuuhati ban no hanayome\"."}
{"id": "243005", "revid": "767487", "url": "https://it.wikipedia.org/wiki?curid=243005", "title": "Terra senza donne (film 1935)", "text": "\"Terra senza donne (Naughty Marietta)\" \u00e8 un film del 1935, diretto da Robert Z. Leonard e da W. S. Van Dyke. Nessuno dei due registi compare nei titoli, risultando non accreditati.\nSi tratta del primo film interpretato da Jeanette MacDonald e Nelson Eddy. La storia \u00e8 quella di una giovane principessa che, per sottrarsi a un matrimonio combinato, si imbarca sotto falso nome su una nave diretta a New Orleans. Catturata dai pirati, si innamora del capitano Warrington, che la salva.\nIl film \u00e8 la versione cinematografica dell'operetta \"Naughty Marietta\" di Victor Herbert, con parole e libretto di Rida Johnson Young. Nel cast appare anche il celebre paroliere Gus Kahn, che firma alcune delle melodie di Herbert.\nLe canzoni \"Ah! Sweet Mystery of Life\" e \"I'm Falling in Love With Someone\" saranno utilizzate in \"Thoroughly Modern Millie\", versione teatrale del musical \"Millie\" del 1967 con Julie Andrews.\nTrama.\nPer sfuggire al matrimonio combinato con Don Carlo, anziano duca spagnolo, la principessa Marie prende il posto dell'ex serva dello zio, Marietta, e lascia la Francia su una nave di donne dirette a New Orleans per sposare dei coloni.\nIn viaggio, le donne parlano del tipo di uomo che vorrebbero sposare e Marietta dice che non ha intenzione di sposare nessuno. Improvvisamente, la nave viene assaltata dai pirati, che rapiscono le donne.\nSentendo dei mercenari cantare verso di loro (\"Tramp! Tramp! Tramp!\"), i pirati cercano di passare inosservati spegnendo le torce, ma Marietta ne prende una e corre gridando aiuto. I mercenari accorrono, scacciano i pirati e salvano le donne.\nIl capo dei mercenari, il capitano Richard Warrington, \u00e8 attratto da Marietta e canta per lei (\"Neath a Southern Moon\"), ma le dichiara di non avere alcuna intenzione di sposarsi.\nLe donne vengono portate a New Orleans, dove vengono accolte dal Governatore. Quando degli uomini si avvicinano a Marietta per conoscerla, lei dichiara di non volersi sposare e di avere un passato disonorevole. Il Governatore, sorpreso, \u00e8 costretto a farla scortare via da dei soldati. Warrington per\u00f2 le trova un alloggio e le paga anche il primo mese di affitto.\nMentre Marietta cerca invano di liberarsi del capitano, un gruppo di zigani canta alla sua finestra, per pubblicizzare il loro Teatro delle Marionette. Una giovane intona un canto e Warrington si unisce a lei (\"Italian Street Song\").\nStuzzicata dal capitano, che le consiglia di imparare a cantare come la zigana, Marietta lo sorprende cantando meravigliosamente. Mentre il capitano \u00e8 distratto a respingere dei pretendenti di Marietta che hanno bussato alla porta, Marietta scappa.\nIl giorno seguente, Warrington scopre che Marietta lavora al Teatro delle Marionette. Quando si reca nel suo camerino dopo l'esibizione, Marietta gli dice che la sua presenza non \u00e8 gradita l\u00ec. Il capitano le chiede allora se sarebbe gradita altrove e lei gli risponde di s\u00ec. Quando l'aspetta fuori dal teatro all'ora di pranzo, Marietta non riesce a contenere un sorriso, dimostrando di aver cambiato opinione su di lui. I due pranzano insieme ma poco dopo viene offerta una lauta ricompensa a chi ha informazioni su Marietta. Warrington la convince a fidarsi di lui e la porta via in barca.\nQui Warrington capisce che sta iniziando ad innamorarsi di lei e le canta una canzone (\"I'm Falling in Love with Someone\"). Quando chiede a Marietta di cantargli la stessa canzone, Marietta gli dice di conoscerne una migliore. Tuttavia, vengono presto trovati dai soldati francesi che svelano la vera identit\u00e0 di Marietta. Lo zio e Don Carlos stanno arrivando per riportarla in Francia.\nIl Governatore organizza un ballo d'addio in onore di Marietta. Lo zio le dice che se Warrington si presenter\u00e0, verr\u00e0 arrestato e ucciso, ma Marietta lo sente cantare (\"Tramp! Tramp! Tramp!\") e capisce che \u00e8 troppo tardi per cercare di fermarlo.\nQuando Warrington entra nella sala da ballo, il Governatore cerca di allontanarlo per salvargli la vita.\nDopo aver ballato con Marietta, lei gli dice che gli canter\u00e0 la sua canzone la sera successiva. Tuttavia, quando lo zio le dice che parteranno la sera stessa, Marietta capisce di dover cantare subito al capitano la sua canzone (\"Ah, Sweet Mystery of Life\"). Lui si unisce a lei e poi i due innamorati fuggono insieme verso la frontiera.\nProduzione.\nIl film fu prodotto dalla Metro-Goldwyn-Mayer (MGM) dal 4 dicembre 1934 al 7 febbraio 1935.\nDistribuzione.\nDistribuito dalla Metro-Goldwyn-Mayer (MGM), il film fu presentato in anteprima a Washington l'8 marzo 1935 con il titolo originale \"Naughty Marietta\". Alcuni giorni dopo, il 22 dello stesso mese, fu proiettato in prima a New York. Il film usc\u00ec poi nel circuito delle sale il 29 marzo 1935.\nRiconoscimenti.\nNel 2003 il film \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "243007", "revid": "767487", "url": "https://it.wikipedia.org/wiki?curid=243007", "title": "Testa o croce (film 1961)", "text": "Testa o croce (\"The George Raft Story\") \u00e8 un film del 1961 diretto da Joseph M. Newman."}
{"id": "243008", "revid": "767487", "url": "https://it.wikipedia.org/wiki?curid=243008", "title": "Testa o croce (film 1969)", "text": "Testa o croce \u00e8 un film del 1969 diretto da Piero Pierotti.\nTrama.\nA Plata City, le donne dei maggiorenti sono furibonde per la presenza del Crazy Horse, un saloon che serve anche da bordello. Il banchiere si accorda con Shanna Lee, la tenutaria, per tenerle lontano le ire della moglie, la quale \u00e8 arrivata a chiamare lo sceriffo: il prezzo \u00e8 che la donna diventi sua amante, cosa di cui la moglie gi\u00e0 la crede - a torto - colpevole.\nQuando Shanna viene trovata in una stanza chiusa col cadavere di Burton, le donne della citt\u00e0 insorgono al punto da sfasciare il saloon e rincorrere le prostitute; temendo il peggio per Shanna, lo sceriffo affida la ragazza ad uno dei vice, Red, affinch\u00e9 la porti a Phoenix finch\u00e9 le acque si saranno calmate. Ma l'uomo, incontratosi con Holm e Bill il cacciatore, violenta la ragazza e la abbandona nel deserto a morire.\nUn bandito ricercato passa di l\u00e0 e la salva, ma Shanna ormai non si fida degli uomini e tenta di ucciderlo; ci vuole tempo perch\u00e9 la ragazza si riprenda, grazie ad una coppia di indiani amica del fuorilegge; tra i due nasce una storia, e quando Shanna racconta la verit\u00e0, William Black decide di punire i colpevoli. Arrivato a Plata City, William aiuta lo sceriffo a fermare una rapina, guadagnandosi una ricompensa in denaro da parte di Sibyl Burton, subentrata al marito nella gestione; raccogliendo voci e cercando i responsabili, scopre che la morte di Burton ha innescato dei cambiamenti radicali; la vedova ha chiesto la morte di Shanna per soffocare lo scandalo; le ragazze sono state scacciate dal Crazy Horse e sono costrette a farlo in un ranch fuori citt\u00e0, dove non possono ricevere alcun aiuto e sono trattate come bestiame.\nQuando Red e Holm muoiono, lo sceriffo intuisce che William ha a che fare, ma non pu\u00f2 muoversi immediatamente; William avvia una relazione con la vedova Burton, e questa in un momento di intimit\u00e0 rivela che Bill, l'ultimo uomo da cercare, era da anni il suo amante ed ha commesso l'omicidio del banchiere; ottenuta una confessione, viene sorpreso dalla vedova Burton ma riesce a disarmarla, e la lascia a bruciare nella capanna del suo amante.\nRinchiuso lo sceriffo in cella, Black gli consegna la confessione dicendogli di portarla al giudice, e si accorda con lui per farsi arrestare a patto che la taglia sulla sua testa vada a Shanna, che testimonier\u00e0 al processo. Trascorsi gli ultimi momenti con Shanna, William si rifugia in una citt\u00e0 fantasma e l\u00ec viene a cercarlo lo sceriffo; William spara senza mirare e nessuno viene ferito, tanto che lo stesso sceriffo non se la sente di ucciderlo, cos\u00ec il bandito scarica la pistola e viene colpito da un aiutante."}
{"id": "243009", "revid": "767487", "url": "https://it.wikipedia.org/wiki?curid=243009", "title": "Tigre reale (film 1916)", "text": "Tigre reale \u00e8 un film muto del 1916 diretto da Piero Fosco (pseudonimo di Giovanni Pastrone). Il film \u00e8 tratto dal romanzo \"Tigre reale\" (1875), di Giovanni Verga.\nTrama.\nL'ambasciatore a Parigi Giorgio La Ferlita incontra durante un ricevimento la contessa russa Natka, dalla quale rimane affascinato, e per lei sfida a duello un altro uomo.\nDalla donna viene pi\u00f9 volte incoraggiato e respinto, finch\u00e9 la contessa non gli racconta del suo passato, che \u00e8 infelicemente sposata, e che \u00e8 stata innamorata di un altro uomo di nome Dolski, e il marito, scoperto l'adulterio, aveva confinato il rivale in Siberia. Natka raggiunge poi Dolski e lo scopre con un'altra donna, e delusa da questo fatto fugge, e l'uomo per senso di colpa si toglie la vita davanti a lei.\nDopo il racconto, la contessa congeda La Ferlita e sparisce nel nulla per alcuni mesi. Dopo averla cercata invano, il diplomatico intreccia una relazione con la ricca Erminia.\nOttenuto infine un ultimo appuntamento dalla misteriosa Contessa, Giorgio si reca da lei in albergo e la trova gravemente ammalata. Durante la visita, l'edificio prende fuoco a causa di un corto circuito e i due sono intrappolati in una stanza, chiusa a chiave dal conte per gelosia. I due riescono a salvarsi, mentre il conte muore nell'incendio.\nProduzione.\nIl film venne prodotto dall'Itala Film, la casa di produzione nata a Torino fondata da Carlo Rossi e da Giovanni Pastrone, alias Piero Fosco.\nDistribuzione.\nIMDb\nAlias"}
{"id": "243010", "revid": "767487", "url": "https://it.wikipedia.org/wiki?curid=243010", "title": "Tigre reale (film 1935)", "text": "Tigre reale (\"K\u00f6nigstiger\") \u00e8 un film del 1935, diretto da Rolf Randolf.\nProduzione.\nIl film fu prodotto dalla Rolf Randolf-Film GmbH.\nDistribuzione.\nDistribuito in Austria dalla Huschak &amp; Company con il titolo \"Letzte Galavorstellung im Zirkus Barszony\", il film fu presentato in Germania il 22 novembre 1935."}
{"id": "243011", "revid": "767487", "url": "https://it.wikipedia.org/wiki?curid=243011", "title": "Titanic (film 1915)", "text": "Titanic \u00e8 un film del 1915 diretto da Pier Angelo Mazzolotti, conosciuto anche col titolo Acciaio formidabile. \u00c8 un cortometraggio incentrato sul ritrovamento di un minerale chiamato Titanic (non ha quindi alcuna relazione con il naufragio dell'RMS Titanic avvenuto tre anni prima)."}
{"id": "243012", "revid": "767487", "url": "https://it.wikipedia.org/wiki?curid=243012", "title": "Tormento (film 1931)", "text": "\"Tormento (Die Nacht der Entscheidung)\" \u00e8 un film del 1931, diretto da Dimitri Buchowetzki."}
{"id": "243014", "revid": "1516566", "url": "https://it.wikipedia.org/wiki?curid=243014", "title": "Palco (araldica)", "text": "Palco \u00e8 un termine utilizzato in araldica per le cresciute nelle corna dei cervi, e per i piani nelle torri e negli edifizi; infatti il vocabolo deriva dal greco antico \"\u00e8palxis\" (\"\u1f12\u03c0\u03b1\u03bb\u03be\u03b9\u03c2\") che significa appunto spalto, spaldo, riparo e che si riferiva dunque a quelle opere difensive perimetrali (torri e mura), dette in latino invece \"propugnacula\", di cui erano dotate una volta citt\u00e0 e castelli. Il tedesco \"Balken\" ha la stessa origine etimologica, ma nel suo caso mediata dalla voce italiana. "}
{"id": "243015", "revid": "767487", "url": "https://it.wikipedia.org/wiki?curid=243015", "title": "Tormento (film 1947)", "text": "Tormento (\"Dear Murderer\") \u00e8 un film del 1947 diretto da Arthur Crabtree."}
{"id": "243017", "revid": "767487", "url": "https://it.wikipedia.org/wiki?curid=243017", "title": "Tormento (film 1950)", "text": "Tormento \u00e8 un film del 1950 diretto da Raffaello Matarazzo.\nTrama.\nAnna vive infelice con il padre e la matrigna, dopo l'ennesima lite il fidanzato Carlo la porta via di casa. Per sposarsi chiede la liquidazione al suo socio d'affari, un mezzo delinquente che il giorno dopo viene trovato morto. Carlo viene arrestato e condannato per omicidio e in carcere sposa Anna che nel frattempo \u00e8 rimasta incinta. La donna fa fatica a trovare lavoro e dopo tanti tentativi viene assunta come lavapiatti in un locale notturno. Per caso incontra Enzo un vecchio amico di giovent\u00f9 che lavora come cantante. Enzo chiede al direttore del locale di cambiarle mansione e di darle un extra che lui \u00e8 disposto a rimborsare. Il proprietario per\u00f2 pensa di sedurre Anna che lo rifiuta e per questo perde il lavoro.\nA causa della malattia della figlia la donna \u00e8 costretta a tornare dalla matrigna che accetta di prendersi cura della bimba ma Anna deve scomparire dalla sua vita. Per amore della figlia Anna accetta ma Enzo tornato nel locale e parlando con la domestica della matrigna scopre la verit\u00e0 e decide di organizzare un incontro tra Anna e figlia. Anna ha uno scontro con la madre superiora che per\u00f2 le permette di uscire, ma la donna crolla svenuta lungo la strada.\nNel frattempo Carlo viene riconosciuto innocente e scarcerato. Torna a trovare la bimba e scopre anche lui tutti gli inganni della matrigna, prende la bimba e si reca nell'istituto dove \u00e8 ricoverata Anna che rivedendo marito e figlia ritrova la salute.\nDistribuzione.\nIl film fu distribuito nelle sale cinematografiche italiane l'11 febbraio del 1950.\nIncassi.\nIl film introit\u00f2 726.868.584 lire dell'epoca, che ne fecero il secondo maggior incasso della stagione cinematografica 1949-50 in Italia, preceduto solamente dall'analogo \"Catene\", sempre diretto da Matarazzo ed interpretato dalla coppia Nazzari-Sanson."}
{"id": "243018", "revid": "158913", "url": "https://it.wikipedia.org/wiki?curid=243018", "title": "Torna! (film 1953)", "text": "Torna! \u00e8 un film del 1953, diretto da Raffaello Matarazzo, con Amedeo Nazzari e Yvonne Sanson.\nTrama.\nDue cugini, Roberto e Giacomo, in lite per l'eredit\u00e0 del vecchio zio, sono innamorati della stessa ragazza, Susanna, che sposa Roberto. Oltre che fannullone e giocatore, Giacomo \u00e8 perfido e sparge calunnie che rischiano di distruggere la famiglia felice.\nDistribuzione.\nIl film venne distribuito nel circuito cinematografico italiano il 31 marzo del 1954.\nIncassi.\nIncasso accertato a tutto il 31 marzo 1959: 518.357.135 lire dell'epoca."}
{"id": "243020", "revid": "767487", "url": "https://it.wikipedia.org/wiki?curid=243020", "title": "Torna! (film 1981)", "text": "Torna! \u00e8 un film del 1981, diretto dal regista Jonne Severijn."}
{"id": "243021", "revid": "767487", "url": "https://it.wikipedia.org/wiki?curid=243021", "title": "Tornando a casa (film 1978)", "text": "Tornando a casa (\"Coming Home\") \u00e8 un film del 1978 diretto da Hal Ashby e interpretato da Jane Fonda.\nPresentato in concorso al 31\u00ba Festivale di Cannes, \u00e8 valso al suo protagonista Jon Voight il premio per la migliore interpretazione maschile, che si aggiunge all'Oscar nella medesima categoria ottenuto nel 1979, unitamente alla statuetta per la miglior attrice (Jane Fonda) e a quella per la migliore sceneggiatura originale (Nancy Dowd, Waldo Salt, Robert C. Jones), per un totale di 3 Oscar su 8 candidature.\nTrama.\nIl capitano Bob parte per il Vietnam lasciando a casa la moglie Sally; la donna, il cui ruolo fino ad allora era stato solo quello di \"moglie del capitano\", si d\u00e0 da fare per vivere pi\u00f9 indipendentemente: quindi trasloca, acquista una nuova auto, stringe amicizia con Viola e, contrariamente alla volont\u00e0 del marito che la voleva solo casalinga, si offre volontaria come infermiera all'ospedale dei reduci dal Vietnam; l\u00ec conosce Luke, un ex soldato rimasto paralizzato alle gambe, con il quale instaura prima un rapporto di profonda amicizia e in seguito una relazione amorosa.\nBob nel frattempo si ferisce e viene fatto tornare in patria: frustrato per non essere diventato un eroe (si \u00e8 sparato da solo per sbaglio mentre stava andando alle docce) e profondamente cambiato dalla guerra, torna a casa distante e depresso. L'FBI intanto \u00e8 in possesso di filmati riguardanti il tradimento della moglie: Luke infatti aveva fatto propaganda contro la guerra e veniva perci\u00f2 pedinato; la documentazione viene mostrata al capitano che, fuori di s\u00e9, torna a casa puntando un fucile contro la moglie, ma desiste dal proprio intento omicida grazie all'intervento di Luke.\nNel finale Bob si uccide nuotando nel mare fino allo sfinimento."}
{"id": "243022", "revid": "438678", "url": "https://it.wikipedia.org/wiki?curid=243022", "title": "Stonewall (film 1995)", "text": "Stonewall \u00e8 un film del 1995 diretto da Nigel Finch. Si tratta dell'ultimo film girato dal regista britannico. Il film si basa sul libro omonimo di Martin Duberman.\nTrama.\nAlcuni gay e transessuali newyorchesi subiscono molestie da parte della polizia allo Stonewall Inn, il che, dopo qualche tempo, sfocia nei Moti di Stonewall che porteranno alla nascita del movimento di liberazione omosessuale.\nInesattezze.\nL'opera contiene qualche licenza poetica, o errore storico, fra i quali:"}
{"id": "243023", "revid": "767487", "url": "https://it.wikipedia.org/wiki?curid=243023", "title": "Tornando a casa (film 2001)", "text": "Tornando a casa \u00e8 un film drammatico del 2001, diretto dal regista Vincenzo Marra. L'attore protagonista \u00e8 Salvatore Iaccarino.\nIl film ha vinto il premio come miglior film alla Settimana internazionale della critica del Festival di Venezia di quell'anno."}
{"id": "243024", "revid": "767487", "url": "https://it.wikipedia.org/wiki?curid=243024", "title": "Tosca (film 1941)", "text": "Tosca \u00e8 un film del 1941, tratto dal dramma \"La Tosca\" scritto nel 1887 da Victorien Sardou, di cui questa \u00e8 la prima versione sonora. La regia del film \u00e8 generalmente attribuita a Carl Koch, che subentr\u00f2 a Jean Renoir, quando costui, a causa dello scoppio delle ostilit\u00e0 tra Italia e Francia, dovette abbandonare immediatamente Roma, avendo girato solo pochissime inquadrature.\nTrama.\nRoma, prima met\u00e0 dell'Ottocento. La cantante di successo Floria Tosca \u00e8 gelosa del suo amante Mario Cavaradossi, pittore e giacobino. Quando un altro rivoluzionario, il conte Angelotti, riesce a fuggire dal carcere si rifugia nella chiesa dove il pittore lavora. Qui viene assistito dalla marchesa Attavanti, sua sorella, che gli procura vesti femminili. Vestito da donna egli fugge riparandosi presso un rifugio procuratogli dal pittore, entrambi inseguiti da Scarpia, capo della polizia. Ma la Attavanti ha dimenticato nella chiesa un ventaglio e questo fa credere a Tosca che Cavaradossi la tradisca.\nScarpia, giocando sulla gelosia di Tosca, riesce a farle confessare dove si rifugia Angelotti, che viene arrestato. Anche Cavaradossi, suo complice, \u00e8 condannato alla fucilazione, ma Scarpia promette a Tosca di fare una finta esecuzione se lei gli ceder\u00e0. Tosca finge di accettare, ma poi pugnala Scarpia, il quale per\u00f2 aveva voluto ingannarla e Cavaradossi viene fucilato davvero. Impazzita dal dolore e consapevole di essere stata lei, con la sua gelosia assurda, a provocare la morte dell'amato, Tosca si suicida gettandosi dagli spalti di Castel Sant'Angelo.\nProduzione.\nPre-produzione.\nL'idea di portare sullo schermo con una produzione italiana, e per la prima volta con il sonoro (dopo quella interpretata da Francesca Bertini nel 1918), la drammatica vicenda ideata da Sardou, ebbe una gestazione lunghissima e numerosi cambi di programma. Le prime notizie sul film risalgono infatti all'inizio del 1938, quando veniva annunciata una coproduzione in tre versioni (italiana, francese e tedesca) interpretata da Marta Eggerth, Fosco Giachetti, Edwige Feuill\u00e8re e diretta da Augusto Genina. \nSuccessivamente fu interpellata e sottoposta ad un \"provino\" (ancora da Genina) l'attrice francese Junie Astor, mentre altre notizie davano come sicuri interpreti Amedeo Nazzari e Dolores del R\u00edo. Dopo alcuni mesi le cose cambiarono ancora e, in vista di una possibile coproduzione italo-francese, venne chiamato alla regia Jean Renoir, che si rec\u00f2 una prima volta a Roma nel 1939, ma poi quando la Francia dichiar\u00f2 guerra alla Germania venne richiamato.\nOttenuto il congedo per motivi di salute egli torn\u00f2 a Roma all'inizio del 1940 con il progetto di realizzare in Italia una serie di 6 film (di cui uno nell'ambiente della cave di marmo di Carrara), mentre per il ruolo di \"Tosca\" era stata scritturata Viviane Romance e si scrisse anche che il ruolo di Scarpia sarebbe stato assegnato al fratello del regista, Pierre..\nDurante la preparazione del film Renoir spieg\u00f2 quali erano i suoi intendimenti: \u00abnonostante i pregi dell'opera di Puccini e del dramma di Sardou, credo di avere trovato la possibilit\u00e0 di presentare questo soggetto da un punto di vista diverso: mi sono messo nei panni di un regista di pellicole poliziesche\u00bb.\nRiprese.\nDopo la lunga preparazione, le riprese iniziarono finalmente la sera del 6 maggio 1940, ma dopo solo 4 giorni, la dichiarazione di guerra italiana costrinse R\u00e9noir ad un precipitoso rientro, mentre la Romance, che non era ancora arrivata a Roma, dovette essere sostituita: i loro nomi scomparvero improvvisamente dalle notizie sul film mentre la co produzione and\u00f2 ovviamente in fumo, per cui restarono solo la \"Scalera\" e la \"Era film\", la casa di produzione di Vittorio Mussolini. La lavorazione si blocc\u00f2 per qualche mese e solo nel settembre 1940 essa pot\u00e9 essere riavviata quando arriv\u00f2 a Roma la nuova interprete, l'attrice e cantante argentino-spagnola Imperio Argentina, che venne poi doppiata da Giovanna Scotto. Carl Koch, che essendo tedesco non aveva problemi a restare in Italia ed era da tempo assistente di Renoir, lo sostitu\u00ec alla regia ed il nome del francese scomparve non solo dai titoli iniziali ma anche dall'elenco degli sceneggiatori, dove invece fu inserito quello di Alessandro De Stefani, che in realt\u00e0 era stato solo il traduttore del testo.\nMentre gli interni furono realizzati negli stabilimenti Scalera, gli esterni vennero girati quasi tutti di notte, utilizzando ambienti di Roma resi suggestivi dalle luci cinematografiche, tanto che lo stesso Koch (come faranno anche alcuni commentatori) attribuir\u00e0 alla citt\u00e0 il ruolo di \"prima attrice\" del film. Molte scene furono girate in Santa Maria in Campitelli e nella piazza di Santa Cecilia. Il Castel Sant'Angelo fu utilizzato sia per esterni che per gli interni, mentre difficolt\u00e0 ci furono a causa dell'iniziale diniego opposto dal Governo di Vichy ad utilizzare il Palazzo Farnese, di propriet\u00e0 francese, un rifiuto che venne definito \u00abgrottesco rigore dei vinti\u00bb, e che venne poi superato per intervento dell'Ambasciata degli USA, mentre si dovette rinunciare ad inquadrare alcuni monumenti in quanto circondati dalle protezioni antiaeree. Il film fu girato in presa diretta, senza doppiaggio, ed anche in questo caso si dovette rinunciare ad alcune ambientazioni, a causa di rumori esterni difficilmente eliminabili.\nInterpreti.\nLe vicende della tormentata preparazione del film comportarono per Imperio Argentina l'esser considerata quale soluzione di ripiego, nonostante la fama che l'attrice aveva conquistato dapprima in America Latina, poi in Spagna ed infine in Germania, dove aveva avuto successo con \"Notti andaluse\". La sua interpretazione riscosse scarso apprezzamento nei commenti della critica, giudicata \u00absia fisicamente che drammaticamente al di sotto del suo personaggio\u00bb, oppure \u00ablontana, come tipo, dalla Tosca ideale\u00bb, anche da parte di chi apprezz\u00f2 il film, come del resto riconobbe anche il co produttore Vittorio Mussolini, che la defin\u00ec \u00abdebolissima\u00bb, pur difendendo la sua scelta dovuta al tentativo di \u00abfar uscire il cinema italiano dalla sue frontiere\u00bb.\nMolti consensi riscosse invece l'attore svizzero Michel Simon, mentre per Rossano Brazzi \"Tosca\" fu una dei primi ruoli importanti da protagonista, per il quale venne selezionato personalmente da Renoir. Il ruolo di Massimo Girotti, gi\u00e0 ridotto per via del suo richiamo militare, venne poi tagliato ulteriormente in sede di montaggio.\nAltri apporti.\nSin dal suo primo viaggio in Italia Renoir chiam\u00f2 a collaborare Luchino Visconti, che, al tempo del suo soggiorno francese, ne era gi\u00e0 stato uno degli assistenti sul set di \"Una gita in campagna\" (1936). Il regista milanese collabor\u00f2 alla sceneggiatura e successivamente segu\u00ec le riprese come aiuto del cineasta francese, restando nel cast anche quando Koch subentr\u00f2 alla regia, curando in particolare le riprese notturne degli esterni in piazza Farnese e nel Castel Sant'Angelo, dove poi torner\u00e0 nel 1954 per girarvi alcune delle ultime scene di \"Senso\". Per le musiche si utilizzarono quelle dell'opera di Puccini, anche se \"Tosca\" non \u00e8 un film musicale, ma piuttosto \"un'opera in prosa\", e, in alcuni passaggi, i prestigiosi cantori della Cappella Sistina, bench\u00e9 all'inizio Renoir si fosse opposto ad inserire dei temi musicali nel film.\nI costumi furono inizialmente affidati a Veniero Colasanti, poi sostituito per contrasti con la produzione da Sensani, e rappresentarono un impegno produttivo consistente, dovendo vestire oltre 300 comparse con sfarzosi abiti di prelati, soldati, gendarmi, e vesti femminili in una scena (quella della processione) ripresa contemporaneamente da pi\u00f9 macchine da presa di cui una su un ponte aereo. Nello staff produttivo di \"Tosca\" compaiono anche due vecchie conoscenze della cinematografia italiana: Giuseppe Barattolo, gi\u00e0 fondatore (1914) della \"Caesar Film\", e produttore negli anni dieci della Bertini, e l'anziano Arturo Ambrosio, fondatore a Torino nel lontano 1905 di una delle pi\u00f9 importanti case di produzione che hanno fatto la storia degli albori del cinema italiano.\nAccoglienza.\nTerminate le riprese alla fine di novembre 1940, \"Tosca\" fu presentato a Roma con una \"prima\" al \"Supercinema\" che si tenne il 27 gennaio 1941. Il film ebbe una accoglienza positiva dalla critica e un ottimo risultato commerciale.\nCritica contemporanea.\nL'impegno della \"Scalera\" venne riconosciuto da tutti i commentatori, molti dei quali misero in evidenza la qualit\u00e0 delle immagini della Roma antica e barocca che il film offriva:\n\u00ab\"Tosca\" - scrisse \"Cinema\" - \u00e8 uno sforzo produttivo imponente e riuscito. Il regista si dimostra un tecnico eccezionale ed un narratore sensibile. La sua firma sta nei movimenti di macchina d'una scioltezza rara\u00bb, mentre il severo critico Adolfo Franci riconobbe che \u00abnonostante cambiamenti e sconvolgimenti il film \u00e8 riuscito benissimo (offrendo) soprattutto una personalissima interpretazione di Roma antica, la quale vi occupa una porzione centrale; poche volte si era vista una citt\u00e0, lo scenario vero di una grande e gloriosa citt\u00e0, servire cos\u00ec bene\u00bb.\nL'aspetto figurativo del film fu al centro anche di altri commenti: \u00abDelle tante \"Tosca\" periodicamente girate questa si distingue per un suo carattere tutto particolare, di essere cio\u00e8 una \"Tosca\" romana. immersa nel grande clima paesistico della citt\u00e0 barocca e papale, s\u00ec che il contrasto delle passioni \u00e8 amplificato dal plastico chiaroscuro dei drappeggi\u00bb; ancora pi\u00f9 esplicitamente per \"Film\" \u00abil maggior pregio [di \"Tosca\"] \u00e8 Roma, fotografata con intelligenza e senso artistico eccezionale da Arata\u00bb.\nRisultato commerciale.\nIn base ai dati disponibili, \"Tosca\" ottenne un notevole successo di pubblico e di incassi, superando i 12 milioni di lire dell'epoca d'introito. Un risultato che, in base agli stessi dati, situa il film della \"Scalera\" al secondo posto degli incassi per l'anno 1941, superato solo dagli oltre 18 milioni ottenuti da \"I promessi sposi\" di Mario Camerini.\nCritica successiva.\nCon il passare del tempo, questa versione cinematografica di \"Tosca\" fu ricordata pi\u00f9 per le sue vicissitudini produttive che per il valore in s\u00e9 del film, che si inseriva in un \"filone\", molto in voga in quegli stessi anni, di pellicole in costume tratte da opere musicali, come la \"Manon Lescaut\" di Carmine Gallone del 1940, il \"Don Pasquale\" di Camillo Mastrocinque del 1940, o \"L'elisir d'amore\" di Amleto Palermi del 1941, nei quali le opere di riferimento sono semplici pretesti per raccontare delle vicende drammatiche. Pi\u00f9 recentemente anche la scheda del \"Mereghetti\" evidenza la capacit\u00e0 del film di \u00abimmergere la storia nel clima paesistico ed architettonico della Roma barocca e papale\u00bb.\nRiconoscimenti.\nPer i costumi di \"Tosca\", a Gino Carlo Sensani venne attribuito il Premio della cinematografia italiana per la stagione 1940-1941, un attestato che veniva assegnato annualmente per iniziativa del Ministero della cultura popolare in occasione della Mostra di Venezia."}
{"id": "243025", "revid": "767487", "url": "https://it.wikipedia.org/wiki?curid=243025", "title": "Tosca (film 1956)", "text": "Tosca \u00e8 un film del 1956, diretto dal regista Carmine Gallone.\n\u00c8 centrato sull'opera lirica omonima di Giacomo Puccini."}
{"id": "243026", "revid": "1516566", "url": "https://it.wikipedia.org/wiki?curid=243026", "title": "Palla (araldica)", "text": "Palla \u00e8 un termine utilizzato in araldica per indicare una figura sferica che in pi\u00f9 dello smalto, si ombreggia.\nLa figura rotonda non ombreggiata \u00e8 definita \"bisante\" o \"tortello\". Le \"palle\" pi\u00f9 note sono quelle che compaiono nello stemma della famiglia Medici di Firenze. In origine i Medici portarono 6, 7 e 8 palle, che poi ridussero a cinque. A seguito di concessione di Luigi XI di Francia, aggiunsero nel capo dello scudo una sesta palla azzurra caricata dei tre gigli di Francia. Quando papa Leone X, dei Medici, dopo essere venuto a Firenze, cre\u00f2 cavalieri i priori del tempo concesse loro la palla azzurra di Francia. I priori che ebbero tale onore furono Piero Ridolfi, Betto Dini, Piero Tornabuoni, Giannozzo Salviati, Buonarroto Simoni, Cesare Sassetti, Lorenzo Mancini, Bernardo Carnesecchi e Bartolomeo Panciatichi."}
{"id": "243027", "revid": "767487", "url": "https://it.wikipedia.org/wiki?curid=243027", "title": "Tosca (film 2001)", "text": "Tosca \u00e8 un film-opera del 2001 diretto da Beno\u00eet Jacquot.\nIl soggetto \u00e8 tratto dal dramma teatrale di Victorien Sardou, a sua volta alla base dell'opera lirica di Giacomo Puccini.\nTrama.\nLa cantante Floria Tosca, amante del pittore Cavaradossi, nella Roma papalina, finge di cedere alle voglie del barone Scarpia per salvare l'amato, condannato a morte. Infatti Scarpia ha promesso una finta esecuzione per Mario, dando poi ad essi la possibilit\u00e0 di lasciare Roma. Ma il Barone inganna Tosca e fa fucilare realmente Cavaradossi.\nDavanti al suo corpo immobile, Tosca - che ha gi\u00e0 ucciso Scarpia - si getta dai bastioni di Castel Sant'Angelo.\nProduzione.\nIl film \u00e8 stato girato a Colonia in Germania.\nDistribuzione.\nDistribuito dalla Pyramide Distribution e da France T\u00e9l\u00e9vision Distribution, il film \u00e8 stato presentato in anteprima alla Mostra del Cinema di Venezia il 1\u00ba settembre 2001.\nDate di uscita.\nIMDb\nAlias"}
{"id": "243030", "revid": "767487", "url": "https://it.wikipedia.org/wiki?curid=243030", "title": "Tra due mondi (film 1944)", "text": "Tra due mondi (\"Between Two Worlds\") \u00e8 un film del 1944, diretto da Edward A. Blatt.\nLa sceneggiatura si basa sul lavoro teatrale \"Outward Bound\" di Sutton Vane, andato in scena a Londra il 17 settembre 1923.\nTrama.\nLondra, seconda guerra mondiale. Ann sta cercando il marito Henry, profugo austriaco, e durante un bombardamento aereo \u00e8 testimone della morte di un gruppo di persone all'interno di un bus. Tornata a casa sconvolta trova il marito che ha aperto il gas con l'intenzione di suicidarsi ma riesce a dissuaderlo.\nAll'improvviso la coppia si ritrova su di un battello circondato dalla nebbia, gli altri passeggeri sono le persone che Ann aveva visto all'interno del bus e capisce che sono tutti morti ma lo steward Scrubby le chiede di mantenere il segreto.\nLa coppia \u00e8 ben felice di essere riunita ma fatica a mantenere il silenzio visti i buoni rapporti che si instaurano con gli altri passeggeri. Ben presto la verit\u00e0 viene a galla e Scrubby li informa che una persona li dovr\u00e0 giudicare e consegnarli al destino eterno nel paradiso o nell'inferno. Questa persona \u00e8 il reverendo Thompson.\nQuando arriva il loro turno Henry ed Ann scoprono che dovranno separarsi dato che lui ha tentato il suicidio e non si merita il paradiso come Ann che deve invece partire subito con il reverendo. Nonostante l'intervento di Scrubby il reverendo \u00e8 irremovibile.\nGirovagando sconsolato sulla nave Henry sente il rumore di vetri infranti: \u00e8 il vetro della finestra del suo appartamento andato in frantumi a seguito di una esplosione. Nella piccola stanza entra dunque aria fresca che sveglia Henry il quale riesce a far riprendere conoscenza anche ad Ann con la quale pensa gi\u00e0 ad un nuovo inizio.\nProduzione.\nIl film venne prodotto dalla Warner Bros.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 20 maggio 1944 con il numero LP12650.\nDistribuito dalla Warner Bros., usc\u00ec nelle sale USA il 20 maggio 1944."}
{"id": "243032", "revid": "767487", "url": "https://it.wikipedia.org/wiki?curid=243032", "title": "Tra due mondi (film 2001)", "text": "Tra due mondi \u00e8 un film del 2001 diretto da Fabio Conversi."}
{"id": "243033", "revid": "767487", "url": "https://it.wikipedia.org/wiki?curid=243033", "title": "Tra moglie e marito (film 1948)", "text": "Tra moglie e marito (\"No Minor Vices\") \u00e8 un film del 1948 diretto da Lewis Milestone. Caratterizzato da momenti di fine humor, la pellicola \u00e8 accompagnata dalla voce fuori campo che rappresenta i pensieri del protagonista.\nTrama.\nPerry Ashwell, affermato pediatra, d\u00e0 per scontata la fedelt\u00e0 della bella moglie April. Il dottore, sicuro della sua posizione, commette l'errore di permettere all'artista Octavio Quaglini, attraente e per nulla conformista, di accedere liberamente al suo studio per ritrarre alcune scene tipiche dell'ambiente medico. Octavio, dopo aver gettato scompiglio nello studio, accede al piano superiore (in cui abita il dottore) e qui incontra la moglie, da cui rimane positivamente colpito e che aiuta a cucinare, convincendola a tirare a sorte per scegliere quale aragosta non destinare alla cottura.\nDivertita da Octavio, la donna convince il marito, che nel frattempo ha dato il permesso controvoglia all'artista di ritrarre la moglie, a ospitarlo per la cena.\nL'interesse di April per la compagnia di Octavio fa accrescere la gelosia di Perry. L'artista \u00e8 sempre pi\u00f9 presente nelle loro vite e, innamoratosi di April, cerca di rubarla a Perry, convincendola che il marito non ha pi\u00f9 bisogno di lei, avendo raggiunto il successo professionale. Dopo numerosi passaggi ironici, April e Perry ritrovano la serenit\u00e0."}
{"id": "243035", "revid": "767487", "url": "https://it.wikipedia.org/wiki?curid=243035", "title": "Tra moglie e marito (film 1963)", "text": "Tra moglie e marito (\"Wives and Lovers\") \u00e8 un film del 1963 diretto da John Rich.\nTrama.\nTratto da una pi\u00e8ce di Jay Presson Allen il film parla delle vicissitudini coniugali degli Austin. Bill \u00e8 uno scrittore che da anni insegue la fama senza successo, poi vende il suo primo romanzo grazie anche alla bravura della sua agente, Lucinda, e la moglie inizia a rodersi dalla gelosia. Il menage si complica quando un regista compra i diritti del libro e Bill deve scrivere la sceneggiatura per farlo diventare un film, il lavoro lo assorbe completamente e la gelosia della moglie monta sempre di pi\u00f9. Fra una scenata e l'altra, convinta che il marito la tradisca con la sua agente, la donna accetta la corte di un vecchio amico, finch\u00e9 si giunge alla prima del film. L'opera di Bill si rivela anche un successo cinematografico e questo anzich\u00e9 riportare la pace fa esplodere definitivamente il conflitto, tanto che i due decidono di divorziare convinti l'uno del tradimento dell'altro. In preda alla rabbia litigano su tutto contendendosi e dividendosi ogni cosa, ma presto capiscono che c'\u00e8 una sola che non possono dividersi, la figlia e nessuno vuole rinunciare a lei. L'accordo che raggiungono \u00e8 curioso, e fa ben sperare, tornano insieme promettendosi di rimandare il divorzio finch\u00e9 non avranno due figli, uno per uno."}
{"id": "243037", "revid": "767487", "url": "https://it.wikipedia.org/wiki?curid=243037", "title": "Tradimento (film 1937)", "text": "Tradimento (\"Her Husband's Secretary\") \u00e8 un film del 1937, diretto da Frank McDonald con la supervisione di Bryan Foy.\nTrama.\nNonostante lui sia senza un soldo, Carol Blane si innamora di Bart Kingdon, un bel meccanico. Andando contro i consigli dell'amica Diane che le suggerisce di intrecciare una relazione con il suo capo, un uomo sposato, Carol sposa invece il meccanico. Il giorno delle nozze, Bart viene chiamato al capezzale del padre che sta morendo. Questi, il ricco Dan Kingdon, lascia la sua azienda alla coppia di sposi.\nBart si mette a lavorare di gran lena e, quando la segretaria di suo padre si dimette perch\u00e9 si sposa, il giovane - su suggerimento di Carol - assume Diane. La nuova segretaria \u00e8 troppo bella per convincere zia Agatha che mette sull'avviso Carol dei pericoli cui pu\u00f2 andare incontro. Ma Carol si fida dell'amore del marito. Quando per\u00f2 questi comincia a lavorare troppo a lungo in ufficio, si convince di stare per perdere Bart.\nDopo che un viaggio di lavoro viene annullato, Bart si trova in una capanna nei boschi dell'Oregon. Diane prende la palla al balzo per restare sola con lui. Ora il sospetto di Carol prende consistenza e lei si rende conto che l'amica ha delle mire su suo marito. Cos\u00ec li segue in Oregon dove ha uno scambio piuttosto vivace con Diane. Poi, per\u00f2, lascia soli i due. Un incendio, nel frattempo, sta divampando nei boschi, dirigendosi verso la capanna. Quando i due occupanti cercano di fuggire, Bart viene colpito e sviene, mentre Diane fugge via. Ma viene intercettata da Carol che la costringe a tornare indietro. In mezzo alle fiamme, le due donne trovano Bart ancora incosciente e, insieme, riescono a portarlo via, sottraendolo a una morte sicura.\nRiconoscendo il vero amore, Bart licenzia la segretaria e si riconcilia con la moglie.\nProduzione.\nIl film fu prodotto dalla First National Pictures e dalla Warner Bros. Pictures. Venne girato negli studi della Warner Brothers di Burbank, al 4000 di Warner Boulevard.\nDistribuzione.\nDistribuito dalla Warner Bros. Pictures e dalla Vitaphone, usc\u00ec nelle sale cinematografiche statunitensi il 26 febbraio 1937."}
{"id": "243038", "revid": "767487", "url": "https://it.wikipedia.org/wiki?curid=243038", "title": "Tradimento (film 1968)", "text": "Tradimento \u00e8 un film del 1968, diretto dal regista Jules Dassin."}
{"id": "243041", "revid": "767487", "url": "https://it.wikipedia.org/wiki?curid=243041", "title": "Tradimento (film 1982)", "text": "Tradimento \u00e8 un film commedia del 1982, diretto dal regista Alfonso Brescia.\nTrama.\nGennaro La Monica \u00e8 un venditore di brodo di polpo abusivo, ed \u00e8 sposato con Carmela, che gestisce un chiosco di bibite. I due hanno una figlia Titina e vivono con la madre di Gennaro, Assunta e la cognata Rosalia, sorella di Carmela. La famiglia tirerebbe avanti, ma lui si ribella agli strozzini che chiedono il pizzo sul suo commercio. Intanto Nino Esposito un piccolo scippatore si innamora di Rosalia, ma in questo caso, Gennaro chiede al giovane di stare lontano dalla ragazza, ma inutilmente. Invece Titina vuole molto bene a Nino, e lo vede bene insieme a sua zia Rosalia. Intanto Carmela si rivolge a un losco avvocato, questi tenta di stuprarla, ma nella colluttazione le viene strappato un pezzo di vestito che la donna teneva addosso. Gennaro si batte con il capo degli strozzini Pasquale Ruoppolo che per ripicca mostra a Gennaro il pezzo del vestito della moglie alludendo al tradimento di codesta con l'avvocato. Gennaro reagisce allo sfotto e finisce in prigione e caccia la moglie ritenendola infedele, fino all'inevitabile lieto fine, in cui tutti i problemi - sia sentimentali, sia lavorativi - si risolvono e la sua sorellina Rosalia si fidanza con Nino, che si trova un lavoro onesto."}
{"id": "243043", "revid": "767487", "url": "https://it.wikipedia.org/wiki?curid=243043", "title": "Tragico ritorno (film 1914)", "text": "Tragico ritorno \u00e8 un film del 1914, diretto dal regista Romolo Bacchini."}
{"id": "243048", "revid": "767487", "url": "https://it.wikipedia.org/wiki?curid=243048", "title": "Tragico ritorno (film 1952)", "text": "Tragico ritorno \u00e8 un film del 1952, diretto dal regista Pier Luigi Faraldo.\nTrama.\nMarco, un reduce tornato a casa a Livorno dopo otto anni passati in prigionia trova la moglie Giovanna sposata con un altro che il figlio crede sia il vero padre.\nDecide di suicidarsi ma l'incontro con Elisa lo dissuade e inizia a vivere con la donna e il padre di lei allo stabilimento balneare chiuso per la stagione invernale.\nL'amico Nicola lo convince che l'unica soluzione ai loro problemi \u00e8 emigrare in Argentina ma servono i soldi cos\u00ec lo coinvolge in piccoli furti necessari a racimolare in fretta la somma. Il furto organizzato in un cinema finisce male e Marco vorrebbe smettere ma Nicola lo convince a tentare un ultimo colpo. Elisa senta la discussione, anche lei \u00e8 stanca dell'Italia e fuggirebbe volentieri con l'uomo di cui \u00e8 ormai innamorata, \u00e8 disposta a rubare i soldi del padre e fuggire con lui.\nMarco e Nicola organizzano la partenza ma quando Elisa sta aprendo la cassetta viene sorpresa dal padre e poi sopraggiunge Marco. Il padre, arrabbiato e deluso, prende la pistola ma durante la colluttazione con Marco viene ucciso. Non \u00e8 stato Marco bens\u00ec Nicola che era nascosto fuori dalla casa. I due uomini fuggono e Nicola dopo aver preso i soldi spara a Marco e si allontana da solo ma viene fermato dalla polizia.\nMarco \u00e8 ferito e in fuga, sia Elisa che Giovanna cercano di raggiungerlo ma l'uomo convinto di essere un assassino si getta dalla scogliera e muore."}
{"id": "243052", "revid": "767487", "url": "https://it.wikipedia.org/wiki?curid=243052", "title": "Tramonto (film 1913)", "text": "Tramonto \u00e8 un film del 1913 diretto da Baldassarre Negroni."}
{"id": "243055", "revid": "767487", "url": "https://it.wikipedia.org/wiki?curid=243055", "title": "Tramonto (film 1934)", "text": "Tramonto (\"Sisters Under the Skin\") \u00e8 un film del 1934, diretto da David Burton."}
{"id": "243056", "revid": "767487", "url": "https://it.wikipedia.org/wiki?curid=243056", "title": "Tramonto (film 1939)", "text": "Tramonto (\"Dark Victory\") \u00e8 un film del 1939 diretto da Edmund Goulding.\nTrama.\nJudith (Giulia nel primo doppiaggio italiano) \u00e8 una giovane ereditiera che trascorre le sue giornate tra l'ippodromo e il casin\u00f2. Poich\u00e9 soffre di continui e laceranti mal di testa, e cadute per perdita di equilibrio, perdita di sensibilit\u00e0 tattile, si rivolge alle cure di uno specialista, il dottor Frederick (Federico) Steele. Il medico le diagnostica un tumore al cervello e la sottopone a delle cure, anche un intervento chirurgico, ma ben presto si accorge che non c'\u00e8 rimedio: la ragazza \u00e8 destinata a morire tra qualche mese immediatamente dopo un'improvvisa cecit\u00e0.\nFrederick non riesce a dire la verit\u00e0 a Judith, ma Ann scopre il segreto dell'uomo e le svela che lei si \u00e8 innamorata di lui. Essendo anche lui innamorato, si decide a dichiararsi, nascondendo per\u00f2 sempre la tragica verit\u00e0.\nJudith scopre per\u00f2 presto quello che lui cerca di tenerle nascosto, e, credendo che lui voglia sposarla soltanto per piet\u00e0, fugge.\nMentendo a tutti Giulia ostenta sicurezza e miete successi con gli uomini e nelle corse con i cavalli. Compreso che Frederick la ama sinceramente e che anche lei non ha smesso di pensarlo, vi torna insieme e pianifica il matrimonio e il futuro con lui nel Vermont.\nDopo mesi di serenit\u00e0 il marito, chiamato per un importante consesso medico a New York, parte da solo, ignaro che Judith abbia appena perso la vista a causa del tumore. Nel salutarlo, lei gli fa capire che \u00e8 pronta ad accettare la morte e che lo ha perdutamente amato, tuttavia, non gli rivela che la sua fine \u00e8, ormai, solo una questione di ore. Lo lascia partire sereno, con la convinzione che si rivedranno al di lui ritorno. Si corica sul letto, e aspetta la fine.\nProduzione.\nIl film fu prodotto dalla First National Pictures e dalla Warner Bros. Pictures.\nDistribuzione.\nDistribuito dalla Warner Bros. Pictures, il film fu presentato in prima il 20 aprile 1939; uscendo poi nelle sale cinematografiche degli Stati Uniti il 22 aprile. In Italia venne distribuito il 21 novembre 1946.\nEdizione italiana.\nLa prima edizione italiana del film, realizzata direttamente negli Stati Uniti avvalendosi di un gruppo di attori oriundi o immigrati italiani, \u00e8 caratterizzata dall'italianizzazione dei nomi di alcuni personaggi: Judith Traherne diventa Giulia Traelli, Frederick diventa Federico, Michael diventa Michele e Ann diventa Anna. Inoltre fu rimossa la scena in cui Giulia \u00e8 ubriaca in un locale insieme ad Alec e canta \"Oh! Give Me Time for Tenderness\" (la scena fu poi reintegrata, in inglese sottotitolato, nell'edizione DVD). Il film fu poi ridoppiato per la trasmissione su Raitre il 4 luglio 1990; questa edizione, utilizzata esclusivamente nelle trasmissioni sulle reti Rai, \u00e8 integrale e utilizza i nomi originali, ma il doppiaggio fu eseguito senza la colonna internazionale, sostituendo musica ed effetti sonori presenti durante i dialoghi.\nRiconoscimenti.\nNel 1940 \u00e8 stato candidato ai seguenti Premi Oscar: "}
{"id": "243057", "revid": "298229", "url": "https://it.wikipedia.org/wiki?curid=243057", "title": "Wrestlemania XXI", "text": ""}
{"id": "243058", "revid": "767487", "url": "https://it.wikipedia.org/wiki?curid=243058", "title": "Trappola d'amore (film 1929)", "text": "Trappola d'amore (\"The Love Trap \") \u00e8 un film del 1929 diretto da William Wyler.\nProduzione.\nIl film fu prodotto da William Wyler per l'Universal Pictures. Venne girato muto. Gli vennero aggiunte alcune scene parlate e un sonoro sincronizzato con musica ed effetti sonori.\nDistribuzione.\nDistribuito dall'Universal Pictures, il film usc\u00ec nelle sale cinematografiche USA il 4 agosto 1929 con il titolo originale \"The Love Trap\". In Francia venne distribuito come \"Le Pi\u00e8ge d'amour\", uscendo il 23 maggio 1930.\nIn sala, furono distribuite entrambe le versioni del film, sia quella muta, sia quella sonora."}
{"id": "243059", "revid": "767487", "url": "https://it.wikipedia.org/wiki?curid=243059", "title": "Trappola d'amore (film 1940)", "text": "Trappola d'amore \u00e8 un film del 1940, diretto dal regista Raffaello Matarazzo e tratto dalla commedia \"Dicky\" scritta nel 1923 da Paul Armont, Marcel Gerbidon e Jean Manoussi.\nTrama.\nAd un lord famoso per la sua collezione di oggetti indiani, nonch\u00e9 appassionato di letteratura gialla, pervengono dei misteriosi ed anonimi avvertimenti con i quali si minaccia il furto di una preziosa statuetta della collezione.\nIn realt\u00e0 tali messaggi sono stati inviati dalla segretaria il cui intento, per\u00f2, \u00e8 solo quella di presentare al lord il suo fidanzato come un abile detective, cos\u00ec che egli possa essere incaricato di vigilare. Ci\u00f2 consentirebbe ai due fidanzati di trascorrere l'estate insieme. La manovra riesce ed il lord assume il sedicente investigatore.\nMa quando avviene davvero il furto di una preziosa collana di perle, l'improvvisato detective si trova a mal partito, non sapendo che cosa fare per scoprire il colpevole. Sar\u00e0 ancora una volta la giovane a risolvere il mistero e smascherare il ladro, anche se far\u00e0 in modo che la scoperta risulti come fatta dal fidanzato, che potr\u00e0 cos\u00ec prendersene il merito.\nLa realizzazione del film.\n\"Trappola d'amore\" fu realizzato nei mesi estivi del 1939 negli studi di Cinecitt\u00e0, con esterni realizzati alla Villa Catena di Poli, ma usc\u00ec nelle sale soltanto l'anno successivo ed ebbe la sventura di apparire sugli schermi, nella maggior parte delle citt\u00e0, proprio nei giorni del giugno 1940 nei quali l'Italia entr\u00f2 in guerra.\nInizialmente il titolo della pellicola doveva essere quello della commedia originale, \"Dicky\" ed in seguito fu presentato come \"Le prodezze di Dicky\"; alla fine si opt\u00f2 invece, per obbedire a quella \"impronta italiana\" caratteristica del periodo, in \"Trappola d'amore\", che era gi\u00e0 stato il titolo di un film del 1929 diretto da William Wyler.\nIl film segn\u00f2 il debutto nel cinema di Claudio Gora, che ha ricordato di essere stato contattato da Matarazzo, si indicazione di Carla Candiani, per un ruolo di \"attore giovane\" con l'offerta di un compenso di diecimila lire. Stoppa, al contrario, ha sostenuto di non ricordare molto di quella pellicola, pur apprezzando l'opera di Matarazzo che egli, tuttavia, giudic\u00f2 \u00abplagiato da Mattoli (e) si mise a fare film in pochi giorni, senza curare i dettagli, adagiandosi sul facile guadagno\u00bb.\nLa critica.\n\"Trappola d'amore\" non ricevette molta attenzione dalla critica, probabilmente anche a causa del periodo in cui apparve, ma i pochi e brevi commenti furono in ogni caso abbastanza negativi e non mancarono le proteste per aver scelto come base un testo non italiano. Soffr\u00ec anche di difficolt\u00e0 tecniche, tanto che Filippo Sacchi rilev\u00f2 che \u00abse per giudicare bisogna sentire, in coscienza non possiamo giudicare che per met\u00e0 \"Trappola d'amore\", perch\u00e9 l'altra met\u00e0 era resa inintelligibile da un difettoso sonoro\u00bb, concludendo per\u00f2 che \u00abper essere schietti (...) confesseremo che questa met\u00e0 ci ha tolto completamente la voglia di conoscere l'altra; produzione disordinata, regia fiacca e recitazione senza sapore\u00bb.\nPochi e sbrigativi gli altri giudizi, come quello di \"Film\" che defin\u00ec il film \u00abn\u00e9 meno n\u00e9 pi\u00f9 peregrino di altri, perch\u00e9 sotto un velo rosato mostra una vicenda giallognola che pu\u00f2 anche essere divertente Z\u00bb oppure quello del \"Messaggero\" che annot\u00f2 \u00abancora un giallo, ma questa volta \u00e8 un giallo roseo, di sapore piuttosto vecchiotto e convenzionale. Paolo Stoppa fa del suo meglio per infondere allegria alla trama senza sorprese e movimento\u00bb. Secondo \"La Tribuna\" \u00abquesta volta la commediola era cos\u00ec poco comica che con un po' pi\u00f9 di fiducia nella fantasia dei nostri scrittori umoristi si sarebbe potuto evitare questo prestito straniero\u00bb.\nAnche successivamente \"Trappola d'amore\" suscit\u00f2 poco interesse. \u00abCommedia farsesca piuttosto convenzionale\u00bb secondo il \"Mereghetti\". La stessa Prudenzi, autrice della (sinora) unica monografia sull'opera del regista romano, dedica a questa pellicola soltanto poche righe."}
{"id": "243060", "revid": "26891", "url": "https://it.wikipedia.org/wiki?curid=243060", "title": "Sommergibile Scir\u00e8", "text": ""}
{"id": "243061", "revid": "767487", "url": "https://it.wikipedia.org/wiki?curid=243061", "title": "Tre donne (film 1924)", "text": "Tre donne (\"Three Women\") \u00e8 un film muto del 1924 diretto da Ernst Lubitsch con James Flood come aiuto regista e interpretato da May McAvoy, Pauline Frederick e Marie Prevost. Il film, ispirato dal romanzo \"Lillis Ehe\" di Iolanthe Mar\u00e8s, fu prodotto e distribuito dalla Warner Bros. Pictures. Usc\u00ec nelle sale il 19 ottobre 1924.\nTrama.\nCalifornia. Mabel Wilton \u00e8 una ricca e affascinante vedova non pi\u00f9 giovanissima: sente passare il tempo e si rende conto che i suoi amori effimeri portano a niente. Cos\u00ec prende la decisione di rendere stabile il suo legame con Edmund Lamont, uno dei suoi spasimanti.Costui, per\u00f2, \u00e8 pi\u00f9 interessato al suo patrimonio. Quando arriva Jeanne, la figlia di Mabel, Lamont si mette a corteggiarla. La ragazza, pensando che il rapporto che intercorre tra lui e la madre sia solo un rapporto di affari, accetta volentieri le sue attenzioni, tanto da recarsi nel suo appartamento.Mabel li scopre e Lamont la informa cinicamente di aver compromesso sua figlia, offrendosi di sposarla per \"riparare\". La donna \u00e8 costretta ad accettare, gettando nello sconforto Fred Armstrong, uno studente in medicina innamorato di Jeanne.I due si sposano, ma il matrimonio ha vita breve.Lamont tradisce presto la moglie con una mantenuta, Harriet: per lei, una notte si trova coinvolto in una rissa e viene soccorso proprio dallo stesso Fred.Il giovane nasconde a Jeanne i dettagli dell'accaduto, ma la giovane scopre comunque la posizione di Harriet. Si reca dalla donna per avere un chiarimento con lei e questa le rivela la vera natura del rapporto tra Lamont e sua madre.Mabel, nel frattempo, litiga furibondamente con l'amante e lo uccide.Al processo, confessa l'omicidio, pentendosi della propria condotta. Alla fine, viene assolta.Jeanne e Fred finalmente possono ricominciare una vita insieme.\nProduzione.\nProdotto dalla Warner, con un budget stimato di 329.000 dollari.\nDistribuzione.\nIl film fu distribuito dalla Warner Bros., presentato in prima a New York il 5 ottobre 1924. Usc\u00ec nelle sale statunitensi il 19 ottobre. Incass\u00f2 (in totale, nel mondo) 438.000 dollari.\nDate di uscita.\nIMDb\nAlias"}
{"id": "243063", "revid": "121089282", "url": "https://it.wikipedia.org/wiki?curid=243063", "title": "Zeusi", "text": "Biografia.\nFonti lo dicono nato a Herakleia, senza fornire indicazioni utili a stabilire quale delle numerose citt\u00e0 cos\u00ec denominate al tempo sia stata la sua citt\u00e0 natale. Anche i nomi dei pittori che sarebbero stati suoi maestri, restituiti dalle fonti letterarie ma non identificabili, con i propri etnici collegano il pittore sia alla Grecia orientale (Thasos) sia alla Magna Grecia (Himera). Zeusi oper\u00f2 del resto in molte aree del mondo antico, soffermandosi ad Atene dove divenne noto per avervi sviluppato la cosiddetta \"pittura da cavalletto\", ossia la pittura su tavola. Plinio indica l'acm\u00e9 (il quarantesimo anno di et\u00e0) del pittore al 397 a.C., riferendo al contempo che le sue fonti riportavano una data di molto anteriore (424-421 a-C.). Probabilmente Zeusi doveva essere gi\u00e0 attivo e noto ad Atene intorno al 434-429 a.C., bench\u00e9 ancora giovane, se venne nominato come \"Zeusippo\" nel Protagora di Platone ambientato in quegli anni. L'unica datazione certa rimane tuttavia il periodo trascorso al servizio di Archelao I di Macedonia, tra il 413 e il 399 a.C., durante il quale attese alla decorazione del palazzo reale. Isocrate (\"Antidosis\", 2) lo ricorda come gi\u00e0 morto nel 394 a.C.\nEbbe fama notevole e fu citato tra gli altri da Senofonte e Aristotele. Le fonti di epoca ellenistica ne tramandarono la fama anche attraverso aneddoti come quello dell'uva dipinta in gara con Parrasio, che traeva i passerotti in inganno; ugualmente nota e ripetuta a saziet\u00e0, specie all'epoca del Rinascimento, la novella secondo la quale volendo egli raffigurare Elena, avrebbe indotto le cinque pi\u00f9 belle vergini della citt\u00e0 di Crotone a permettere ch'egli copiasse di ciascuna ci\u00f2 che aveva di pi\u00f9 bello (Plinio, \"Nat. hist.\", XXXV, 64). Di tutt'altro tenore l'ekphrasis di Luciano di Samosata relativa alla copia di un quadro raffigurante la \"Famiglia del centauro\", che per la novit\u00e0 tematica e iconografica viene definito anticipazione della pittura \"di genere\".\nMorte.\nPare sia morto a causa delle risate provocate da un dipinto umoristico della dea Afrodite, da lui stesso compiuto."}
{"id": "243064", "revid": "123679147", "url": "https://it.wikipedia.org/wiki?curid=243064", "title": "Brutium", "text": "Brutium \u00e8 stata una rivista italiana d'arte.\nStoria.\nVenne fondata nel 1922 da Alfonso Frangipane, che la diresse fino alla morte nel 1970, con l'obiettivo dello studio e della valorizzazione dell'arte e della cultura calabrese.\nEbbe cadenza mensile, poi trimestrale e infine quadrimestrale.\n\u00c8 stato l'organo di stampa dell'Accademia di belle arti di Reggio Calabria ed era edita da Gangemi Editore.\nL'ultima pubblicazione risale al 2002."}
{"id": "243065", "revid": "767487", "url": "https://it.wikipedia.org/wiki?curid=243065", "title": "Tre fratelli (film 1981)", "text": "Tre fratelli \u00e8 un film del 1981 diretto da Francesco Rosi.\nSceneggiato da Rosi e Tonino Guerra, \u00e8 stato liberamente tratto dal racconto \"Il terzo figlio\" di Platonov. Ha ricevuto 5 David di Donatello e la nomination all'Oscar ed \u00e8 stato presentato fuori concorso al 34\u00ba Festival di Cannes.\nTrama.\n\u00c8 la storia di tre fratelli originari del sud, divisi dalla differente et\u00e0 e da percorsi di vita molto diversi, che si ritrovano dopo molti anni al paese natio in occasione della morte della madre. Ognuno fa i conti con il proprio passato e si confronta-scontra con i fratelli e il padre, facendo un bilancio della propria vita. Sullo sfondo il malessere della cupa Italia dell'inizio degli anni ottanta, tra lotte operaie contro la restaurazione, disagio sociale e ultimi colpi di coda del terrorismo, che Rosi analizza attraverso lo scontro generazionale-familiare.\nLuoghi del film.\nIl film \u00e8 girato ed ambientato ad Altamura, Cassano delle Murge, Gravina in Puglia e in altre localit\u00e0 della Murgia.\nAlcune riprese sono state girate a Matera e sulla spiaggia di Nova Siri.\nA Napoli invece \u00e8 stata girata la scena del carcere minorile al Real Albergo dei Poveri, altre sceni minori sono state girate a Roma.\nCuriosit\u00e0.\nNel film \"Baar\u00eca\" di Giuseppe Tornatore, nella scena in cui Peppino Torrenuova accompagna suo figlio in stazione, si intravedono sullo sfondo le locandine del film \"Tre fratelli\".\nDopo aver recitato insieme in questo film, Michele Placido e Vittorio Mezzogiorno reciteranno anche nella serie televisiva \"La piovra\".\nCollegamenti esterni.\n "}
{"id": "243068", "revid": "767487", "url": "https://it.wikipedia.org/wiki?curid=243068", "title": "Tu m'appartieni (film 1929)", "text": "Tu m'appartieni (\"Tu m'appartiens!\") \u00e8 un film del 1929 diretto da Maurice Gleize."}
{"id": "243069", "revid": "26891", "url": "https://it.wikipedia.org/wiki?curid=243069", "title": "Sommergibile Scire", "text": ""}
{"id": "243070", "revid": "767487", "url": "https://it.wikipedia.org/wiki?curid=243070", "title": "Tu m'appartieni (film 1941)", "text": "\"Tu m'appartieni (You Belong to Me)\" \u00e8 un film del 1941, diretto dal regista Wesley Ruggles.\nTrama.\nUn giovane ricco ed annoiato si incontra e si scontra (letteralmente) con una giovane dottoressa durante una vacanza sulla neve. Prima della primavera sono gi\u00e0 sposati, ma la moglie \u00e8 talmente indaffarata col suo lavoro da avere poco tempo per il marito che, senza un'occupazione, non fa altro che girare per la casa in preda alla gelosia. Il giovane decide quindi di trovarsi un lavoro e va a fare il commesso in un negozio, ma quando scopre la sua ricchezza il padrone lo licenzia perch\u00e9 ci sono persone molto pi\u00f9 bisognose di quel posto. Per non iniziare a rodersi ancora il ragazzo compra un ospedale dove lui e la moglie potranno lavorare insieme"}
{"id": "243071", "revid": "671029", "url": "https://it.wikipedia.org/wiki?curid=243071", "title": "In palo", "text": "In palo \u00e8 un termine utilizzato in araldica per indicare una figura che, contro la sua natura, si dispone verticalmente. Si usa l'espressione \"ordinate in palo\" per designare le figure araldiche poste una sull'altra verticalmente."}
{"id": "243073", "revid": "767487", "url": "https://it.wikipedia.org/wiki?curid=243073", "title": "Tua per la vita (film 1917)", "text": "Tua per la vita \u00e8 un film del 1917 diretto da Ugo De Simone."}
{"id": "243075", "revid": "767487", "url": "https://it.wikipedia.org/wiki?curid=243075", "title": "Tua per la vita (film 1955)", "text": "Tua per la vita \u00e8 un film del 1955 diretto da Sergio Grieco.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", in quel periodo molto in voga tra il pubblico italiano, poi ribattezzato dalla critica con il termine \"neorealismo d'appendice\".\nGirato nella primavera del 1955, il titolo provvisorio del film durante la lavorazione era \"Mogli o amanti\".\nDistribuzione.\nIl film venne distribuito nel circuito cinematografico italiano il 5 ottobre del 1955.\nVenne in seguito distribuito anche in Francia ed in Belgio con il titolo \"L'h\u00f4tel du rendez-vous\"."}
{"id": "243076", "revid": "767487", "url": "https://it.wikipedia.org/wiki?curid=243076", "title": "Tutta una vita (film 1941)", "text": "Tutta una vita \u00e8 un film del 1941, diretto dal regista Tay Garnett."}
{"id": "243077", "revid": "767487", "url": "https://it.wikipedia.org/wiki?curid=243077", "title": "Tutta una vita (film 1992)", "text": "Tutta una vita \u00e8 un film pornografico ad ambientazione storica del 1992, diretto da Mario Salieri. \u00c8 considerato uno dei film pi\u00f9 importanti della sua carriera. Il film \u00e8 stato girato a Roma.\n\u00c8 stato distribuito anche in altre nazioni, in alcuni casi con una leggera riduzione della durata (93 min contro i 96 min originali), tra cui: Francia (\"Viva Italia!\"), Germania (\"Spiegel der Angst\"), Paesi Bassi, Russia (\"\u0412\u0438\u0432\u0430 \u0418\u0442\u0430\u043b\u0438\u044f\") e nei paesi anglofoni (\"Memories of a Lifetimes\").\nIl film \"Adolescenza perversa\", sempre di Salieri (primo film di Selen con il regista napoletano), realizzato nel 1993, verr\u00e0 distribuito sul mercato francese come \"Viva Italia 2!\", lasciando pensare ad un sequel, per poter sfruttare la popolarit\u00e0 ottenuta da \"Tutta una vita\".\nTrama.\nIl film \u00e8 ambientato nel 1944, durante l'occupazione nazista dell'Italia. Narra la storia d'amore tra una ragazza romana e un pilota americano, che tiene nascosto nella propria cantina.\nA tradire il loro segreto lo zio della ragazza, un gerarca fascista, attratto dalle nipoti. Di particolare erotismo la scena in cui lo zio assiste assieme ad Angelica (che si produce in una splendida fellatio), nascosti da uno specchio magico, alla prima notte di nozze dell'altra nipote."}
{"id": "243078", "revid": "767487", "url": "https://it.wikipedia.org/wiki?curid=243078", "title": "Tutti per uno (film 1929)", "text": "Tutti per uno (\"The Leatherneck\") \u00e8 un film del 1929 diretto da Howard Higgin. Venne girato in versione muta con sequenze sonore e musiche sincronizzate insieme ad effetti sonori.\nTrama.\nIn Cina, al quartier generale del 6\u00ba Reggimento dei Marines, due soldati semplici, Schmidt e Hanlon, vengono processati per diserzione. Hanlon racconta la propria storia: mentre il reggimento si trovava in Russia, aveva sposato Tanya, una giovane di famiglia aristocratica. La rivoluzione aveva separato i due sposi e a lui era giunta la notizia che la moglie era morta e che il nome del responsabile dello sterminio della famiglia di Tanya era Heckla. Insieme a Schmidt e a William Calhoun, suoi commilitoni, aveva lasciato il reparto per andare a vendicarsi. Nel corso della spedizione nella quale avevano ucciso Heckla, Calhoun era stato mortalmente ferito e Schmidt era diventato pazzo in seguito alle torture alle quali era stato sottoposto. Hanlon era tornato al reggimento portandosi dietro Schmidt ormai fuori di testa.\nAl processo appare sorprendentemente Tanya, ancora viva, che conferma a grandi linee la storia del marito. La riunione dei due sposi viene ritardata perch\u00e9 Hanlon deve ancora scontare tre giorni in guardina per diserzione.\nProduzione.\nIl film fu prodotto dalla Ralph Block Productions.\nDistribuzione.\nDistribuito dalla Path\u00e9 Exchange, il film usc\u00ec nelle sale cinematografiche USA il 24 febbraio 1929. Il 28 maggio 1930, venne distribuito in Argentina con il titolo in spagnolo \"Los mosqueteros de la Marina\".\n\u00c8 stato riversato in video, distribuito dalla Grapevine Video."}
{"id": "243079", "revid": "767487", "url": "https://it.wikipedia.org/wiki?curid=243079", "title": "Tutti per uno (film 1964)", "text": "Tutti per uno (\"A Hard Day's Night\") \u00e8 un film del 1964 diretto da Richard Lester.\nIl film, prodotto dalla United Artists e distribuito nelle sale cinematografiche britanniche nel luglio del 1964, serv\u00ec da traino per lanciare l'omonimo album \"A Hard Day's Night\", pubblicato pochi giorni dopo l'uscita della pellicola nelle sale cinematografiche. Fotografato in bianco e nero da Gilbert Taylor, mette in risalto la nascente passione dei \"fan\" per quello che \u00e8 considerato il maggior fenomeno musicale del XX secolo.\nTrama.\n\u00c8 un film prettamente iconografico costruito intorno al clamoroso successo che i Beatles ebbero fin dal loro esordio: in esso i quattro musicisti di Liverpool vengono seguiti in una serie di esilaranti avventure che fanno da contorno ad una loro esibizione. Durante la loro breve permanenza a Londra per un concerto televisivo sono tormentati continuamente dal nonno di Paul, un anziano signore brillante e scherzoso, che spesso compare nei momenti meno opportuni e addirittura riesce ad allontanare Ringo proprio poche ore prima del concerto. Gli altri tre, John, Paul e George, lo cercano per le strade di Londra e riescono a riportarlo in tempo sul palco per l'esibizione.\nProduzione.\nIl titolo originale di lavorazione era \"Beatlemania\", quello definitivo - \"A Hard Day's Night\" - fu suggerito da Ringo Starr al termine di una \"dura giornata di lavoro;\"\nIl chitarrista Jimmy Page partecip\u00f2 in qualit\u00e0 di turnista per la colonna sonora del film. Lo si pu\u00f2 sentire suonare la chitarra per pochi secondi nella scena in cui Ringo accende una radiolina sul treno prima che un passeggero gliela spenga infastidito. Page suon\u00f2 anche la chitarra ritmica nel brano \"Ringo's Theme\", versione strumentale riarraggianta da George Martin di \"This Boy\" che si pu\u00f2 sentire nella scena in cui Ringo girovaga sconsolato per Londra.\nIl cantante e batterista dei Genesis Phil Collins, all'epoca ancora adolescente, appare per pochi attimi fra il pubblico del teatro che assiste al concerto.\nDistribuzione.\nSul mercato italiano fu distribuito in versione doppiata.\nProiezione per il cast.\nIl 6 luglio 2004, in occasione del quarantesimo anniversario della prima mondiale, una proiezione privata riservata agli attori del cast e alla troupe che partecip\u00f2 alle riprese del film si \u00e8 tenuta a Londra per iniziativa del produttore Martin Lewis. A tale proiezione hanno partecipato, fra gli altri, Paul McCartney e gli attori Victor Spinetti, John Junkin e David Janson. In un'intervista ai media McCartney ha rivelato che dall'epoca della \"prima\" avvenuta nel 1964 non aveva mai avuto modo di rivedere il film sul grande schermo, ma di essersi limitato a rivederlo in televisione.\nRiconoscimenti.\nNel 1999 il British Film Institute l'ha inserito all'88\u00ba posto della lista dei migliori cento film britannici del XX secolo."}
{"id": "243080", "revid": "767487", "url": "https://it.wikipedia.org/wiki?curid=243080", "title": "Tutto per tutto (film 1951)", "text": "Tutto per tutto (\"Inside Straight\") \u00e8 un film del 1951 diretto da Gerald Mayer."}
{"id": "243081", "revid": "767487", "url": "https://it.wikipedia.org/wiki?curid=243081", "title": "Tutto per tutto (film 1968)", "text": "Tutto per tutto \u00e8 un film del 1968 diretto da Umberto Lenzi.\nTrama.\nFaccia di Rame ha trafugato quattro casse d'oro frutto della rapina a El Paso. L'indiano, geloso del rapporto tra il bandito e la squaw, agisce per vendetta."}
{"id": "243082", "revid": "767487", "url": "https://it.wikipedia.org/wiki?curid=243082", "title": "Tutto pu\u00f2 accadere (film 1952)", "text": "Tutto pu\u00f2 accadere \u00e8 un film del 1952 diretto da George Seaton con Jos\u00e9 Ferrer e Kim Hunter uscito negli Stati Uniti il 3 aprile 1952. \u00c8 tratto dall'omonima autobiografia scritta da George Papashvily con la collaborazione di sua moglie Helen.\nTrama.\nAmbientato negli ultimi anni dell'ottocento, il film segue le vicende di Giorgi Papashvili, un giovane georgiano, dal momento in cui arriva negli Stati Uniti d'America sbarcando a Ellis Island senza conoscere la lingua. A New York entra in contatto con Nuri, suo compatriota arrivato prima di lui, che lo aiuta a trovare un lavoro e gli insegna a parlare l'inglese. A seguito di un equivoco, Giorgi finisce in tribunale accusato di aver danneggiato le aiuole di Central Park. Fortunatamente viene prosciolto, e nelle aule del tribunale conosce Helen Watson, appassionata di musica folk, che gli chiede di farle conoscere le canzoni popolari della sua terra d'origine. Si stabilisce cos\u00ec un'amicizia tra i due, e proprio attraverso Helen, Giorgi rintraccia un altro compatriota, chiamato \"zio Besso\", da molti anni negli Stati Uniti. I due giovani si introducono cos\u00ec nell'allegra comunit\u00e0 georgiana e finiscono con l'innamorarsi, ma Giorgi non decide a dichiararsi quando apprende che Helen appartiene a una ricca famiglia californiana e sta per tornare a casa sua per accudire una anziana zia ammalata.\nIl distacco e la lontananza fra i due fa soffrire molto Giorgi, che convince lo zio a lasciare il suo lavoro di capo cuoco e a rilevare una sgangherata fattoria in California. Lo zio, chiamati a raccolta i suoi amici georgiani, rimette in ordine la fattoria e la rende efficiente e redditizia grazie a un aranceto. Potendo finalmente offrire a Helen una sicurezza economica, Giorgi le dichiara il suo amore e lei accetta di sposarlo."}
{"id": "243086", "revid": "767487", "url": "https://it.wikipedia.org/wiki?curid=243086", "title": "Ultime notizie (film 1935)", "text": "Ultime notizie (\"The Murder Man\") \u00e8 un film del 1935 scritto e diretto da Tim Whelan e interpretato da Spencer Tracy, Virginia Bruce, Lionel Atwill e James Stewart.\nUn giornalista rampante indaga su un delitto ma finisce con l'essere sospettato"}
{"id": "243087", "revid": "767487", "url": "https://it.wikipedia.org/wiki?curid=243087", "title": "Ultime notizie (film 1995)", "text": "Ultime notizie \u00e8 un cortometraggio del 1995 diretto da Rosanna Benvenuto. \u00c8 tratto dal monologo a due voci \"Marrakech\" di Rosanna Benvenuto e Federico Sanguineti"}
{"id": "243088", "revid": "1318658", "url": "https://it.wikipedia.org/wiki?curid=243088", "title": "Glossario di elettrotecnica", "text": "Il presente glossario contiene termini usati nel campo dell'elettrotecnica e delle materie affini ad essa.\nA.\nA.\nSimbolo dell'ampere, unit\u00e0 di misura della corrente elettrica.\nAccumulatore.\nL'accumulatore \u00e8 un'apparecchiatura elettrica in grado di immagazzinare energia elettrica e cederla nel tempo sotto forma di corrente continua. A differenza delle pile che una volta scariche non si possono pi\u00f9 utilizzare, l'accumulatore si pu\u00f2 ricaricare.\nAlternatore.\nL'alternatore \u00e8 una macchina elettrica rotante sincrona che trasforma energia meccanica di rotazione in energia elettrica a corrente alternata.\nAnodo.\nPer anodo si intende, in corrente continua, l'elettrodo sul quale avviene una semireazione di ossidazione, che \u00e8 di segno positivo ( + ) nel caso di una cella elettrolitica e di segno negativo ( - ) nel caso di una pila o di una cella galvanica.\nAutotrasformatore.\nL'autotrasformatore \u00e8 un particolare tipo di trasformatore, monofase o trifase, nel quale l'avvolgimento primario e l'avvolgimento secondario sono metallicamente connessi. Fra i due avvolgimenti non esiste quindi isolamento galvanico.\nB.\nBachelite.\nLa bachelite possiede caratteristiche isolanti termoelettriche che, principalmente in passato, l'hanno vista utilizzata largamente in elementi elettrotecnici, interruttori elettrici, prese elettriche, manici di pentolame, apparati di radioricezione, ed altri.\nBadenia.\nLa badenia \u00e8 un dispositivo elettrico consistente in una campanella il cui volume sonoro \u00e8 molto pi\u00f9 forte di un comune campanello. Si usa quindi in ambienti rumorosi. Ne esistono per corrente continua e per corrente alternata e con diverse tensioni di funzionamento.\nC.\nCatodo.\nPer catodo si intende, in corrente continua, l'elettrodo sul quale avviene una semireazione di riduzione, che \u00e8 di segno negativo ( - ) nel caso di una cella elettrolitica e di segno positivo ( + ) nel caso di una pila o di una cella galvanica\nCiclo.\nIn un circuito a corrente alternata, la corrente stessa si muove all'interno di un conduttore prima in un verso e poi nell'altro (da qui il nome di \"alternata\" ). Pensando ad un pendolo, possiamo dire che un ciclo corrisponde ad una oscillazione completa del pendolo e per analogia in elettrotecnica un ciclo \u00e8 una variazione completa della corrente. Quando si dice che la corrente nelle nostre case ha una frequenza di 50 cicli al secondo, s'intende che in un secondo la corrente compie 50 oscillazioni complete.\nD.\nDielettrico.\nUn dielettrico (o materiale dielettrico) \u00e8 un isolante elettrico che pu\u00f2 essere polarizzato da un campo elettrico applicato.\nDinamo.\nLa dinamo \u00e8 una macchina elettrica rotante che trasforma energia meccanica di rotazione in energia elettrica a corrente continua.\nDiodo.\nIl Diodo \u00e8 un componente elettronico passivo non-lineare a due terminali (bipolo), la cui funzione ideale \u00e8 quella di permettere il flusso di corrente elettrica in un verso e di bloccarla quasi totalmente nell'altro \nE.\nEffetto chimico (della corrente elettrica).\nPropriet\u00e0 che si ottiene facendo passare la corrente elettrica attraverso liquidi nei quali siano stati disciolti composti chimici, ottenendo in tal modo la separazione degli elementi componenti. Si usa nell'argentatura, nella cromatura, ecc.\nQuesto effetto causa inoltre la divisione degli ioni positivi e di quelli negativi.\nQuesto si pu\u00f2 notare immergendo in acqua distillata un conduttore di secondo tipo gli ioni positivi si dirigeranno verso il conduttore elettrizzante negativo e quelli negativi viceversa.\nEffetto luminoso (della corrente elettrica).\nPropriet\u00e0 che si ottiene riscaldando, ad esempio, il filamento di una lampadina, portandolo ad una temperatura tale da fargli emettere energia luminosa.\nEffetti fisiologici (della corrente elettrica).\nIl passaggio di corrente elettrica nel corpo umano determina fondamentalmente quattro effetti fisiologici:\nEffetto magnetico (della corrente elettrica).\nQuando la corrente elettrica attraversa un conduttore, crea attorno al conduttore stesso un campo magnetico simile a quello di una calamita. \u00c8 l'effetto magnetico, che viene sfruttato per far funzionare i trasformatori, i motori, i generatori ecc.\nEffetto termico (della corrente elettrica).\nLa corrente elettrica pu\u00f2 sviluppare calore. Questo effetto lo si sfrutta per far funzionare le stufe elettriche, i ferri da stiro e altre apparecchiature dotate di resistenze.\nle formule sono:\nw=v*i*t p=v*i q=c*m* delta t\nF.\nFondo scala.\nIn uno strumento di misura, rappresenta la massima portata di una determinata scala, ovvero quando l'ago si porta all'estrema destra della scala stessa. Se a causa di applicazioni errate l'ago finisce oltre il fondo scala, se ne determina la rottura o la deformazione.\nFrequenza.\nLa frequenza di una corrente elettrica alternata indica quanti cicli vengono compiuti in un secondo. Si misura in hertz (Hz). La corrente elettrica in Italia ha una frequenza di 50\u00a0Hz, cio\u00e8 compie 50 cicli in un secondo.\nG.\nGeneratore elettrico.\nIl generatore elettrico \u00e8 una macchina elettrica capace di trasformare in energia elettrica un'altra forma di energia. Se la forma di energia trasformata in energia elettrica \u00e8 l'energia meccanica, si tratta di un generatore elettromeccanico (dinamo, alternatore). Se la forma di energia trasformata in energia elettrica \u00e8 l'energia chimica, si tratta di un generatore elettrochimico (pile, accumulatori elettrici di vario tipo, ecc.).\nGeneratore ideale.\nIl generatore ideale di corrente \u00e8 un ipotetico generatore elettrico in grado di mantenere una intensit\u00e0 di corrente costante (o comunque un prefissato andamento in funzione del tempo) fra i suoi poli indipendentemente dal carico resistivo al quale \u00e8 connesso.\nH.\nInduttanza.\n[H] = V s / A.\nIn un induttore di 1 henry, una variazione di corrente di 1 ampere al secondo genera una forza elettromotrice di 1 volt.\nLhenry (simbolo H) \u00e8 l'unit\u00e0 di misura dell'induttanza elettrica nel Sistema Internazionale, inoltre \u00e8 utilizzato per misurare la permeanza.\nIl suo inverso misura la dissuadenza (o inertanza) e la riluttanza.\nI.\nImpianto elettrico.\nPer impianto elettrico si intende il complesso di componenti elettrici aventi caratteristiche elettriche fra di loro coordinate, realizzato al fine di soddisfare un determinato scopo (alimentazione elettrica di un appartamento, di un complesso industriale, di una macchina utensile, ecc.).\nInterruttore.\nL'interruttore \u00e8 un apparecchio di manovra impiegato per interrompere o ripristinare la continuit\u00e0 metallica di un circuito elettrico percorso da corrente elettrica, per questo quindi dotato di dispositivi atti ad interrompere rapidamente l'arco elettrico che si forma. Lo stato di apertura o chiusura di un interruttore \u00e8 verificabile attraverso indicazioni apposte sul suo involucro o attraverso segnalazioni riportate a distanza.\nJ.\nJoule.\nEffetto Joule essa \u00e8 causa della perdita di energia nelle linee di trasporto dell'elettricit\u00e0 e in generale di qualsiasi circuito, nonch\u00e9 abbatte il rendimento delle macchine elettriche.\nL.\nL.\nDi norma L rappresenta il coefficiente di autoinduzione (o pi\u00f9 semplicemente chiamata induttanza) definito come il rapporto tra il flusso magnetico e la corrente.\nLux.\nIl lux \u00e8 l'unit\u00e0 di misura dell'illuminamento prodotto da una sorgente luminosa in un'area.\nPi\u00f9 specificamente il lux \u00e8 l'illuminamento prodotto dal flusso luminoso di 1 lumen su una superficie di un metro quadro. Il simbolo \u00e8 lx.\nM.\nMacchina elettrica.\nUna macchina elettrica \u00e8 una macchina, intesa come sistema fisico in cui avvengono trasformazioni di energia da una forma all'altra, nella quale almeno una delle forme di energia ricevuta o resa \u00e8 di natura elettrica.\nMica.\nLa mica \u00e8 un minerale che pu\u00f2 essere suddiviso molto finemente in maniera da formare lastre trasparenti che sono usate come isolante nell'elettrotecnica. Data la sua caratteristica di notevole resistenza al calore, la mica viene impiegata negli apparecchi termoelettrici.\nMotore elettrico.\nUn motore elettrico \u00e8 una macchina elettrica rotante che trasforma energia elettrica in energia meccanica di rotazione resa disponibile sull'asse del motore.\nN.\nNichelina.\nLa nichelina \u00e8 una lega metallica per resistenze elettriche, che contiene il 56% di rame e il 44% di nichel. La sua resistivit\u00e0 \u00e8 di circa 0,42 ohm mm2/m.\nO.\nOfficina elettrica.\nUna officina elettrica o officina di produzione di energia elettrica \u00e8 un impianto di produzione di energia da fonti rinnovabili con potenza di picco superiore ai 20 Kw.\nP.\nPeriodo.\nSi definisce periodo il tempo che la corrente elettrica alternata impiega a compiere un ciclo, ossia il suo spostamento all'interno di un conduttore prima in un senso e poi nell'altro.\nR.\nRaddrizzatore.\nIl raddrizzatore \u00e8 un dispositivo capace di trasformare una corrente alternata in corrente unidirezionale.\nS.\nSezionatore.\nIl sezionatore \u00e8 un apparecchio di manovra impiegato per interrompere o ripristinare la continuit\u00e0 metallica di un circuito elettrico che non \u00e8 percorso da corrente elettrica ma pu\u00f2 essere o meno sotto tensione. Lo stato di apertura o di chiusura di un sezionatore deve essere ben riconoscibile mediante osservazione visiva dei suoi contatti, indipendentemente dalla ripetizione a distanza della segnalazione di stato di apertura o chiusura.\nSezionatore sotto carico.\nIl sezionatore sotto carico \u00e8 un apparecchio di manovra impiegato per interrompere o ripristinare la continuit\u00e0 metallica di un circuito elettrico percorso da corrente elettrica di modesta entit\u00e0, ad esempio la corrente capacitiva che si instaura, in assenza di carico, all'apertura di lunghe linee in cavo in media tensione. Trattandosi di un tipo particolare di sezionatore, lo stato di apertura o di chiusura di questo apparecchio deve essere ben visibile mediante osservazione visiva dei suoi contatti, indipendentemente dalla eventuale ripetizione a distanza della segnalazione di stato di apertura o chiusura.\nSistema elettrico.\nUn sistema elettrico \u00e8 una parte di impianto elettrico formata dall'insieme dei componenti elettrici, (apparecchi di manovra, conduttori, macchine elettriche, ecc.) aventi la stessa tensione nominale.\nSottostazione elettrica.\nPer sottostazione elettrica si intende un nodo della rete di trasmissione dell'energia elettrica.\nT.\nTurboalternatore.\nI turboalternatori sono alternatori impiegati nelle centrali termoelettriche, accoppiati a turbine a vapore o a gas che ruotano con una altissima velocit\u00e0 di rotazione.\nTrasformatore.\nIl trasformatore \u00e8 una macchina elettrica statica che funziona in corrente alternata, destinata a trasformare i fattori della potenza elettrica (tensione elettrica e corrente elettrica) di un circuito elettrico.\nTrasformatore di misura.\nIl trasformatore di misura \u00e8 una macchina elettrica i cui principi di funzionamento sono del tutto identici a quelli del trasformatore ma con caratteristiche costruttive completamente diverse in base alle funzioni svolte. \u00c8 destinato ad adattare il circuito sul quale devono essere effettuate misure elettriche alle caratteristiche degli strumenti di misura impiegati o ai circuiti di rilevazione dei guasti per l'intervento delle protezioni. Si distinguono in trasformatori di corrente (TA), se sono destinati a ridurre i valori di intensit\u00e0 di corrente elettrica e trasformatori di tensione (TV) se svolgono funzioni di isolamento galvanico rispetto a medie e alte tensioni.\nV.\nV.\nSimbolo del volt, unit\u00e0 di misura della differenza di potenziale o tensione elettrica.\nVarmetro.\nIl varmetro \u00e8 uno strumento che misura la potenza reattiva."}
{"id": "243091", "revid": "767487", "url": "https://it.wikipedia.org/wiki?curid=243091", "title": "Ultimo amore (film 1935)", "text": "\"Ultimo amore (Letzte Liebe)\" \u00e8 un film del 1935, diretto da Fritz Schulz."}
{"id": "243094", "revid": "767487", "url": "https://it.wikipedia.org/wiki?curid=243094", "title": "Ultimo amore (film 1947)", "text": "Ultimo amore \u00e8 un film del 1947 diretto da Luigi Chiarini.\nTrama.\nNel momento pi\u00f9 brutto della guerra, tre amici aviatori ottengono una breve licenza che vanno a trascorrere a Roma. Nell'albergo dove alloggiano fanno la conoscenza di Maria, una giovane canzonettista, con la quale trascorrono qualche ora. Rimasto solo con la donna, uno dei tre, il capitano Rastelli, tenta di usarle violenza ma l'arrivo del cappellano militare glielo impedisce. Gli ufficiali rientrano all'aeroporto dove ricevono l'ordine di tenersi pronti per la notte, ma Rastelli trova il modo di uscire e rivedere Maria che non solo lo perdona, ma gli dice di amarlo ed insiste nel voler andare con lui. \u00c8 tardi ormai: le truppe tedesche circondano l'aeroporto. Rastelli viene ferito e riesce per miracolo a salire sul proprio apparecchio che, attaccato dai caccia tedeschi, arriva a destinazione con a bordo i due amici di Rastelli morti e lui stesso in fin di vita. Pi\u00f9 tardi in un cimitero militare, durante il funerale celebrato dal cappellano, Maria arriva e si mescola alla famiglia, animata da un sentimento che le vicende della vita hanno reso puro.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", molto in voga tra il pubblico italiano negli anni del secondo dopoguerra (1945-1955), in seguito ribattezzato dalla critica con il termine \"neorealismo d'appendice\".\nFu girato in parte nei teatri del Centro Sperimentale di Cinematografia di Roma.\nIl cast e la troupe sono pieni di nomi nuovi che diverranno famosi in futuro: nel cast Vira Silenti, Aroldo Tieri e Giacomo Rondinella, nella troupe Brunello Rondi, tra gli sceneggiatori e aiuto regista, ed Umberto Rondi, organizzatore generale.\nLe musiche originali sono di Alessandro Cicognini. La canzone \"Boogie Woogie della pioggia\" \u00e8 di Felice Montagnini.\nDistribuzione.\nIl film venne distribuito nelle sale cinematografiche italiane il 5 aprile del 1947.\nCritica.\n\"Un altro film sulla guerra e sul dopoguerra, quindi vecchio nel soggetto e piuttosto inorganico e discontinuo nella realizzazione. Notevolmente pesante pur nella sua brevit\u00e0, \"Ultimo amore\" non prende come avrebbe dovuto l'animo e l'attenzione dello spettatore, salvo nelle scene, assai ben fatte, dell'ultimo volo dei protagonisti. \u00c8 un film che doveva commuovere e invece lascia sempre freddi. Di miglior effetto sono risultate le scene di minor impegno emotivo.\" (L'Operatore, 'Intermezzo' n.8, 30 aprile 1947)"}
{"id": "243095", "revid": "767487", "url": "https://it.wikipedia.org/wiki?curid=243095", "title": "Umanit\u00e0 (film 1932)", "text": "\"Umanit\u00e0 (Hearts of Humanity)\" \u00e8 un film del 1932, diretto da Christy Cabanne e tratto da una storia di Olga Printzlau.\nTrama.\nColpito durante una rapina, prima di morire l'agente Tom O'Hara chiede al proprietario del negozio rapinato, Sol Bloom, di prendersi cura di suo figlio Shandy che sta per arrivare dall'Irlanda. Sol, che ha anche lui un figlio, Joey, adotta Shandy, amando entrambi i ragazzi nello stesso modo. Ma Joey, che \u00e8 stato sempre un irrequieto, ne combina sempre una nuova e serve a poco che Shandy cerchi di coprirlo. Non avendo i dieci dollari che dovrebbero ripagare una finestra rotta da Joey, Shandy ruba un'arpa con cui partecipa a un concorso, vincendolo. Adesso ha finalmente i dieci dollari che gli servono ma, al tempo stesso, il suo cuore onesto \u00e8 tormentato da ci\u00f2 che ha fatto, cos\u00ec vaga senza meta per la citt\u00e0 sotto un temporale. Sar\u00e0 un poliziotto a portarlo, febbricitante, a casa dove Joey, pentito, pregher\u00e0 per la salvezza del fratello, giurando di non fare pi\u00f9 lo scavezzacollo. Anche il proprietario dell'arpa restituir\u00e0 lo strumento al ragazzo malato, le cui condizioni cominciano a migliorare.\nProduzione.\nSecondo dati riportati da \"Variety\", il film - che fu prodotto dalla Majestic Pictures - fu girato in sei giorni e venne a costare, approssimativamente, trentamila dollari. Per il sonoro, venne utilizzato il sistema Mono RCA Photophone System.\nDistribuzione.\nDistribuito dalla Capitol Film Exchange, il film usc\u00ec nelle sale cinematografiche USA il 1\u00ba settembre 1932."}
{"id": "243096", "revid": "767487", "url": "https://it.wikipedia.org/wiki?curid=243096", "title": "Umanit\u00e0 (film 1946)", "text": "Umanit\u00e0 \u00e8 un film del 1946, diretto dal regista Jack Salvatori.\nTrama.\nLa benemerita assistenza di una istituzione statunitense, nei confronti degli abitanti di un campo profughi, nel dopoguerra italiano, tra i protagonisti un medico che cerca di fare il possibile per curare la popolazione in condizioni sanitarie critiche.\nIl medico si innamorer\u00e0 di una ragazza particolarmente colpita dal drammatico periodo bellico, ma il ritorno del fidanzato della ragazza dalla prigionia e il successivo matrimonio, faranno tornare alla realt\u00e0 quotidiana il sanitario americano."}
{"id": "243097", "revid": "767487", "url": "https://it.wikipedia.org/wiki?curid=243097", "title": "Un affare misterioso (film 1919)", "text": "Un affare misterioso (\"Unheimliche Geschichten\") \u00e8 un film del 1919 diretto da Richard Oswald.\n\u00c8 considerato uno dei primi film horror tedeschi.\nIl film \u00e8 suddiviso in cinque episodi legati dalla cornice di una libreria antiquaria durante la notte. Gli episodi sono tratti da \"The Black Cat\" di Edgar Allan Poe, \"Il club dei suicidi\" di Robert Louis Stevenson; \"Die Erscheinung\" di Anselme Heine; \"Die Hand\" di Robert Liebmann e \"Der Spuk\" dello stesso Oswald.\nIl film ha avuto un remake nel 1932 sempre diretto da Oswald, anche se la storia \u00e8 completamente differente.\nTrama.\nLe figure umane ritratte su tre tele di una bottega di antiquario, dopo la chiusura, prendono vita, e, scartabellando gli antichi libri, leggono le seguenti storie:\n1) L\u2019apparizione (da Anselme Heine).\nUn uomo si innamora, ricambiato, di una donna, dopo averla sottratta ad un pericoloso atto di stalking dell\u2019ex-marito di lei. I due prendono alloggio, in camere separate, in un albergo. La donna si ritira nella propria camera, mentre l\u2019uomo passa la notte fra i bagordi con dei vecchi amici. Al suo ritorno, a notte fonda, ricorda solo vagamente di aver visitato, obnubilato dall\u2019alcool, la donna, non trovandola nella sua camera, che gli era apparsa totalmente devastata. Il mattino dopo, smaltita la sbornia, si reca nella camera di lei, ma apprende dal personale dell\u2019albergo che la camera non \u00e8 stata occupata quella notte. Il registro del check-in non contiene il nome della donna. Ci\u00f2 viene confermato anche dalla polizia, gi\u00e0 al corrente del fatto. \u00c8 solo corrompendo un impresario delle pompe funebri che apprende il vero motivo per cui la sparizione della donna \u00e8 stata tenuta segreta.\n2) \"Die Hand\" (La mano) (da Robert Liebmann).\nUno dei vari corteggiatori di una donna uccide uno dei rivali, strangolandolo. Prima di soccombere, la mano della vittima si stringe con inusitata forza sul braccio dell\u2019assassino, tanto che quest\u2019ultimo trova molte difficolt\u00e0 nel sottrarsi alla sua presa. L\u2019apparizione di questa mano, e della vittima, cui apparteneva, ossessioneranno per lungo tempo l\u2019assassino, che trover\u00e0 la morte proprio tramite essa.\n3) Il gatto nero (da Edgar Allan Poe).\nUn marito violento non perde mai l\u2019occasione di adirarsi colla propria moglie, a torto o a ragione, e, in ogni caso si sfoga maltrattando il gatto nero di lei. In uno di questi alterchi egli uccide, per errore, la moglie, e ne occulta il cadavere, che viene alla fine scoperto insieme al gatto che lei amava tanto.\n4) Il club dei suicidi (da Robert Louis Stevenson)..\nUn uomo viene, apparentemente suo malgrado, cooptato nel club, e la sorte lo designa come colui che dovr\u00e0 perdere la vita alla mezzanotte. Ma egli riuscir\u00e0 a smascherare l\u2019organizzazione fuorilegge.\n5) \"Der Spuk\" (\"Lo strano individuo\") (di Richard Oswald)..\nUna damigella dei secoli passati si sente trascurata dal marito, ed \u00e8 per lei quindi motivo di distrazione quando, presso la loro residenza viene ricoverato un cavaliere che si \u00e8 infortunato in un incidente proprio davanti alla tenuta della coppia. Il cavaliere si vanta delle proprie azioni virili, attirando cos\u00ec l\u2019attenzione della donna. Il marito se ne avvede, ma deve partire per affari, ed affida la moglie al cavaliere. Allora si verificano, nella magione, inquietanti avvenimenti, a fronte dei quali il cavaliere si dimostra viceversa codardo e pauroso. In realt\u00e0 sono stati orchestrati dal marito di lei, che in tal modo punisce il cavaliere millantatore e ristabilisce l\u2019armonia coniugale.\nProduzione.\nIl film fu prodotto dalla Richard-Oswald-Produktion.\nDistribuzione.\nUsc\u00ec nelle sale cinematografiche tedesche il 5 novembre 1919 dopo essere stato presentato alla stampa in ottobre alla Richard Oswald-Lichtspiele. A Berlino, la censura ne viet\u00f2 la visione ai minori."}
{"id": "243100", "revid": "767487", "url": "https://it.wikipedia.org/wiki?curid=243100", "title": "Un affare misterioso (film 1932)", "text": "Un affare misterioso (\"Unheimliche Geschichten\") \u00e8 un film del 1932 diretto da Richard Oswald.\nTrama.\nPassando per caso davanti a un'abitazione, il giornalista Frank Briggs ode un urlo femminile: egli bussa e chiede invano delucidazioni a colui che gli apre, un inventore. Non convinto, tre giorni dopo persuade il suo amico commissario di polizia a compiere una perquisizione nella casa, alla quale si unisce. L'inventore ammette che sua moglie \u00e8 assente da qualche giorno, e conduce i poliziotti e Briggs in tutte le stanze della casa, compreso il suo laboratorio in cantina, occupato da strani marchingeni compreso un enorme pendolo. Gli inquirenti sentono il miagolio di un gatto provenire da dietro una parete; abbattono il muro e scoprono, oltre al gatto, il cadavere della moglie dell'inventore, che egli aveva ucciso appunto tre giorni prima. L'inventore riesce a fuggire, e Briggs \u00e8 alle sue calcagna.\nL'inventore penetra in un vicino caseggiato, che si rivela essere un magazzino popolato da manichini semoventi raffiguranti scene di crimini del passato, una sorta di museo del crimine. Il proprietario e artefice dei manichini fa entrare Briggs, che segue l'assassino: qui il giornalista ingaggia una lotta con l'inventore, rimane lievemente ferito, e l'inventore riesce nuovamente a fuggire.\nL'inventore si rifugia quindi in un ambulatorio medico. Volendo far perdere le sue tracce riesce a farsi passare per mentalmente instabile semplicemente raccontando al medico la verit\u00e0: dice di aver ucciso la moglie e di averla murata insieme al gatto. Viene quindi trasferito in un manicomio. Nello stesso ambulatorio si reca Briggs per farsi medicare la ferita: egli apprende il nome dell'istituto psichiatrico nel quale l'inventore assassino \u00e8 stato portato, e vi ci si reca.\nAl manicomio Briggs viene ricevuto dal direttore sanitario, che gli conferma che l'inventore si trova presso di loro, attualmente sotto sedativi, e che potr\u00e0 incontrarlo non appena si fosse svegliato. Nel frattempo lo invita ad una insolita cena, insieme a diverse persone, che si dovr\u00e0 tenere di l\u00ec a poco in una sala dell'istituto. Briggs non tarda a notare che tutti i convitati (compreso il direttore) sono \u2013 con un termine impreciso ma iconico \u2013 \"pazzi\", e a rendersi conto che i degenti della clinica si erano liberati e avevano imprigionato il personale nelle celle. Interviene la polizia, ma intanto l'inventore \u00e8 di nuovo fuggito.\nDopo sei mesi, nel corso dei quali dell'inventore non si ha alcuna notizia, Briggs \u2013 amante delle situazioni insolite -, allertato da una comunicazione giunta in redazione si reca al misterioso \"club dei suicidi\". Qui, ogni sera, fra gli ospiti si compie un particolare gioco di carte, al termine del quale chi pesca l'asso di picche \u00e8 destinato a morire, ucciso dal direttore del club. Briggs \u2013 che ormai \u00e8 prigioniero all'interno dell'edificio - viene ricevuto dal direttore, e questi non \u00e8 nient'altri che l'inventore. Quest'ultimo illustra tutte le sue nefarie invenzioni presenti sul posto, compreso un grande sinistro pendolo, poi tenta di uccidere il giornalista, ma, alla fine, viene bloccato da Briggs, che fa intervenire le forze dell'ordine e lo assicura alla giustizia.\nQualche tempo dopo c'\u00e8 un nuovo personaggio nel museo del crimine: \u00e8 l'inventore, da poco giustiziato.\nProduzione.\nIl film fu prodotto dalla Roto Film e dalla G.P. Film GmbH.\nDistribuzione.\nLa S\u00fcd-Film distribu\u00ec il film sul mercato tedesco il 7 settembre 1932. La pellicola usc\u00ec anche in Portogallo il 12 giugno 1933 con il titolo \"O Clube dos Suicidas\" e, il 16 dicembre 1940, anche negli Stati Uniti distribuita dalla J.H. Hoffberg Company in una riedizione doppiata"}
{"id": "243101", "revid": "110157", "url": "https://it.wikipedia.org/wiki?curid=243101", "title": "Ford Consul Classic", "text": "La Ford Consul Classic, o 315 Consul \u00e8 una vettura prodotta dalla Ford in Gran Bretagna tra il 1961 e il 1963.\nIl contesto.\nLa Consul Classic venne prodotta con il codice 109E (nel 1961 e 1962 per le motorizzazioni da 1.340\u00a0cm\u00b3) oppure prodotta come 116E (nel 1962 e 1963 per le motorizzazioni da 1.500\u00a0cm\u00b3). Questi codici distinsero inoltre le scatole del cambio e i componenti dello sterzo che non erano lubrificabili negli ultimi modelli. Tutto sommato, nonostante i codici fossero differenti, le vetture prodotte dal 1961 al 1963 furono tutte esteticamente uguali.\nLa Classic fu una vettura di qualit\u00e0 che, rispetto a quanto programmato, venne venduta in ritardo e ritirata in anticipo dal mercato. Gli studi del design iniziarono nel 1956 con Colin Neale e vennero completati nel 1959. Tuttavia, lo strepitoso successo dell'Anglia ridusse la capacit\u00e0 produttiva dell'impianto di Dagenham, pertanto si decise di vendere la Classic a partire dal 1961. In quel periodo, la Ford aveva in listino le pi\u00f9 piccole Anglia, Popular e Prefect, ma non aveva alcun veicolo adatto a coprire la fascia media.\nCaratteristiche.\nLa Consul Classic era esteticamente simile alla Ford Anglia, con il lunotto posteriore ad angolo inverso, ma aveva dei fari anteriori doppi, peso e dimensioni maggiori. Gli interni presentavano dei sedili anteriori separati e un divanetto posteriore rivestiti in PVC, mentre il rivestimento in pelle era disponibile come optional. Il cambio poteva essere montato sulla pavimentazione oppure in posizione rialzata. La vettura poteva essere comprata con colorazione singola o bicolore. Alcune caratteristiche della vettura, inusuali per il tempo, diventarono in seguito la regola per qualsiasi automobile: tra questi componenti si trovavano il lampeggio con i fari e i tergicristalli a velocit\u00e0 variabile.\nAnche meccanicamente la Consul Classic fu simile all'Anglia, come motorizzazioni utilizz\u00f2 un 1340\u00a0cm\u00b3 e, dal 1962, un 1.498\u00a0cm\u00b3 Kent. L'impianto frenante consisteva in freni a disco da 241\u00a0mm, mentre la trasmissione era a quattro rapporti, sincronizzata solo per gli ultimi tre, fino a quando venne introdotto il 1498\u00a0cm\u00b3 Kent. Le sospensioni anteriori sfruttavano lo schema MacPherson, mentre l'asse posteriore utilizzava delle balestre semi-ellittiche.\nLa vettura testata dalla rivista \"The Motor\" nel 1961 registr\u00f2 una velocit\u00e0 massima di 126\u00a0km/h e un'accelerazione 0\u2013100\u00a0km/h in 22,5 secondi. I consumi erano di 7.89 l/100\u00a0km, mentre il costo della versione a quattro porte \"deluxe\" era di 801\u00a3 tasse incluse. Il prezzo di listino della versione base era di 745\u00a3.\nLa Consul Classic venne sostituita dalla Corsair nel 1963. Vennero costruite 111.225 Classic (incluse 2.002 versioni GT).\nUna versione speciale della Consul Classic fu quella familiare, realizzata in 17 esemplari dalla filiale Ford 'Hughes Limited' di Nairobi, Kenya. Solo uno di questi modelli giunse in Inghilterra, nel 1964, e attualmente si trova sulla costa sud-orientale.\nCuriosit\u00e0.\nLa \"Consul Classic\" fu la prima vettura posseduta da Paul McCartney."}
{"id": "243102", "revid": "767487", "url": "https://it.wikipedia.org/wiki?curid=243102", "title": "Un amore (film 1965)", "text": "Un amore \u00e8 un film del 1965 diretto da Gianni Vernuccio, tratto dall'omonimo romanzo di Dino Buzzati.\nTrama.\nMilano. Antonio Dorigo \u00e8 un architetto di quarantanove anni incapace di instaurare con una donna un rapporto di confidenza che ha con gli amici.\nAntonio ha l'abitudine di frequentare la casa di appuntamenti della signora Ermelina. Un mattino fissa un appuntamento con una ragazza nuova. La ragazza, cos\u00ec lo avverte Ermelina al suo arrivo, \u00e8 una ballerina della Scala ancora minorenne. Dorigo conosce cos\u00ec Adelaide detta Laide: rimastone subito attratto, si innamora per la prima volta in vita sua. Ma Laide non si lascia coinvolgere sentimentalmente e intende mantenere il rapporto con Dorigo solamente sul piano sessuale. Dorigo cerca di liberarsi dall'ossessione di questo suo amore senza riuscirci e presto Laide lascia la casa di appuntamenti per diventare la sua mantenuta, pur continuando a condurre la vita di sempre, insofferente verso Dorigo che considera vecchio e invadente. Dorigo, accecato dall'amore, non vuole rendersi conto dei vizi e delle bugie di Laide ma alla fine deve accettare la realt\u00e0, comprendendo che l'amore per la ragazza \u00e8 stata un'illusione, che per\u00f2 ha riempito la sua vuota vita fino a quel momento dominata dalla paura della morte. Antonio lascia Laide e poi sposa una donna ricca che per\u00f2 non ama. Si rende conto allora che l'unico suo amore \u00e8 Laide e, tramite Ermelina, fissa un nuovo appuntamento per incontrarla. Ma quando i due si rincontrano, Laide non ne vuole pi\u00f9 sapere di Antonio."}
{"id": "243103", "revid": "580", "url": "https://it.wikipedia.org/wiki?curid=243103", "title": "Partito (araldica)", "text": "Partito \u00e8 un termine utilizzato in araldica per indicare uno scudo diviso per met\u00e0 da una linea verticale passante per il centro. \nIn molti casi, il \"partito\" non costituisce l'arma originale, ma pu\u00f2 essere l'unione di due armi congiunte nello stesso scudo, come segno di alleanza o di dipendenza. Casi di questo genere sono spesso riconoscibili perch\u00e9 nella partizione originale rimangono delle figure tagliate verticalmente che sembrano uscire dalla linea di partizione. Tre esempi sono gli stemmi delle citt\u00e0 di Glorenza, Achern e Ultimo.\nSe uno dei due settori del partito \u00e8 \"troncato\" si ottengono le partizioni semitroncato partito se si tratta del settore di destra o partito semitroncato se si tratta del settore di sinistra.\nCasi particolari del \"partito\" sono l'addestrato (o partito a destra) o il sinistrato (partito a sinistra), il partito ripartito (la prima partizione \u00e8 a sua volta partita), il partito di 2 (cio\u00e8 l'interzato in palo), il partito di 2 e troncato di 1 (che origina 6 campi distinti) e cos\u00ec via."}
{"id": "243104", "revid": "438678", "url": "https://it.wikipedia.org/wiki?curid=243104", "title": "Un amore (film 1999)", "text": "Un amore \u00e8 un film del 1999, scritto e diretto da Gianluca Maria Tavarelli, interpretato da Lorenza Indovina e Fabrizio Gifuni.\n\u00c8 la storia di un rapporto sentimentale, tra incontri e separazioni, passione e dolore, illusioni e delusioni, dal 1982 al 2000, di cui vengono raccontati dodici momenti (\u00abdodici frammenti di un discorso amoroso lungo diciott'anni\u00bb), rappresentati attraverso altrettanti piani sequenza, introdotti da brevi sequenze animate, realizzate dallo Studio Elle a partire dai disegni di Laura Federici.\nIl film si chiude con la poesia \"Un ricordo\" di Umberto Saba.\nTrama.\nSara e Marco si incontrano. Secondo lei fra loro \u00e8 ormai finita e non ha senso continuare ad incontrarsi. Lui si chiede come abbiano fatto a ridursi cos\u00ec, arrivando a dire di sentirsi gi\u00e0 morto, ma lei gli rinfaccia di passare la vita a piangersi addosso. I loro ricordi vanno al primo incontro, sedici anni prima.\nIntanto, da lontano, qualcuno li sta fotografando di nascosto.\nSedici anni prima, Sara e Marco, appena ventenni, lei studentessa di medicina, lui studente di giurisprudenza, si trovano in discoteca, accompagnati dai rispettivi amici, Veronica e Filippo. \u00c8 stata Sara, incontrando Marco in biblioteca, ad invitarlo quella sera ed \u00e8 sempre lei a prendere l'iniziativa, baciandolo all'improvviso al bancone del bar, subito imitata dall'altra coppia.\nIn universit\u00e0, Filippo e Sara offrono tutto il loro appoggio a Marco, che deve sostenere un temutissimo esame che, in caso di esito negativo, non potrebbe ripetere prima di un anno. Quando alla prima domanda lui si rende conto di non essere in grado di rispondere, fa un segnale prestabilito e Sara irrompe nell'aula d'esame, portandolo via con un'improbabile scusa, un incendio a casa, prima che possa essere bocciato.\nLa sera del Live Aid, Sara, in partenza per Parigi, spiega a Marco di essere confusa sulla loro relazione e di credere sia meglio se per un po' non si vedono. Lui se ne va, arrabbiato, dopo aver detto parole pesanti, ma poi in strada corre via in lacrime.\nMarco e Sara sono ancora insieme. Lui ha finalmente concluso l'universit\u00e0 e non sa bene cosa aspettarsi dalla vita. Lei vuole andare con gli amici a Berlino, per assistere all'epocale smantellamento del Muro, e vorrebbe che anche lui l'accompagnasse. Marco sembra per\u00f2 incerto, ripiegato su s\u00e9 stesso e sul suo futuro tutto da inventare, e quando Sara, in tono scherzoso ma non troppo, gli propone di fare un bambino, ammette di non sentirsela.\nSono i giorni della prima guerra del Golfo. Marco e Sara si sono lasciati, ma lei non si vuole arrendersi, vorrebbe tentare di riaggiustare le cose. Quando si incontrano alla segreteria dell'universit\u00e0, dove Marco si \u00e8 recato per ritirare il diploma di laurea, lui le dice con durezza di smettere di perseguitarlo, sostiene non solo di non essere pi\u00f9 innamorato ma di non volerne pi\u00f9 sapere di lei, infine le rinfaccia di essere stata la prima a mettere in crisi il loro rapporto, con l'episodio di Parigi, anni prima. In lacrime dopo il doloroso confronto, Sara va a sbattere con l'auto. In seguito, ritrovata una certa serenit\u00e0, gli scrive una lettera a cuore aperto sulla loro storia d'amore e gli annuncia di essere in partenza per l'Argentina.\nSara, appena rientrata dal Sudamerica, reincontra al mare Marco, ora membro di un importante studio di avvocati, ma soprattutto sposato e con una bambina. Il dolore dell'ultimo incontro \u00e8 ormai attutito dalla distanza degli anni e possono guardare entrambi alla loro storia con una certa malinconia. Finiscono per abbracciarsi teneramente, nell'acqua.\nMarco e Filippo passeggiano sul lungo Po, a Torino. Filippo rivela all'amico che dopo quattordici anni sta lasciando Veronica e, ancor peggio, a causa di un'azzardata speculazione in borsa ha fatto un buco da cinque miliardi e potrebbe finire in prigione.\nPoco lontano, anche Sara e Veronica stanno passeggiando e chiacchierando insieme. Sara racconta che non vede Marco da due anni, ormai l'ha dimenticato e ha concluso che si sono fatti solo del male a vicenda.\nQuando Marco e Filippo raggiungono Veronica, che deve affidare al marito il figlioletto per il weekend, Sara se n'\u00e8 appena andata.\nA pochi giorni dall'incontro mancato, infine Marco e Sara si ritrovano, dopo oltre due anni, in una libreria. Ora anche Sara \u00e8 sposata ed \u00e8 in attesa di un figlio. Ormai prigionieri di analoghi legami familiari, entrambi ammettono l'un l'altro che avrebbero voluto fare un figlio insieme, ma la vita purtroppo \u00e8 andata diversamente dai loro desideri.\nIncontrandosi una volta alla settimana, Marco e Sara portano avanti una relazione adulterina, fingendo di condividere una vita normale. Ma sono entrambi consapevoli che si tratta di una falsa normalit\u00e0 e di una recita un po' patetica.\nIl marito di Sara trova conferma del sospettato tradimento della moglie dall'investigatore privato che ha incaricato di seguirla. Telefona quindi a Sara, le rivela di sapere tutto e le anticipa che sta andando a spaccare la faccia al suo amante. Quando la donna accorre, il marito \u00e8 gi\u00e0 riuscito a colpire Marco, ma viene fermato dalla polizia prima che la situazione possa peggiorare.\nLa notte di San Silvestro, Marco e Sara si incontrano del tutto casualmente ad una festa di Capodanno in una casa al mare. Lasciata la confusione, si incamminano insieme sulla spiaggia, mettendosi al corrente delle rispettive vite (lei ha lasciato il marito da quasi due anni, lui \u00e8 in corso di divorzio), rievocando il passato fino a cantare insieme una vecchia canzone (\"Canzone della vita quotidiana\" di Francesco Guccini), interrogandosi su come sarebbe potuta andare la loro vita con alcune scelte differenti e stappando insieme lo champagne allo scoccare della mezzanotte che apre il Duemila. Marco si chiede se la sua attuale vita abbia senso, mentre Sara gli dice che nessuno lo amer\u00e0 mai come l'ha amato lei. Quando lui sta per esprimere qualcosa che voleva dirle da tanto tempo, viene interrotto dalla musica festosa proveniente dalla casa e si mettono a ballare insieme, come quasi vent'anni prima.\nProduzione.\nIl film \u00e8 stato girato in soli 14 giorni.\nCritica.\nLa critica \u00e8 stata unanimemente positiva verso il film.\nRoberto Silvestri (\"Il manifesto\") definisce i piani-sequenza che compongono il film \u00abmicro-atti unici che s'incantano tra gli attimi fuggenti, tra i secondi che contano in una vita di coppia, n\u00e9 pi\u00f9 stupida n\u00e9 pi\u00f9 saggia di quella di chiunque di noi\u00bb e loda gli interpreti: \u00absolo attori strepitosi potevano attirarci nei gorghi di questo \"amore\". Lorenza Indovina e Fabrizio Gifuni maneggiano una gamma totale di toni e sottotoni gestuali e espressivi\u00bb.\nSecondo Michele Anselmi (\"L'Unit\u00e0\") il film \u00e8 \u00abmalinconico e ispirato\u00bb e \u00abanche se gli episodi non sono sempre ben calibrati sul fronte della scrittura, \"Un amore\" si impone per la toccante verit\u00e0 delle situazioni e la bella prova degli interpreti\u00bb.\nPer Irene Bignardi (\"La Repubblica\") \u00e8 \u00abun bel film da vedere\u00bb che \u00absa descrivere molto bene la tenerezza, il dolore, la gelosia, il passaggio del tempo, che lascia intatto - anche se irrealizzato o mal realizzato - il vero sentimento amoroso\u00bb.\nPiera Detassis (\"Ciak\") lo definisce \u00abun'opera bellissima e ispirata\u00bb, Maurizio Porro (\"Il Corriere della Sera\") un film \u00abcon effetti speciali interiori\u00bb."}
{"id": "243105", "revid": "287204", "url": "https://it.wikipedia.org/wiki?curid=243105", "title": "Atollo Thiladhunmathi Uthuruburi", "text": "Latollo Thiladhunmathi Uthuruburi (Thiladhunmathi Nord), nome ufficiale per \"Atollo Haa Alif\", \u00e8 l'atollo amministrativo pi\u00f9 settentrionale delle Maldive, nato il 21 maggio 1958 dalla divisione dell'atollo Thiladhunmathi, anche conosciuto come Atollo Tiladummati, in una parte amministrativa settentrionale e una meridionale. \u00c8 composto da 42 isole di cui 14 abitate. Thiladhunmathi Uthuruburi \u00e8 il terzo atollo per estensione e per numero di abitanti delle Maldive e il pi\u00f9 vicino a Sri Lanka e India.\nA marzo 2015 sull'atollo erano presenti tre \"resort\" turistici.\nIsole abitate.\nBaarah, Berinmadhoo, Dhiddhoo, Filladhoo, Hathifushi, Hoarafushi, Ihavandhoo, Kelaa, Maarandhoo, Mulhadhoo, Muraidhoo, Thakandhoo, Thuraakunu, Uligamu, Utheemu, Vashafaru.\nIsole disabitate.\nAlidhoo, Alidhuffarufinolhu, Beenaafushi, Dhapparu, Dhapparuhuraa, Dhigufaruhuraa, Dhonakulhi, Gaafushi, Gaamathikulhudhoo, Gallandhoo, Govvaafushi, Huraa, Huvahandhoo, Innafinolhu, Kudafinolhu, Maafahi, Maafinolhu, Madulu, Manafaru, Matheerah, Medhufushi, Mulidhoo, Naridhoo, Umaraiffinolhu, Ungulifinolhu, Vagaaru, Velifinolhu.\nIsole turistiche, aeroporti e isole industriali sono considerate disabitate."}
{"id": "243106", "revid": "767487", "url": "https://it.wikipedia.org/wiki?curid=243106", "title": "Un bel d\u00ec vedremo (film 1988)", "text": "Un bel d\u00ec vedremo \u00e8 un cortometraggio del 1988 diretto da Vito Zagarrio.\nRealizzato in alta definizione col sistema Eureka, il film ha ricevuto il premio speciale \"S\u00e8leco\" ai David di Donatello 1989."}
{"id": "243107", "revid": "767487", "url": "https://it.wikipedia.org/wiki?curid=243107", "title": "Un bel d\u00ec vedremo (film 1997)", "text": "Un bel d\u00ec vedremo \u00e8 un film del 1997 diretto dal regista Tonino Valerii e interpretato da Massimo Girotti, Giuliano Gemma e dal soprano bulgaro Raina Kabaivanska. \u00c8 stato finanziato dal produttore Asao Kumada per il mercato giapponese e girato in alta definizione.\nTrama.\nLa morte della pianista Teresa, avvenuta in una casa di riposo per artisti lirici, fornisce a Emilio e a un suo vecchio amore, Isabella, l'occasione di incontrarsi. Emilio, ex direttore d'orchestra di fama internazionale, trascorre nella Casa i suoi ultimi giorni; Isabella \u00e8 una famosa cantante lirica, ed era stata un tempo l'allieva prediletta di Teresa. Emilio coinvolge Isabella e altri ospiti della Casa nella realizzazione del suo ultimo sogno: la messa in scena della \u00abMadama Butterfly\u00bb. Lui diriger\u00e0, Isabella interpreter\u00e0 il ruolo principale e il ricavato dello spettacolo servir\u00e0 a salvare la casa di riposo, sull'orlo del tracollo finanziario. Con l'appoggio del direttore della casa, Gianfranco, Emilio inizia a lavorare allo spettacolo, e per finanziarlo si indebita personalmente: non sa, per\u00f2, di essere gravemente malato. Nonostante i problemi, la fatica e lo sconforto di Emilio, arriva il giorno della recita, al teatro Giuseppe Verdi di Salerno. Malgrado i dubbi e la grave malattia di Emilio, la recita ottiene un grande successo. Emilio e Isabella si salutano, forse definitivamente, e il primo parte per affrontare la difficile operazione che lo attende."}
{"id": "243108", "revid": "767487", "url": "https://it.wikipedia.org/wiki?curid=243108", "title": "Un grande amore (film 1939)", "text": "Un grande amore (\"Love Affair\") \u00e8 un film del 1939, diretto da Leo McCarey.\nTrama.\nSulla \"Napoli\", la nave che lo sta portando in America, per por fine, con un ricco matrimonio, alla sua movimentata vita da scapolo, il rinomato play-boy francese Michel Marnet incontra casualmente Terry McKay, ex cantante di night, anche lei in viaggio verso il promesso ricco sposo. Sorta come diversivo alla noia della traversata, tra la occhiuta e querula attenzione dei passeggeri (\"... ogni volta che cominciano a parlare di te, mi mandano a giocare, confessa innocentemente un bambino a Michel), la relazione tra i due si trasforma a causa di una sosta di poche ore nell'isola di Madera. Qui, lo stretto legame di affetto e complicit\u00e0 che si stabilisce tra l'anziana Janou, che il devoto nipote \u00e8 passato a trovare, e Terry rivelano a Michel un'immagine completamente nuova della donna.\nIn prossimit\u00e0 di New York si lasciano con un patto: se in nome del loro amore decideranno di rinunciare alle certezze che la vita riserva loro, di l\u00ec a sei mesi si ritroveranno in cima all'Empire State Building (...il posto pi\u00f9 vicino al paradiso). Michel, che ha lasciato la sua ricca ereditiera per guadagnarsi da vivere con la pittura, si presenta puntualissimo, ma attende inutilmente sino a tarda notte. Gi\u00f9, ai piedi del grattacielo, l'emozione ha giocato un brutto tiro a Terry. \u00c8 stata investita da un'auto e ridotta in sedia a rotelle.\nNell'insegnamento del canto ai bimbi di un orfanotrofio, la donna trova la forza per resistere al crollo delle sue speranze. Nonostante le insistenze di Kenneth, l'uomo che doveva sposare, si rifiuta di informare Michel della sua condizione, anche quando, casualmente, i due si ritrovano a teatro.\nL'uomo decide cos\u00ec di partire, nel tentativo di dimenticare. Prima passa da lei per lasciarle lo scialle bianco che nonna Janou, nel frattempo morta, le aveva promesso. Le confida di averla ritratta con quello scialle; un quadro che non aveva mai voluto vendere sino a quando, pochi giorni prima, il suo gallerista, impietosito dalle insistenze di una donna povera e invalida, aveva ottenuto il suo consenso. Esita, la guarda distesa sul divanetto dal quale, per tutto il colloquio, non si \u00e8 mai alzata, dietro un angolo scopre il ritratto, la abbraccia. \"Se tu puoi dipingere, io potr\u00f2 camminare\" sdrammatizza la donna.\nProduzione.\nIl film fu prodotto dalla RKO Radio Pictures. Le riprese durarono dal 6 ottobre al 29 novembre e poi dal 13 dicembre fino agli ultimi giorni del 1938.\nDistribuzione.\nIl copyright del film, richiesto dalla RKO Radio Pictures, Inc., fu registrato il 16 marzo 1939 con il numero LP8757.\nSul mercato italiano sono uscite varie edizioni Home-Video del film in Dvd. Le prime vennero distribuite da Enjoy/Koch Media e Hobby &amp; Work. Attualmente \u00e8 disponibile un dvd prodotto da DNA Srl dal titolo \"LOVE AFFAIR - Un grande amore\". Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, un altro film con Irene Dunne: \"SE FOSSI LIBERO\u201d (If I Were Free, 1933) di Elliott Nugent, in versione originale sottotitolato in italiano.\nCritica.\nIl frequente ricorso ai toni della \"sophisticated comedy\" e del musical, evita al regista di cadere negli eccessi di sentimentalismo e romanticismo sottesi al tema dell'amore impossibile.\nNotevole pianista e compositore di centinaia di pezzi, Leo McCarey affida alla musica un ruolo centrale nello sviluppo del racconto. \u00c8 alle note di una canzone interpretata dall'\"inconfondibile voce\" di Irene Dunne, accompagnata al piano da nonna Janou, che Michel si innamora. \u00c8 cantando nei locali di New York che la protagonista cerca l'autonomia. Nell'insegnamento del canto ai bambini cercher\u00e0 poi di trovare nuove motivazioni, dopo l'incidente.\nRealizzato nel periodo pi\u00f9 creativo del regista, tra gli Oscar per la miglior regia ottenuti con \"L'orribile verit\u00e0\" nel 1938 e \"La mia via\", del 1945, \"Un grande amore\", oltre a quella per il miglior film, ebbe altre cinque \"nomination\" all'Oscar: per la miglior attrice (Irene Dunne), per la miglior attrice non protagonista (Marija Uspenskaja), per la miglior sceneggiatura originale (Mildred Cram e Leo McCarey), per la miglior canzone (Buddy G. DeSylva), per la miglior scenografia (Van Nest Polglase e Alfred Herman). Ma quello fu l'anno di \"Via col vento\".\nRemake.\nIl film ebbe due remake: \"Un amore splendido\" dello stesso Leo McCarey, del 1957, e \"Love Affair - Un grande amore\" di Glenn Gordon Caron, del 1994."}
{"id": "243109", "revid": "2232", "url": "https://it.wikipedia.org/wiki?curid=243109", "title": "Ford Classic Consul", "text": ""}
{"id": "243110", "revid": "767487", "url": "https://it.wikipedia.org/wiki?curid=243110", "title": "Un grande amore (film 1994)", "text": "Un grande amore \u00e8 un film del 1994 diretto da Nin\u00ec Grassia e da Bruno Mattei (non accreditato). \u00c8 una commedia erotica, vietata ai minori di 18 anni, in cui il regista \u00e8 anche produttore, sceneggiatore e compositore delle musiche . Il film \u00e8 stato girato (come nei quattro film precedenti) sempre a Rimini.\nTrama.\nQuando due giovani coppie vanno in vacanza in un posto esclusivo e si trovano ad abitare in due camere con un solo bagno in comune, si crea una situazione con ampie possibilit\u00e0. Joe e la moglie Fay sono in vacanza per aiutare Joe a superare lo \"stress\" da lavoro, complicato dal fatto che le richieste sessuali di Fay l'hanno reso praticamente impotente. Nick e Lucy hanno un problema completamente opposto, aggravato dal fatto che Lucy, ninfomane, \u00e8 follemente gelosa e vede in ogni donna una possibile rivale. Come se ci\u00f2 non bastasse, l'arrivo di due sposini, Lou e Rose, che hanno vinto una vacanza per il viaggio di nozze, \u00e8 complicato dal fatto che, per un errore del \"computer\", sono stati assegnati a due camere singole e separate. In qualche modo i loro tentativi di consumare il matrimonio li pongono in rotta di collisione con le altre due coppie. Ma una vera tragedia viene alla fine scongiurata quando una coppia di cantanti svedesi, Ole e Inge, salvano la situazione con la loro saggezza ed il loro stile aperto di vita.\nTrilogia.\nSono tre i film erotici interpretati, tra il 1993 e il 1995, da Ramba, con il nome di Mal\u00f9, tutti con la supervisione di Nin\u00ec Grassia con la collaborazione di Bruno Mattei:"}
{"id": "243111", "revid": "438678", "url": "https://it.wikipedia.org/wiki?curid=243111", "title": "Un marito ideale (film 1947)", "text": "Un marito ideale (\"An Ideal Husband\") \u00e8 un film del 1947 diretto da Alexander Korda, tratto dall'omonima commedia in tre atti di Oscar Wilde.\nProduzione.\nIl film fu prodotto dalla London Film Productions.\nDistribuzione.\nDistribuito dalla British Lion Film Corporation, il film - il cui titolo completo era \"Oscar Wilde's An Ideal Husband\" - venne presentato a Londra il 13 novembre 1947, uscendo nelle sale del Regno Unito il giorno seguente. La Twentieth Century Fox Film Corporation lo distribu\u00ec negli Stati Uniti dove il film fu presentato il 14 gennaio 1948 a New York."}
{"id": "243112", "revid": "767487", "url": "https://it.wikipedia.org/wiki?curid=243112", "title": "Un marito ideale (film 1999)", "text": "Un marito ideale (\"An Ideal Husband\") \u00e8 un film del 1999 diretto da Oliver Parker, tratto dall'omonima commedia in quattro atti di Oscar Wilde.\nIl film offre uno sguardo dell'aristocrazia britannica alla fine del XIX secolo, nel quale i protagonisti, tra cui Jeremy Northam, Cate Blanchett, Rupert Everett, Minnie Driver e Julianne Moore, assistono ad una rappresentazione teatrale della commedia \"L'importanza di chiamarsi Ernesto\", dello stesso Wilde.\nLa pellicola \u00e8 stata presentata fuori concorso al 52\u00ba Festival di Cannes.\nTrama.\nLa storia, densa di avvenimenti che si susseguono con un ritmo incalzante, si apre con la presentazione dei protagonisti: la signorina Mabel Chiltern, innamorata di Lord Arthur Goring, bello e affascinante dandy perdigiorno che invano il padre, Lord Caversham, tenta di redimere; Lady Gertrude, attivista e organizzatrice della politica femminile, donna di ferrei principi morali, felicemente sposata con Lord Robert Chiltern, sottosegretario al Ministero degli Esteri e...marito ideale.\nLord e Lady Chiltern vivono in una lussuosissima casa nella citt\u00e0 di Londra con Mabel, sorella di Robert. La coppia \u00e8 tenuta molto in considerazione dall'alta societ\u00e0 londinese, in quanto, con la loro ricchezza, la loro posizione sociale e la loro integrit\u00e0 morale, rappresentano un perfetto modello di conciliazione tra i doveri imposti dalla societ\u00e0 e la loro vita privata. Il loro matrimonio \u00e8 fondato su solide basi di stima, fiducia e amore reciproci e la loro felicit\u00e0 \"privata\" influenza in modo positivo le loro rispettive carriere \"pubbliche\".\nAd un ballo dato dai Chiltern, il momento \"clou\" della stagione mondana londinese, viene invitata anche la signora Cheveley. Costei \u00e8 un'arrampicatrice sociale, che in passato era stata innamorata di Lord Goring, ma che prefer\u00ec contrarre un matrimonio pi\u00f9 vantaggioso con il Barone Arnheim. Rimasta vedova ne contrasse un secondo, ancora pi\u00f9 vantaggioso, ed ora, ancora vedova e avendo seguito un consiglio non saggio, ha investito tutta la sua fortuna in un certo progetto per la costruzione di un canale in Argentina.\nDurante la festa riesce ad appartarsi con Lord Robert e cerca di proporgli un \"affare\". L'affare consiste nel fatto che di l\u00ec a poco Robert, nella sua posizione di sottosegretario al Ministero degli Esteri, dovr\u00e0 tenere un discorso in Parlamento sul progetto del canale. Le sue intenzioni sono quelle di seguire il suo personale codice morale e quindi di non appoggiare il progetto, da lui considerato una mera speculazione, ma la signora Cheveley lo ricatta offrendogli, in cambio del suo appoggio al progetto, una lettera in suo possesso, scritta dallo stesso Robert molti anni prima, con la quale aveva venduto dei segreti governativi al Barone Arnheim per una ingente somma di denaro, somma che costitu\u00ec l'inizio della sua fortuna e della sua carriera. In caso contrario la signora Cheveley minaccia di consegnare la lettera ai giornali per essere pubblicata.\nRobert, all'inizio incerto, decide comunque di non cedere al ricatto. Appena ricevuta comunicazione scritta delle intenzioni di Robert, la signora Cheveley si reca a far visita a Gertrude. Le due donne in passato avevano frequentato la stessa scuola, ma nessuna delle due \u00e8 simpatica all'altra.\nOttenuto lo scopo di informare la moglie sulla verit\u00e0 delle origini cos\u00ec meschine della fortuna del marito, la signora Cheveley se ne va soddisfatta, lasciando i coniugi con tutta la loro rispettabilit\u00e0 e la loro felicit\u00e0 distrutte.\nGertrude scaccia Robert da casa, accusandolo di avere mentito a lei e al mondo intero, ma, subito dopo, si sente cos\u00ec sconvolta da mandare un biglietto a Lord Goring, grande amico di entrambi i coniugi, per annunciare il suo imminente arrivo in cerca di consolazione.\nL'azione si sposta nella casa di Lord Goring. Arriva Robert che, scacciato da casa, non sa dove andare, quindi Lord Goring, sapendo che da un momento all'altro deve arrivare anche Gerturde, ordina al fidato maggiordomo Phipps di fare accomodare la signora che arriver\u00e0, senza specificarne il nome, nel salotto adiacente, avendo cura di lasciare la porta socchiusa e con la fervida intenzione di operarsi per una riconciliazione della coppia.\nEffettivamente arriva una signora, ma questa \u00e8 la signora Cheveley, non Gertrude, che viene fatta accomodare nel salotto e, quando Robert se ne accorge, accusa Lord Goring di essere complice della stessa signora Cheveley nel ricatto a sue spese e se ne va molto arrabbiato.\nRimasta sola con Lord Goring la signora Cheveley, facendo appello al suo amore passato, tenta di convincerlo a sposarla, in cambio della famosa lettera. Lord Goring rifiuta ma, dopo poco, si lascia trascinare delle arti di seduzione della signora Cheveley e i due fanno una scommessa: Lord Goring la sposer\u00e0 se, quella sera stessa in Parlamento, Robert appogger\u00e0 il progetto con il suo discorso, in caso contrario la signora Cheveley consegner\u00e0 l'infamante lettera allo stesso Lord Goring.\nI protagonisti si trovano ora tutti in Parlamento per ascoltare il discorso di Robert: Gertrude con Mabel, alla quale ha appena confidato di amare comunque ancora Robert e di non essersi mai sentita pi\u00f9 \"libera\" di quando \u00e8 tra le sue braccia; Lord Goring, preoccupatissimo per il suo futuro di scapolo e la signora Cheveley in ansia per le sue finanze.\nLord Robert, nonostante le pesanti conseguenze delle minacce della signora Cheveley, non difende il progetto, decisione che, a sua insaputa, fa vincere la scommessa a Lord Goring, il quale entra cos\u00ec in possesso della famigerata lettera.\nMa la signora Cheveley ha ancora un'ultima carta da giocare: ora possiede il compromettente biglietto scritto da Gertrude a Lord Goring, da lei rubato in casa di quest'ultimo, e decide di farlo recapitare, il mattino successivo, nell'ufficio di Robert. Appena ricevuto il biglietto Robert, infuriato, si reca a casa per chiedere spiegazioni. Qui trova sua moglie in compagnia proprio di Lord Goring. Riescono, con il fondamentale aiuto di Mabel, a fargli credere che il biglietto fosse in realt\u00e0 destinato a lui stesso, e che Gertrude lo avesse indirizzato a casa di Lord Goring perch\u00e9 sicura che Robert si sarebbe rifugiato li. Subito dopo gli viene mostrata la famosa lettera e Robert capisce che in Lord Goring ha un vero amico e non un traditore e che tutti i suoi problemi sono ora risolti.\nArriva, proprio in quel momento Lord Caversham con un'importante ambasciata da parte del Primo Ministro: a Lord Robert viene offerto un incarico da Ministro. Robert, in ossequio ai principi di onest\u00e0, si sente in dovere di rifiutare e Gertrude lo approva. Interviene ancora Lord Goring che fa riflettere Gertrude sul fatto che nonostante tutto quello che \u00e8 successo in passato non vale la pena ora rinunciare a tale incarico. Gertrude comprende l'assurdit\u00e0 delle sue pretese e, anche, il fatto che le persone vanno amate per quello che sono, non per l'ideale che si crede siano. Cos\u00ec Robert, con grande soddisfazione, pu\u00f2 accettare l'incarico.\nNella gioia generale Robert chiede a Lord Goring cosa pu\u00f2 fare per ricambiare una tale prova di amicizia e gli viene subito chiesto di dare il suo consenso alle nozze di Mabel con lo stesso Lord Goring, il quale si \u00e8 appena dichiarato ed \u00e8 stato accettato. Robert per\u00f2 rifiuta, in quanto ritiene che l'amico sia, anche se non compromesso nel ricatto, almeno compromesso sentimentalmente con la signora Cheveley e che quindi non sia una unione felice per la sorella.\nQuesta volta tocca a Gertrude usare il buon senso per salvare la situazione: ammette che nel dire a Robert che il biglietto era diretto a lui e non a Lord Goring, lei ha clamorosamente mentito per difendere la sua reputazione.\nIl film termina con il matrimonio tra Mabel e Lord Goring, la cui vicenda sentimentale si \u00e8 intrecciata all'altra storia nel suo svolgersi.\nDifferenze con la commedia.\nLe differenze tra il film e la commedia da cui \u00e8 tratto si ritrovano essenzialmente nei dialoghi e negli ambienti in cui si svolgono alcune scene. La commedia infatti, essendo in quattro atti, prevede solo tre diverse ambientazioni (una si ripete in due atti), mentre il film concede l'utilizzo di pi\u00f9 ambientazioni, ma di contro alcuni dialoghi nel film risultano tagliati in alcune parti rispetto alla commedia.\nUna delle differenze principali sta nella situazione che ruota attorno ad un gioiello. Alla fine del ricevimento in casa dei Chiltern, Mabel trova un gioiello sul divano sul quale era seduta Mrs Cheveley: Goring lo riconosce e le chiede di consegnarglielo e di non farne parola, perch\u00e9 sar\u00e0 lui ad occuparsene. Successivamente Mrs Cheveley torner\u00e0 a casa dei Chiltern per chiedere se sia stato ritrovato ed in quell'occasione riveler\u00e0 a Gertrude la verit\u00e0 sul passato del marito. Quando poi Mrs Cheveley si reca a casa di Goring per chiedergli di sposarla in cambio della lettera che comprometterebbe la posizione di Chiltern, Goring rifiuta e l'accusa di essere andata a casa di Gertrude per distruggere il suo amore. A questo punto Mrs Cheveley si difende dicendo che in realt\u00e0 era l\u00ec per chiedere del proprio gioiello e Goring le mostra l'oggetto, che la donna dichiara essere quello da lei perso. Si viene a sapere che quello era un braccialetto che Goring aveva regalato alla cugina, ma che fu poi rubato. Mrs Cheveley, rivendicandone il possesso, gli ha permesso di scoprire che era stata lei a rubarlo, quindi Goring l'accusa di essere una ladra e le chiede di consegnargli la lettera perch\u00e9 il furto non venga denunciato. Mrs Cheveley consegna a Goring la lettera che avrebbe potuto compromettere la reputazione di Chiltern, e Goring la brucia. La donna per\u00f2, prima di andare via, gli rivela di essere in possesso del biglietto di Gertrude, e minaccia di farlo avere a Chiltern. Nel film la situazione che ruota attorno al gioiello non esiste, e la lettera di Chiltern viene ottenuta attraverso una scommessa tra Goring e Mrs Cheveley. Inoltre nella faccenda del biglietto di Gertrude, nel film si ritrova coinvolta anche Mabel che asseconda la spiegazione che Goring e Gertrude danno a Chiltern.\nNella commedia, Goring viene a sapere che Chiltern non ha appoggiato il progetto del canale, dal padre che lo ha letto sul Times. Nel film invece la scena viene rappresentata e vi prendono parte tutti i personaggi: le donne assistono, Goring ed il padre sono presenti, ed in particolare Goring \u00e8 preoccupato per la scommessa fatta con Mrs Cheveley che nella commedia originale non esiste."}
{"id": "243113", "revid": "767487", "url": "https://it.wikipedia.org/wiki?curid=243113", "title": "Un piede in paradiso (film 1941)", "text": "Un piede in paradiso (\"One Foot in Heaven\") \u00e8 un film del 1941 diretto da Irving Rapper.\n\u00c8 ispirato all'autobiografia di Hartzell Spence (1940)."}
{"id": "243114", "revid": "1921867", "url": "https://it.wikipedia.org/wiki?curid=243114", "title": "Un piede in paradiso (film 1991)", "text": "Un piede in paradiso \u00e8 un film del 1991 diretto da E.B. Clucher e interpretato da Bud Spencer e Carol Alt.\nIn questo film, prima di \"Pulp Fiction\", viene citata una frase simile a quella conosciuta come .\nTrama.\nJohn Bartholomew Webster, detto \"Bull\", \u00e8 un tassista squattrinato la cui piccola compagnia sta per essere eliminata dalla grande azienda concorrente. Scopre per\u00f2 di aver vinto alla lotteria 150 milioni di dollari. Sapendo questo in anticipo sia negli Inferi che in Paradiso, vengono inviati due emissari, un angelo e una diavolessa, che hanno il compito di portare Bull il primo sulla retta via e la seconda sulla cattiva strada.\nMa non vincer\u00e0 nessuno dei due, poich\u00e9 sar\u00e0 lo stesso Bull a coinvolgere i due agenti dell'aldil\u00e0 nelle sue scorribande per ritrovare il biglietto smarrito. L'angelo e la diavolessa perdono entrambi i loro poteri e diventeranno comuni mortali, lavorando per Bull che grazie ai soldi della lotteria rileva la compagnia dal fallimento trasformandola in una grossa ditta di trasporti di limousine."}
{"id": "243115", "revid": "767487", "url": "https://it.wikipedia.org/wiki?curid=243115", "title": "Un ragazzo e una ragazza (film 1967)", "text": "Un ragazzo e una ragazza (\"Le grand dadais\") \u00e8 un film del 1967 diretto da Pierre Granier-Deferre, tratto dal romanzo di Bertrand Poirot-Delpech \"Le Grand Dadais\" (1958)."}
{"id": "243116", "revid": "1516566", "url": "https://it.wikipedia.org/wiki?curid=243116", "title": "Partito semitroncato", "text": "Partito semitroncato (a destra, a sinistra) \u00e8 un termine utilizzato in araldica per indicare due partizioni, dalle quali risultano tre punti.\nLa maggioranza degli araldisti ammette il termine \"partito semitroncato\" solo per indicare la partizione in cui il partito abbia il troncato solo nel campo di sinistra. Per la partizione con il troncato a destra \u00e8 preferito il termine \"semitroncato partito\".\nPer \"leggere\" correttamente questa partizione, come tutte le altre dello stesso tipo, \u00e8 necessario individuare la partizione principale, riconoscibile dal fatto che non \u00e8 preceduta dal prefisso \"semi-\" (in questo caso il \"partito\"), e successivamente applicare la partizione secondaria (in questo caso il \"-troncato\") nell'ordine indicato. Questo termine equivale pertanto alla blasonatura: \"partito, il 1\u00b0 \u2026; il 2\u00b0 troncato \u2026\"."}
{"id": "243117", "revid": "767487", "url": "https://it.wikipedia.org/wiki?curid=243117", "title": "Un ragazzo e una ragazza (film 1984)", "text": "Un ragazzo e una ragazza \u00e8 un film italiano del 1984 diretto da Marco Risi.\nTrama.\n1978. Anna De Rosa \u00e8 una ragazza napoletana che va a Milano per frequentare l'universit\u00e0; Calogero Bertolotti \u00e8 un giovane milanese che studia psicologia, lavora per mantenersi e ha la frenesia di farsi lo shampoo. S'incontrano la mattina dell'arrivo di Anna a Milano in un bar dove Calogero lavora e per lui \u00e8 il colpo di fulmine. Da quel momento insegue Anna senza tregua, finch\u00e9 lei, vinta da tanta costanza e conquistata dalla tenerezza di Calogero, inizia a ricambiare i suoi sentimenti.\nI due giovani vanno a vivere insieme. Dopo un po' Anna rimane incinta e decide di abortire. La coppia entra in crisi e i due si separano. Anna trova lavoro come fotomodella e, contemporaneamente, supera tutti gli esami con ottimi risultati; Calogero invece, malato di depressione e sempre con il pensiero di Anna nella mente, coabita con l'amico Mario ma non riesce a studiare e resta anche disoccupato. I due s'incontrano un giorno su una pista di pattinaggio e cos\u00ec nuovamente l'amore riprende. Calogero ben presto per\u00f2 si sente frustrato a causa della sua condizione di inferiorit\u00e0, ma soprattutto di mantenuto, di fronte invece ai successi della ragazza. Una sera, durante una cena in casa organizzata da lei, i due litigano con violenza davanti a tutti e finiscono con il separarsi per la seconda volta.\nCalogero insiste con il seguire Anna ovunque. Durante una ennesima fuga da Calogero, Anna avverte conati di vomito e si accorge cos\u00ec di essere nuovamente incinta. Questa volta, per\u00f2, decide di farlo nascere, e cos\u00ec due giorni prima di Natale d\u00e0 alla luce una bambina cui d\u00e0 il nome di Carolina.\nDopo circa sei mesi dalla nascita Anna, presa dagli scrupoli, decide di rivelare la cosa a Calogero: egli, per\u00f2, offeso dal comportamento della ragazza che gli ha tenuto nascosta la cosa per tanto tempo, trova il modo di litigare in un bar dove Anna gli aveva dato appuntamento per rivelargli tutto.\nTerminati gli studi Anna torna a Napoli dove va a convivere con un suo collega d'universit\u00e0, tale Vito Cucchiarone. Calogero segue Anna e arriva in casa Cucchiarone dove si aspetta di trovare la sua ex compagna nonch\u00e9 sua figlia Carolina in balia di un tipaccio dai modi estremamente rozzi e scurrili, ma la situazione \u00e8 ben diversa. Quando l'uomo esce di casa Anna, presa dai sensi di colpa, litiga con Vito e finisce per lasciarlo.\nDopo qualche tempo Anna ritorna a Milano dove ottiene il posto di assistente all'universit\u00e0 presso la cattedra del professor Accardo. Una mattina, dovendo sostituire un collega in una commissione nel corso di una seduta di laurea, incontra proprio Calogero mentre questi sta discutendo la sua tesi di laurea. Come sempre i due finiscono con il litigare ancora e questa volta Calogero, dopo aver insultato la ragazza ed aver ricevuto per risposta da questa un libro in faccia, viene cacciato dalla seduta.\nCalogero tenta il suicidio: avvertita in tempo, Anna si precipita da lui credendo che si sia lanciato sotto un treno; con sua grande sorpresa, per\u00f2, lo trova mentre \u00e8 intento a giocare tranquillamente a pallone con un gruppo di ragazzini in un prato.\nI due, finalmente, si spiegano e ritornano insieme a vivere nella stessa casa con la loro bambina.\nAccoglienza.\nIncassi.\nIl film incass\u00f2 815.760.000 di lire.\nCritica.\nIl film fu tutto sommato apprezzato dalla critica, il giornale dello spettacolo \"Il Resto del Carlino\" scrisse: \"(...) Ennesimo e prevedibilissimo sospiro di sollievo dei produttori. La commedia all'italiana paga ancora con un film che non \u00e8 il massimo dell'originalit\u00e0, ma risulta immune da tanti difetti ricorrenti nei film dei giovani leoni del nostro cinema\".\nColonna sonora.\nLa colonna sonora, oltre i brani originali di Manuel De Sica, \u00e8 composta da dieci canzoni:\nTutti i brani musicali sono inseriti nel film in maniera corrispondente alla vicenda, che per l'intera durata \u00e8 narrata in prima persona con le voci fuori campo dei due protagonisti, subentrando a queste: ad esempio \"Milano\" di Lucio Dalla si ascolta all'inizio del film, quando Anna giunge alla stazione di Milano e Calogero percorre in bicicletta le vie del capoluogo lombardo, mentre \"Voglia 'e turn\u00e0\" si ascolta quando Anna rientra a Napoli con la bambina e convive con un suo ex compagno di universit\u00e0, mentre Calogero la raggiunge per chiedere spiegazioni."}
{"id": "243118", "revid": "438678", "url": "https://it.wikipedia.org/wiki?curid=243118", "title": "Una ragazza allarmante (film 1937)", "text": "Una ragazza allarmante (\"Love and Hisses \") \u00e8 un film del 1937, diretto da Sidney Lanfield.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche statunitensi il 21 dicembre 1937 con il titolo originale \"Love and Hisses\". L'anno seguente, fu distribuito in Finlandia (20 marzo, come \"Yvette\"), Ungheria (21 aprile), Danimarca (13 giugno, come \"Yvette - Yvette\") e Cecoslovacchia (come \"Tret\u00ed se sm\u00e9je\")."}
{"id": "243119", "revid": "438678", "url": "https://it.wikipedia.org/wiki?curid=243119", "title": "Una ragazza allarmante (film 1939)", "text": "Una ragazza allarmante (\"Good Girls Go to Paris\") \u00e8 un film del 1939, diretto da Alexander Hall."}
{"id": "243120", "revid": "1305772", "url": "https://it.wikipedia.org/wiki?curid=243120", "title": "Prez (disambigua)", "text": ""}
{"id": "243121", "revid": "438678", "url": "https://it.wikipedia.org/wiki?curid=243121", "title": "Una storia d'amore (film 1942)", "text": "Una storia d'amore \u00e8 un film del 1942, diretto dal regista Mario Camerini.\nTrama.\nAnna, una donna dal passato torbido, sposa un onesto lavoratore dell'officina meccanica SIMA, che le assicura una vita dignitosa malgrado le difficolt\u00e0 economiche. Ricattata da un uomo al corrente dei suoi trascorsi, Anna perde la testa e lo uccide. Condannata a dieci anni, nel dare alla luce una bambina in prigione, muore di parto.\nProduzione.\nProdotto dalla Lux Film, la pellicola , per essere presentata in prima nazionale il 9 settembre 1942 a Venezia.\nIl film, presentato nel 1942 alla Mostra di Venezia, \u00e8 la riduzione di un romanzo statunitense gi\u00e0 portato sugli schermi americani col titolo \"Life Begins\" (1932) e presentato in Italia come \"L'angelo della vita\".\n tanto che, dopo la guerra, la Noris si allontaner\u00e0 dagli schermi, salvo qualche rara apparizione.\nAccoglienza critica.\nGuido Piovene nel \"Corriere della Sera\" del 25 ottobre 1942: \u00abLa gente povera, in \"Una storia d'amore\", si innalza alla poesia e il viso di Anna nella morte prende la dignit\u00e0 e la luce di un marmo, mentre gli antagonisti restano irrimediabilmente brutali e volgari. Questo \u00e8 assai ben narrato, Camerini antiretorico, narra solo attraverso la rappresentazione dei fatti pi\u00f9 quotidiani e consueti. E otterrebbe la compiutezza se pervenisse ad una pi\u00f9 intima fusione tra la parte maggiore della sua storia (la macchina sociale che stritola gli indifesi) e la comune vicenda a cui si appoggia, di insufficiente sostegno. Quasi a sanare il dissidio v'\u00e8 un eccessivo profluvio di sentimento, un soverchio uso di fatti che chiedono il pianto. Ma il film \u00e8 ottimo e va sulla buona via\u00bb."}
{"id": "243122", "revid": "438678", "url": "https://it.wikipedia.org/wiki?curid=243122", "title": "Una storia d'amore (film 1969)", "text": "Una storia d'amore \u00e8 un film del 1969, diretto dal regista Michele Lupo.\nTrama.\nUna giovane signora ricca e bella, madre di due deliziosi bambini, una sera, mentre il marito \u00e8 a Hong Kong per affari, incontra un tipo che decisamente non fa per lei: Franz, bel ragazzo, molto giovane, pieno di donne e di soldi. Si lascia facilmente trascinare in un'avventura sbagliata, che a poco a poco si trasforma in amore. Anche lui evidentemente sente qualcosa e, sapendo di essere un poco di buono, la invita a troncare.\nMa la donna non ha coraggio, non ne \u00e8 capace, neppure quando ritorna il marito; tenta persino il suicidio. Franz allora le spiega perch\u00e9 l'amore non \u00e8 possibile: perch\u00e9 lui \u00e8 un imbroglione, che seduce le donne per fotografarle di nascosto in pose confidenziali e ricattarle. Tanto che una volta si \u00e8 preso un tagliacarte nella pancia. Cos\u00ec la signora chiude la parentesi e torna dal marito."}
{"id": "243123", "revid": "767487", "url": "https://it.wikipedia.org/wiki?curid=243123", "title": "The Blood Brothers (film 1973)", "text": "The Blood Brothers (\"Ci ma\") \u00e8 un film del 1973 diretto da Cheh Chang.\nTrama.\nDue banditi senza meta, Chang Wen Hsiang e Huang Chang, tentano di derubare Ma Xinyi. Incapace di sconfiggerlo, uniscono le loro forze per sconfiggere i teppisti, persino prendendo il controllo di un vicino gruppo di banditi. Ma presto diventa evidente che le ambizioni di Ma siano ben lontane da quelle dei suoi amici, cercando una posizione nel governo locale.\nMa, dopo che \u00e8 diventato Generale, ha continuato a non volere che nulla ostacoli i suoi obiettivi - che ora includono la sconfitta dei cosiddetti banditi dai \"capelli lunghi\" e la moglie di Huang, Mi Lan. L'attrazione \u00e8 reciproca, con il suo potenziale di vedere quest'uomo ambizioso. Mentre Chang e Huang stanno combattendo contro i banditi Ma e Mi hanno una relazione e organizzano l'assassinio di Huang piuttosto che far cadere la sua posizione in disgrazia.\nMentre Chang racconta la sua storia al Generale locale, detenuto per l'omicidio del suo fratello di sangue, Ma, l'inevitabilit\u00e0 del suo destino \u00e8 sempre chiara. Dopo che gli uomini di Ma si vendicano, Mi Lan viene lasciata sola a riflettere sui bei tempi e, al contrario, su tutto il conflitto che ha causato.\nDistribuzione.\nHome video.\nIl film esce in versione rimasterizzata in DVD in Italia nel febbraio del 2007 Distribuito da AVO Film."}
{"id": "243125", "revid": "438678", "url": "https://it.wikipedia.org/wiki?curid=243125", "title": "Una strada chiamata domani (film 1978)", "text": "Una strada chiamata domani (\"Bloodbrothers\") \u00e8 un film del 1978 diretto da Robert Mulligan. Il film, oltre a contenere una delle prime interpretazioni di Richard Gere, ha anche lanciato l'attrice Marilu Henner, che pi\u00f9 tardi prender\u00e0 parte alla nota serie televisiva Taxi.\nTrama.\nI De Coco sono una famiglia siculo-americana che vive a New York. Tommy, un operaio edile, \u00e8 il padre di due figli: Albert e Stony. Quest'ultimo, che a differenza degli altri due fratelli non vuole diventare un operaio, vorrebbe diventare assistente in una scuola per l'infanzia, ma \u00e8 contrastato duramente dal padre.\nAccoglienza.\nIl film ha ricevuto critiche positive da parte della critica, che ha apprezzato tutto il cast in generale. In particolare \u00e8 stata lodata l'interpretazione di Richard Gere.\nDistribuzione.\nIl film, distribuito dalla Warner Bros., \u00e8 stato distribuito alle sale statunitensi a partire dal 6 ottobre del 1978."}
{"id": "243126", "revid": "287204", "url": "https://it.wikipedia.org/wiki?curid=243126", "title": "Atollo Thiladhunmathi Dhekunuburi", "text": "Latollo Thiladhunmathi Dhekunuburi (Thiladhunmathi Sud), nome ufficiale per \"atollo Haa Dhaalu\", \u00e8 un atollo amministrativo situato nel nord dell'arcipelago delle Maldive e occupa la parte meridionale del pi\u00f9 vasto Atollo Thiladhunmathi che il 21 maggio 1958 fu diviso nelle due sezioni amministrative Atollo Thiladhunmathi Uthuruburi a Nord e atollo Thiladhunmathi Dhekunuburi a Sud. Questo atollo amministrativo comprende l'isola di Makunudhoo con la sua grande barriera corallina e l'atollo Thiladhunmathi.\nUn aeroporto internazionale, l'Aeroporto Internazionale di Hanimaadhoo, \u00e8 situato sull'isola di Hanimaadhoo a 11\u00a0km dal capoluogo Kulhudhuffushi.\nIsole abitate.\nFaridhoo Finey Hanimaadhoo Hirimaradhoo Kulhudhuffushi Kumundhoo Kunburudhoo Kurinbi Maavaidhoo Makunudhoo Naivaadhoo Nellaidhoo Neykurendhoo Nolhivaram Nolhivaranfaru Vaikaradhoo.\nIsole disabitate.\nBodunaagoashi Dafaru Fasgandu Dhorukanduhuraa Fenboahuraa Hirinaidhoo Hondaafushi Hondaidhoo Innafushi Kamana Kattalafushi Kaylakunu Kudamuraidhoo Kudanaagoashi Muiri Rasfushi Ruffushi Vaikaramuraidhoo Veligandu.\nIsole turistiche, aeroporti e isole industriali sono considerate disabitate."}
{"id": "243127", "revid": "767487", "url": "https://it.wikipedia.org/wiki?curid=243127", "title": "Uomini coraggiosi (film 1937)", "text": "Uomini coraggiosi (\"The Great Barrier\") \u00e8 un film del 1937 diretto da Geoffrey Barkas e Milton Rosmer."}
{"id": "243128", "revid": "767487", "url": "https://it.wikipedia.org/wiki?curid=243128", "title": "Uomini coraggiosi (film 1950)", "text": "Uomini coraggiosi \u00e8 un film del 1950, diretto dal regista Konstantin Yudin."}
{"id": "243129", "revid": "767487", "url": "https://it.wikipedia.org/wiki?curid=243129", "title": "Uomini e lupi (film 1939)", "text": "Uomini e lupi (\"Wolf Call\") \u00e8 un film del 1939, diretto da George Waggner.\nBench\u00e9 i recensori del film accreditassero come base della sceneggiatura una storia di Jack London, non sembra che il film abbia dei precisi riferimenti a uno specifico racconto o romanzo dello scrittore americano.\nTrama.\nMichael Vance, giovane playboy, viene inviato dal padre nei territori del Nord-Ovest dove Vance senior possiede una miniera di uranio. Ma Carson, il sovrintendente che \u00e8 in combutta con Winton, il socio del vecchio Vance, tratta piuttosto brutalmente Michael. Il giovane, che ha fatto amicizia con MacTavish e con padre Devlin, un religioso, viene informato da quest'ultimo sulle vere intenzioni di Winton, il quale vuole estromettere Vance senior dalla propriet\u00e0 della miniera. Michael, che si \u00e8 innamorato di Towanah, una ragazza indigena, comincia a rendersi conto di essersi comportato fino a quel momento da irresponsabile e decide di difendere gli interessi del padre quando MacTavish, che \u00e8 uno scienziato, riesce a scoprire un sistema per produrre radio a basso costo. Poich\u00e9 Vance sta per vendere la miniera, credendo che si tratti di un investimento in perdita, Michael cerca di raggiungere New York prima che venga effettuata la vendita. Carson, nel tentativo di impedirglielo, sabota l'aereo, provocando un incidente nel quale Michael resta ferito. In mezzo ai boschi, senza difesa, attaccato dai lupi, il giovane viene salvato dal cane Silver che lo difende dal branco. Riuscito a raggiungere New York, Michael arriva in tempo per impedire la sigla del contratto di vendita. Il suo cambiamento, da playboy dissoluto a bravo ragazzo responsabile e coraggioso, \u00e8 sotto gli occhi di tutti. Tanto che Natalie, la fidanzata, decide di rinunciare a lui, lasciandolo libero di ritornare all'amore di Towanah.\nProduzione.\nIl film, la cui lavorazione inizi\u00f2 il 28 marzo 1939, fu prodotto dalla Monogram Pictures con il titolo \"Under Northern Lights\". Per il sonoro, venne usato il sistema monofonico.\nDistribuzione.\nIl copyright del film, richiesto dalla Monogram Pictures Corp., fu registrato l'11 maggio 1939 con il numero LP8857.\nDistribuito dalla Monogram Pictures, il film usc\u00ec nelle sale statunitensi il 22 maggio 1939. La Path\u00e9 Pictures Ltd. lo distribu\u00ec nel Regno Unito in una versione di 1.686,45 metri il 13 novembre 1939 dopo averlo presentato in prima a Londra il 19 luglio. Nel 1940, il film fu distribuito in Messico (27 aprile, con il titolo \"El aullido del lobo\"), in Finlandia (23 giugno, come \"Suden kutsu\") e in Italia in novembre, come \"Uomini e lupi\" con il visto di censura 31154. Fu distribuito anche in Svezia (6 febbraio 1942 come \"Vildmarkens r\u00f6st\") e in Portogallo (30 aprile 1944 come \"O Uivar do Lobo\"). Il 7 giugno 1947, la Monogram ne cur\u00f2 una riedizione per il mercato americano."}
{"id": "243130", "revid": "767487", "url": "https://it.wikipedia.org/wiki?curid=243130", "title": "Uomini e lupi (film 1998)", "text": "Uomini e lupi \u00e8 un cortometraggi documentario del 1998 diretto da Daniele Vicari al quale \u00e8 stato attribuito il premio Sacher.\nTrama.\nVengono descritte le dure condizioni di pastori provenienti dalla Macedonia che vivono isolati sui monti del Gran Sasso."}
{"id": "243131", "revid": "767487", "url": "https://it.wikipedia.org/wiki?curid=243131", "title": "Uomini e topi (film 1939)", "text": "Uomini e topi (\"Of Mice and Men\") \u00e8 un film del 1939 diretto da Lewis Milestone, tratto dall'omonimo romanzo di John Steinbeck (1937).\nTrama.\nNel paesaggio rurale americano, due braccianti agricoli stagionali fuggono, inseguiti da una quantit\u00e0 di uomini armati, e fanno perdere le proprie tracce, salendo infine su un treno. Uno \u00e8 George Milton, l\u2019altro il suo amico Lenny Small, un omone grande e grosso, mentalmente un poco disabile ma di buona disposizione, e dotato di una forza smisurata, che non sempre riesce a controllare.\nPrima di presentarsi ad un nuovo lavoro presso un ranch, passano la notte all\u2019addiaccio in riva ad un fiume. Qui Lenny tenta di nascondere a George l\u2019uccellino morto che tiene in mano. Quando lo scopre, George si adira, nonostante Lenny gli dica che stava solo accarezzandolo, e gli ricorda degli altri animaletti che ha trovato, morti, in precedenza, nelle sue mani. Pare che il motivo per cui i due amici sono dovuti fuggire al recente inseguimento, sia il fatto che Lenny, attratto da tutto ci\u00f2 che \u00e8 soffice al tatto, abbia accarezzato, senza nessuna cattiva intenzione, il morbido vestito di una ragazza. George raccomanda a Lenny di farsi trovare in quello stesso luogo vicino al fiume, se qualcosa di brutto fosse accaduto in futuro, in attesa che lui fosse venuto a riprenderlo.\nLenny ama che ci si rivolga a lui come fosse un bambino che necessita di essere guidato e rabbonito, e chiede, come d\u2019abitudine, a George, di parlargli della vita futura che i due immaginavano sovente di avere, con un ranch di propriet\u00e0, terra, animali, e un piccolo allevamento di conigli al quale Lenny stesso avrebbe dovuto badare.\nIl giorno dopo si presentano al ranch dei Jackson, dove ottengono di lavorare, e George raccomanda a Lenny di non parlare con nessuno, in modo da non incorrere in ulteriori guai. L\u00ec incontrano i lavoranti locali e Mae, la novella sposa del gelosissimo Curley Jackson, figlio del proprietario, che peraltro lei ha sposato solo per sfuggire alla madre, e ad una infanzia e giovinezza marcata da incomprensioni ed abusi. Mae \u00e8 infelice nel nuovo nucleo famigliare, che non le dona affetto, e, da parte sua, non fa nulla per stornare la gelosia del marito. Lenny si fa donare un cucciolo di cane, dal quale appare essere fortemente attratto, da uno dei lavoranti del ranch. Anche Mae riceve un cucciolo della stessa figliata. I cuccioli stanno nel granaio, poich\u00e9 hanno ancora bisogno della madre.\nUn altro lavorante, l\u2019ormai anziano Candy, rimasto monco in seguito ad un incidente sul lavoro, ha un vecchissimo e malato cane pastore, al quale \u00e8 molto affezionato. Una sera si fa convincere, a malincuore, dagli altri lavoranti a sopprimerlo, per alleviarne le sofferenze. Poich\u00e9 Candy \u00e8 indeciso, un lavorante si offre di sparare al cane al posto suo. Udito il colpo di pistola col quale il suo cane \u00e8 soppresso, Candy \u00e8 affranto. Pi\u00f9 avanti, Candy sente George parlare con Lenny a proposito del loro futuro ranch, rimane affascinato dalle prospettive, e chiede loro di potersi unire al progetto. I due amici, dapprima diffidenti, venuti a sapere che Candy ha risparmiato una bella somma per l\u2019acquisto della terra, lo ammettono nell\u2019impresa futura. Candy dice anche, en passant, che avrebbe preferito sopprimere egli stesso il proprio cane, se gli fosse stato dato il tempo necessario per riflettere e convincersi.\nPi\u00f9 avanti Curley viene a sapere che la moglie Mae \u00e8 in compagnia di Lenny, per quanto casualmente, in un dei caseggiati del ranch. Geloso, accorre sul posto, e comincia a tempestare di pugni il volto di Lenny, che, seguendo le istruzioni che gli aveva dato George, non reagisce, e, data la sua stazza, non pare particolarmente risentirne, fino al momento in cui egli stringe nella sua mano il pugno di Curley, che ha intercettato, con cos\u00ec grande forza da fargli perdere i sensi: le ossa della mano dell\u2019assalitore risultano essere frantumate. Si decide fra Curley, portato da un dottore, e gli altri, che non si sarebbe fatta parola di quanto successo, per non mettere in cattiva luce tanto Lenny quanto Curley stesso, che altrimenti sarebbe stato fatto oggetto di scherno.\nMa Mae viene a sapere la verit\u00e0, e decide di abbandonare il marito ed il ranch. Prima di andarsene, passa nel granaio per prendere il proprio cucciolo. L\u00ec incontra Lenny, piangente: il suo cucciolo \u00e8 morto. Racconta Lenny che il cucciolo avrebbe tentato di morderlo, e lui aveva immaginato di ucciderlo a pugni. I due parlano, e si confidano il proprio piacere nell\u2019accarezzare cose morbide. Mae fa accarezzare i propri capelli a Lenny. Mae cade esanime. Viene ritrovato il cappello di Lenny nel granaio, accanto al cadavere di Mae. Parte una caccia all\u2019uomo, guidata dallo sceriffo. Pare che l\u2019unico modo di rendere Lenny innocuo, senza confinarlo in un manicomio, sia ucciderlo. George ricorda quanto il vecchio Candy aveva detto riguardo all\u2019uccisione del proprio cane. Ruba la pistola dello sceriffo, con la quale uccide il proprio sfortunato amico in quel luogo vicino al fiume in cui avevano bivaccato prima di recarsi al ranch, ed in cui avevano convenuto di ritrovarsi se qualcosa di male fosse successo. Poi consegna l\u2019arma allo sceriffo, accorso insieme agli altri uomini al rumore dello sparo, che ne prende custodia avvolgendola in un telo in modo che non ne vengano cancellate le impronte digitali. In tal modo George si consegna alla polizia, con l\u2019accusa di omicidio.\nProduzione.\nE'stato prodotto dagli Hal Roach studios.\nRemake.\n\u00c8 stato rifatto nel 1981 per la TV e nel 1992 con la regia di Gary Sinise."}
{"id": "243132", "revid": "122663865", "url": "https://it.wikipedia.org/wiki?curid=243132", "title": "Throughput", "text": "La capacit\u00e0 effettiva (dall'inglese \"throughput\", abbreviata in THR) di un canale di telecomunicazione \u00e8 la capacit\u00e0 di trasmissione effettiva che viene usata, ed \u00e8 minore di quella teorica.\nSi calcola attraverso la formula: formula_1; dove formula_2 \u00e8 l'efficienza del protocollo usato, e formula_3 la capacit\u00e0 di trasmissione.\nDescrizione.\nLa capacit\u00e0 effettiva non \u00e8 da confondersi con la \"capacit\u00e0\" del link: sia la capacit\u00e0 che il throughput si esprimono in bit/s, ma, mentre la prima esprime la frequenza trasmissiva massima alla quale i dati possono viaggiare, il throughput \u00e8 un indice dell'\"effettivo\" utilizzo della capacit\u00e0 del link. Il throughput \u00e8 la quantit\u00e0 di dati trasmessi in una unit\u00e0 di tempo, mentre la capacit\u00e0 dipende esclusivamente da quanta informazione \u00e8 disponibile sul canale nella trasmissione.\nSi definisce invece \"goodput\" la quantit\u00e0 di dati utili nell'unit\u00e0 di tempo del \"throughput\" trasmesso scartando la extrainformazione o informazione di \"overhead\" associata ai protocolli durante la trasmissione e gli eventuali pacchetti reinviati per protocolli di tipo \"automatic repeat request\" (ARQ).\nEsempi.\nSi consideri una [mittente|sorgente] che trasmette ad un destinatario dati organizzati in pacchetti attraverso un link di capacit\u00e0 formula_4 bit/s. La sorgente trasmette un pacchetto alla volta, perch\u00e9 alterna a periodi di trasmissione periodi di inattivit\u00e0 in cui aspetta che il destinatario invii un riscontro di corretta ricezione. Il link di trasmissione \u00e8 effettivamente utilizzato solo nel momento in cui la sorgente trasmette pacchetti, poich\u00e9 quest'ultima non trasmette nulla mentre attende dal destinatario i riscontri (si \u00e8 assunto per semplicit\u00e0 che il riscontro del destinatario sia un pacchetto di dimensione trascurabile).\nSi supponga allora, per semplicit\u00e0, che il canale sia impegnato per met\u00e0 del tempo (la sorgente trasmette pacchetti), mentre per l'altra met\u00e0 rimanga libero (la sorgente attende i riscontri per ogni pacchetto trasmesso): sotto tale ipotesi il throughput del link \u00e8 di formula_5 bit/s, poich\u00e9 la sorgente trasmette i pacchetti alla massima frequenza trasmissiva del canale, cio\u00e8 formula_4 bit/s, soltanto in un tempo \"doppio\" rispetto a quanto basterebbe se non attendesse i riscontri. Il canale \"potrebbe\" trasmettere formula_4 bit/s, ma di fatto ne trasmette solo formula_5."}
{"id": "243133", "revid": "287204", "url": "https://it.wikipedia.org/wiki?curid=243133", "title": "Classic Haribo", "text": "La Classic Haribo era una corsa in linea maschile di ciclismo su strada, che si tenne annualmente tra Marsiglia ed Uz\u00e8s, in Francia, dal 1994 al 2006. Era valida per la Coppa di Francia di ciclismo.\nAlbo d'oro.\n\"Aggiornato all'edizione 2006.\""}
{"id": "243134", "revid": "126257", "url": "https://it.wikipedia.org/wiki?curid=243134", "title": "Pascolante", "text": ""}
{"id": "243135", "revid": "767487", "url": "https://it.wikipedia.org/wiki?curid=243135", "title": "Uomini e topi (film 1992)", "text": "Uomini e topi (\"Of Mice and Men\") \u00e8 un film del 1992 diretto e interpretato da Gary Sinise, tratto dall'omonimo romanzo di John Steinbeck.\nTrama.\nIl film \u00e8 incentrato sulle vicende di due braccianti, Lennie e George, che negli anni trenta, in piena depressione, vivono \"on the road\", spostandosi di ranch in ranch in cerca di lavoro. Il primo ha il cervello di un bambino ma la forza di un maciste; l'altro tenta di proteggerlo dagli ostacoli della vita. Difficolt\u00e0 che non tarderanno ad arrivare, vista la facilit\u00e0 con cui Lennie si caccia nei guai. Approdati in un'ultima fattoria, Lennie, attratto dalla seducente moglie del figlio del capo, ed incapace di controllare la propria forza, accidentalmente la uccide. George, straziato dal dolore, pur di non abbandonare l'amico al linciaggio, decide di porre fine alla sua esistenza.\nDistribuzione.\nUscito in Italia nel novembre 1992, e in settembre presentato al Festival internazionale del film di Toronto in Canada, il film rivede riuniti Sinise e Malkovich dopo il film \"Gli irriducibili\", debutto alla regia dello stesso Sinise. La pellicola, presentata in concorso al 45\u00ba Festival di Cannes, ottenne un ottimo successo di critica e pubblico. Attualmente rappresenta l'ultima trasposizione cinematografica del romanzo, in ordine di tempo, dopo il film per il cinema diretto da Lewis Milestone e il film tv del 1981 con protagonisti Randy Quaid e Robert Blake.\nColonna sonora.\nLe musiche del film sono composte principalmente da Mark Isham, dirette da Ken Kugler e sono interamente strumentali.\nLista tracce"}
{"id": "243136", "revid": "767487", "url": "https://it.wikipedia.org/wiki?curid=243136", "title": "Vecchia America (film 1951)", "text": "Vecchia America (\"On Moonlight Bay\") \u00e8 un film del 1951, diretto da Roy Del Ruth.\nTrama.\nMarjorie vive insieme ai suoi genitori e a suo fratello minore in un piccolo paese dell'Indiana ed \u00e8 innamorata di Bill Sherman, il suo vicino di casa. Poich\u00e9 Bill ha idee moderne e rivoluzionarie, il padre di Majorie tenta in ogni modo di ostacolare il loro amore ed \u00e8 raggiante quando il ragazzo, che ha deciso di proseguire gli studi, si iscrive all'universit\u00e0 e lascia la citt\u00e0. Nell'appartamento, al suo posto, arriva Hubert Wakely, un giovanotto serio, posato e con un ottimo impiego che al padre di Marjorie piace molto. Hubert per\u00f2 ha delle strane manie che lo rendono ridicolo e per le quali la ragazza si fa beffe di lui e quando, dopo qualche tempo, Bill torna in citt\u00e0 per esibirsi al fianco di Marjorie in uno spettacolo di beneficenza, appare chiaro a tutti che l'amore tra i due non si \u00e8 sopito con la lontananza. Bill dopo la laurea decide di arruolarsi e partire per l'Europa dove si sta combattendo la prima guerra mondiale. Marjorie ha intenzione di partire con lui e, quando il padre si oppone fermamente, Bill chiede una licenza per poterla sposare. Lei lo aspetter\u00e0."}
{"id": "243137", "revid": "767487", "url": "https://it.wikipedia.org/wiki?curid=243137", "title": "Vecchia America (film 1976)", "text": "Vecchia America (\"Nickelodeon\") \u00e8 un film del 1976 diretto da Peter Bogdanovich."}
{"id": "243138", "revid": "1776051", "url": "https://it.wikipedia.org/wiki?curid=243138", "title": "Prez-vers-Nor\u00e9az", "text": "Prez-vers-Nor\u00e9az (toponimo francese) \u00e8 un comune svizzero di 1\u00a0109 abitanti del Canton Friburgo, nel distretto della Sarine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "243140", "revid": "767487", "url": "https://it.wikipedia.org/wiki?curid=243140", "title": "Vedo nudo", "text": "Vedo nudo \u00e8 un film del 1969, diretto da Dino Risi.\nTrama.\nIl film, come era frequentemente in uso per molte commedie all'italiana di quel periodo, \u00e8 strutturato in episodi, che vedono tutti protagonista Nino Manfredi.\n\"La diva\".\nL'attrice Sylva Koscina raccoglie per strada un uomo rimasto ferito in un incidente e lo trasporta in automobile all'ospedale pi\u00f9 vicino. Dopo aver scaricato il ferito, viene riconosciuta dal personale medico e dai pazienti monopolizzando l'attenzione; nessuno si prende cura del ferito. Tutti le si fanno attorno per vederla, chiedendole autografi e scattando fotografie. Il primario, professor Cacopardo, le racconta addirittura la storia del romanzo autobiografico che ha scritto. L'attrice si presta al gioco e, quando finalmente riparte dall'ospedale, fra cerimonie di commiato infinite, per il ferito \u00e8 troppo tardi.\n\"Udienza a porte chiuse\".\nDavanti a un giudice si svolge la causa promossa da un'anziana donna contro un contadino che ha abusato della sua gallina. Il convenuto, interrogato, spiega come la prolungata astinenza e le presunte avance della gallina abbiano determinato in lui l'impulso erotico. Riconosciuta la provocazione, il giudice condanna ugualmente il contadino al risarcimento del danno con 5.000 lire ma l'uomo a questo punto pretende in cambio il volatile. Tornando a casa con la gallina in una cesta, si accorge per\u00f2 che l'animale ha ripreso a provocarlo.\n\"Ornella\".\nUn impiegato delle poste, Ercole, rifiuta la corte di un'avvenente collega e nasconde un segreto: \u00e8 infatti misteriosamente impegnato tutte le domeniche. In realt\u00e0, nell'intimit\u00e0, si veste da donna e intrattiene una corrispondenza con il ragioniere torinese Carlo Alberto Ribaudo, firmandosi \"Ornella\". All'improvviso, l'uomo decide di conoscere Ornella, di cui nel frattempo si \u00e8 innamorato, e annuncia il suo arrivo a Roma. Ercole decide di riceverlo nei propri panni, come fratello di Ornella, adducendo la scusa che la sorella \u00e8 dovuta correre al capezzale di una zia moribonda. Carlo Alberto trascorre una notte in pensione, ma poi fa una nuova improvvisata andando a casa di Ornella. Qui gradualmente si accorge che qualcosa non quadra; nel frattempo per\u00f2 i due uomini fanno amicizia. Perso l'aereo, Carlo Alberto rimane a dormire da Ercole. Quando quest'ultimo gli d\u00e0 la buonanotte, Carlo Alberto gli risponde: \"Buonanotte Ornella!\".\n\"Guardone\".\nUn uomo molto miope, seminudo e solo nel suo appartamento, viene improvvisamente attratto da un movimento nella casa di fronte: \u00e8 una donna che si sta spogliando. Corre allora a prendere gli occhiali e torna alla finestra. Mentre spia, nota qualcosa di strano: pi\u00f9 si sporge, pi\u00f9 la figura gli sfugge, mostrandogli a tratti soltanto il fondoschiena. Perplesso, si gratta un fianco e si accorge che la figura sta facendo la stessa cosa. Compie allora altri movimenti e scopre che la \"donna\" spiata non \u00e8 altro che il suo riflesso in un gioco di specchi.\n\"L'ultima vergine\".\nIn una Spoleto nel panico per la presenza di un maniaco omicida, una giovane donna si barrica la sera in casa. La mattina dopo si presenta uno strano tipo semi balbuziente che corrisponde all'identikit del maniaco diffuso a mezzo stampa e che si qualifica quale tecnico della compagnia telefonica. Terrorizzata e temendo per la propria vita, la ragazza tenta di assecondarlo, arrivando a concerdersi completamente, come fatto dall'ultima vittima riuscita a scampargli facendo in quel modo. Qualche ora dopo, ascoltando un notiziario radiofonico, si apprende dell'arresto del vero maniaco, ma la ragazza si \u00e8 infatuata ormai dell'uomo.\n\"Motrice mia!\".\nMaurizio ha un'assidua frequentazione extraconiugale, che compensa un'insoddisfazione del rapporto matrimoniale, tresca cui la sua bellissima moglie \u00e8 al corrente. Via via si svela una sua forma bizzarra di feticismo, ovvero un irresistibile eccitamento sdraiandosi sulle rotaie e lasciandosi sfilare sopra da un lungo convoglio. Tornato a casa trova una moglie comprensiva e amorevole e le promette che far\u00e0 di tutto per guarire.\n\"Vedo nudo\".\nNanni \u00e8 un pubblicitario con il pallino delle immagini di nudo. Una sera, dopo un fallito incontro galante, assiste a un impossibile nudo di un'annunciatrice TV, episodio eclatante che non viene riportato dalla stampa. Nonostante gli avvertimenti di un suo amico specialista, l'uomo inizia ad avere allucinazioni sempre pi\u00f9 frequenti ed ossessive di donne che girano nude, anche in una strada affollata, fino ad avere un collasso. Ricoverato in una clinica svizzera, risponde pienamente alla terapia. Ripreso il lavoro, egli segue una linea pi\u00f9 sobria ma affacciandosi alla finestra vede un uomo uscire dalla ditta completamente nudo."}
{"id": "243142", "revid": "767487", "url": "https://it.wikipedia.org/wiki?curid=243142", "title": "Vendetta (film 1937)", "text": "Vendetta (\"They Won't Forget\") \u00e8 un film del 1937 diretto da Mervyn LeRoy.\nTrama.\nIspirato a un vero fatto di cronaca, l'accusa di omicidio rivolta contro Leo Frank (e inizialmente anche contro un \"negro\"), il film riprende il tema gi\u00e0 analizzato in \"Furia\" di Fritz Lang (cui fu offerta invano la regia), ovvero quello della colpa e della giustizia. Un uomo di colore viene accusato di aver ucciso una donna bianca, il ragazzo verr\u00e0 processato e prosciolto dalle accuse, nonostante ci\u00f2 verr\u00e0 linciato dalla folla.\nProduzione.\nProdotto dalle societ\u00e0 First National Pictures e Warner Bros. Pictures (utilizzando il nome di Warner Bros. Pictures Inc.)\nRiconoscimenti.\nNel 1937 il National Board of Review of Motion Pictures l'ha inserito nella lista dei migliori dieci film dell'anno.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nLa pellicola viene raccontata con un \u00abritmo incalzante\u00bb, la critica definisce questo film come il capolavoro della carriera del regista Mervyn LeRoy."}
{"id": "243144", "revid": "767487", "url": "https://it.wikipedia.org/wiki?curid=243144", "title": "Vendetta (film 1939)", "text": "Vendetta (\"The Mystery of Mr. Wong\") \u00e8 un film del 1939, diretto da William Nigh. \u00c8 basato sui personaggi creati da Hugh Wiley per la serie di racconti brevi \"James Lee Wong\" pubblicati su \"Collier's Magazine\" ed \u00e8 il secondo film della serie della Monogram su \"Mr. Wong\".\nRemake di \"Murder at Midnight\", film del 1931 prodotto dalla Tiffany Productions con Aileen Pringle e Alice White.\nTrama.\n\"L'occhio del figlio della Luna\" \u00e8 il nome di un preziosissimo gioiello che Brendan Edwards, ricco collezionista, ha esportato illegalmente dalla Cina. Durante un ricevimento dato nella sua lussuosa residenza di San Francisco, Edwards viene ucciso. I sospetti cadono su Peter Harrison, il suo segretario, sia perch\u00e9 \u00e8 innamorato di Valerie, la moglie di Edwards, sia perch\u00e9, durante un gioco, ha usato una pistola. Tra gli ospiti, si trovano il detective Wong e il professor Janney, un criminologo. Edwards, essendo stato minacciato di morte per il possesso del gioiello cinese, aveva lasciato nella cassaforte una lettera nella quale parlava dei suoi sospetti. Wong viene a sapere che Valerie protegge un cantante russo, Strongonoff, la cui fidanzata, una cinese di nome Drina, fa la cameriera in casa Edwards. Drina, venendo negli Stati Uniti, aveva sperato di sposare Strongonoff, ma ben presto si rende conto che questi si \u00e8 innamorato di Valerie. La cameriera, volendo impadronirsi del gioiello, ruba il documento nella cassaforte scoprendo che la pietra \u00e8 sparita. Le indagini rivelano che Edwards ha tagliato fuori dal testamento la moglie, lasciando gran parte delle sue propriet\u00e0 a Sing, il suo fedele maggiordomo. Wong e Janney trovano il gioiello scomparso insieme alla lettera. Drina, che ha accusato Strongonoff di essere il ladro, viene avvelenata. Wong comincia ad eliminare alcuni dei sospetti: anche se Valerie e Peter non riescono a nascondere di essere innamorati uno dell'altra (cosa che sarebbe un ottimo movente), non si pu\u00f2 credere alla loro colpevolezza perch\u00e9, al momento dello sparo che ha ucciso Edwards e che era partito inconfutabilmente da un balcone, ambedue erano vicini alla vittima. L'investigatore \u00e8 a conoscenza che Strongonoff, in realt\u00e0, \u00e8 un ladro di nome Petrovich, ma non \u00e8 un assassino. Carslake, l'avvocato di Edwards, che aveva avuto un'animata discussione con la vittima per la brutalit\u00e0 con la quale Edwards trattava Valerie, ha un alibi per la notte del delitto. Il carattere violento di Edwards aveva gi\u00e0 indotto al suicidio la sua prima moglie, provocando l'odio del fratello della donna, che non era altri che Janney. Quando il criminologo aveva visto come Edwards torturava anche Valerie, aveva deciso di ucciderlo. Janney, reo confesso, restituisce a Wong il gioiello e, mentre viene arrestato, augura buona fortuna a Valerie con il suo nuovo amore. Wong, da parte sua, provvede a far ritornare in Cina il gioiello rubato da Edwards.\nProduzione.\nLa lavorazione del film, prodotto dalla Monogram Pictures, inizi\u00f2 nei primi giorni di febbraio del 1939. Per il sonoro, venne usato il sistema Western Electric Sound System.\nDistribuzione.\nIl copyright del film, richiesto dalla Monogram Pictures Corp., fu registrato il 1\u00ba marzo 1939 con il numero LP8686. Il film usc\u00ec nelle sale l'8 marzo 1939, distribuito negli Stati Uniti dalla Monogram. Nel Regno Unito, dove fu distribuito dalla Path\u00e9 Pictures Ltd., fu per prima presentato a Londra (16 marzo 1939), per poi uscire nelle sale il 17 luglio 1939. In Finlandia, con il titolo \"N\u00e4kym\u00e4t\u00f6n murhaaja\", usc\u00ec il 15 settembre 1940, distribuito dalla Suomi-Filmi; in Spagna, come \"El misterio de Mr. Wong\", fu presentato a Barcellona (12 aprile 1941) e Madrid (2 giugno 1941). In Portogallo fu distribuito con il titolo \"Mist\u00e9rios da China\". In Italia, distribuito dalla E.I.A., ottenne il visto di censura 31165."}
{"id": "243145", "revid": "767487", "url": "https://it.wikipedia.org/wiki?curid=243145", "title": "Vendetta (film 1947)", "text": "Vendetta (\"Hungry Hill\") \u00e8 un film del 1947 diretto da Brian Desmond Hurst."}
{"id": "243146", "revid": "287204", "url": "https://it.wikipedia.org/wiki?curid=243146", "title": "Atollo Shaviyani", "text": "Latollo Shaviyani \u00e8 un atollo situato nella parte settentrionale delle Maldive tra i 6\u00b0 00' N e 6\u00b0 30' N di latitudine e il 72\u00b0 55' E e 73\u00b0 18' E di longitudine.\nNoto anche con il nome di North Miladhummadulu l'atollo \u00e8 situato tra gli atolli di Haa Dhaalu (South Thiladhunmathi) e l'atollo di Atollo Noonu (South Miladhunmathi). Il nome dell'atollo deriva da una delle isole chiamata Miladhoo. \u00c8 il terzo atollo partendo da nord per cui gli \u00e8 stata assegnata la lettera C come codice atollo.\nLa parte orientale dell'atollo \u00e8 affacciata sull'oceano Indiano e comprende l'ampio canale di Noomara.\n\u00c8 composto da 51 isole di cui solo 16 sono abitate. Le isole sono di dimensioni ridotte, nove hanno una superficie inferiore all'ettaro. La ridotta superficie delle isole lo rende uno degli atolli pi\u00f9 vulnerabili al rischio ambientale.\nLa risorsa economica primaria \u00e8 la pesca.\nIsole abitate.\nBileffahi Feevah Feydhoo Firunbaidhoo Foakaidhoo Funadhoo Goidhoo Kanditheemu Komandoo Lhaimagu Maakandoodhoo Maaungoodhoo Maroshi Milandhoo Narudhoo Noomaraa."}
{"id": "243148", "revid": "126257", "url": "https://it.wikipedia.org/wiki?curid=243148", "title": "Passante (araldica)", "text": ""}
{"id": "243149", "revid": "767487", "url": "https://it.wikipedia.org/wiki?curid=243149", "title": "Vendetta (film 1984)", "text": "Vendetta (\"The Hit\") \u00e8 un film del 1984 diretto da Stephen Frears.\n\u00c8 stato presentato nella Quinzaine des R\u00e9alisateurs al 37\u00ba Festival di Cannes."}
{"id": "243150", "revid": "767487", "url": "https://it.wikipedia.org/wiki?curid=243150", "title": "Vento di passioni (film 1958)", "text": "Vento di passioni (\"Raw Wind in Eden\") \u00e8 un film del 1958, diretto da Richard Wilson.\nTrama.\nLaura, una famosa modella, accetta l'invito del playboy Wally Drucker e partono insieme in aereo che per\u00f2 precipita in una piccola isola del Mediterraneo dove sembrano vivere solo 4 persone: Moore, ex militare medico, la giovane Costanza e altre due persone.\nMentre Laura esce illesa dall'incidente, Wally viene affidato alle cure di Moore che si dimostra riluttante a raccontare il suo passato. Questo suo comportamento suscita l'interesse di Laura e in seguito anche la gelosia di Wally. La presenza di questa nuova coppia crea irritazione anche in Costanza che viene chiesta in moglie da un uomo che vive in un'isola poco distante.\nPoco dopo si scopre che Moore era un milionario del Nord Carolina, accusato di aver ucciso la moglie che invece era caduta dallo yacht in stato di ubriachezza e morta annegata. Dopo aver lasciato in beneficenza i suoi beni aveva deciso di vivere lontano dal suo paese. Ora per\u00f2 deve lottare con Wally per conquistare la bella Laura che lo convince a tornare con lei negli Stati Uniti per cominciare una nuova vita."}
{"id": "243153", "revid": "254059", "url": "https://it.wikipedia.org/wiki?curid=243153", "title": "Atollo Noonu", "text": "L'atollo Noonu \u00e8 un atollo delle Maldive. Il capoluogo dell'atollo Noonu \u00e8 Manadhoo.\nIsole abitate.\nFoddhoo, Henbandhoo, Holhudhoo, Kendhikolhudhoo, Kudafaree, Landhoo, Lhohi, Maafaru, Maalhendhoo, Magoodhoo, Manadhoo, Miladhoo, Velidhoo."}
{"id": "243156", "revid": "116618964", "url": "https://it.wikipedia.org/wiki?curid=243156", "title": "Triesen", "text": "Triesen (Tresa nel dialetto locale alemannico) \u00e8 uno dei comuni del principato del Liechtenstein, terzo in ordine di popolazione."}
{"id": "243157", "revid": "767487", "url": "https://it.wikipedia.org/wiki?curid=243157", "title": "Vento di primavera (film 1959)", "text": "Vento di primavera \u00e8 un film del 1958, diretto da Giulio Del Torre e Arthur Maria Rabenalt.\nTrama.\nIl direttore di banca di una filiale tedesca in Italia, Rudy, s'innamora della segretaria Elisabeth e lascia Diana. Tornata in patria Elisabeth conosce un tenore vedovo, Aldo, e accetta di sposarlo. In un viaggio a Roma, la donna incontra Rudy e sta per cedere alle sue lusinghe, Aldo la lascia libera di scegliere ma Elisabeth, soffrendo, decide di restare con il marito..."}
{"id": "243158", "revid": "767487", "url": "https://it.wikipedia.org/wiki?curid=243158", "title": "Verdetto finale (film 1989)", "text": "Verdetto finale \u00e8 un film del 1989, diretto dal regista Joseph Ruben.\nTrama.\nEddie Dodd \u00e8 un avvocato cinico e disilluso, un tempo in prima linea nella difesa dei diritti civili e delle classi pi\u00f9 povere, ma diventato col tempo difensore di spacciatori e trafficanti di droga. Il giovane avvocato idealista Roger Baron lo convince ad occuparsi del caso di Shu Kai Kim, un coreano che sta scontando una pena per un omicidio di cui si \u00e8 sempre dichiarato innocente ed accusato di aver ucciso un detenuto.\nDodd intende dimostrare l'innocenza di Shu dal primo omicidio, in modo da costringere il procuratore distrettuale a ritirare la seconda accusa di omicidio. Con l'aiuto dell'investigatrice Kitty Greer, scoprono che il loro assistito \u00e8 vittima di Robert Reynard, procuratore potente e corrotto, e pi\u00f9 in generale di un sistema composto di poliziotti corrotti ed informatori prezzolati. In tribunale, Dodd e Baron svelano gli intrighi e riescono a far assolvere l'innocente coreano.\nColonna sonora.\nFa parte della colonna sonora del film la canzone \"Fredoom Rider\" dei Traffic."}
{"id": "243159", "revid": "767487", "url": "https://it.wikipedia.org/wiki?curid=243159", "title": "Verdetto finale (film 1991)", "text": "Verdetto finale (\"Ricochet\"), noto anche come Verdetto finale - Il thriller, \u00e8 un film del 1991 diretto da Russell Mulcahy.\nTrama.\nIl poliziotto Nick Styles (Denzel Washington) arresta il criminale psicopatico Earl Blake (John Lithgow). Mentre Styles intraprende una brillante carriera come Procuratore, Blake in carcere ha come unica ossessione la vendetta su colui che lo ha incriminato. Fugge di prigione, rapisce Styles, lo droga e lo filma con una prostituta tentando in questo modo di distruggerne l'immagine e la vita familiare."}
{"id": "243160", "revid": "767487", "url": "https://it.wikipedia.org/wiki?curid=243160", "title": "Verginit\u00e0 (film 1951)", "text": "Verginit\u00e0 \u00e8 un film del 1951 diretto da Leonardo De Mitri.\nTrama.\nGina Corelli \u00e8 una bella ed ingenua ragazza di provincia, che fugge dalla campagna alla volta di Roma con il sogno di vincere un concorso di bellezza e sfondare cos\u00ec nel mondo del cinema, ma viene circuita da Giancarlo, che finge d'introdurla nell'ambiente dei fotoromanzi mentre in realt\u00e0 esercita la tratta delle bianche.\nFranco Rossi, un commesso viaggiatore incontrato per caso sul treno e subito attratto da lei, cerca in tutti i modi di aprire gli occhi a Gina, ma senza successo.\nGiancarlo, con l'aiuto del suo amico Ren\u00e8, un furfante che si presenta a tutti come un conte, e di Giulia, proprietaria della pensione Aurora, in cui Gina ha trovato alloggio, sua complice da molto tempo (in quanto d\u00e0 ospitalit\u00e0 a tutte le ragazze circuite dall'uomo), sceglie di compromettere quest'ultima per averla poi in suo potere e costringerla a prostituirsi, ma Mara Sibilia, una delle sue precedenti vittime, anch'essa nelle intenzioni di Giancarlo destinata a diventare una ragazza di vita, informa Franco e uccide l'uomo per poi confessare tutto alla polizia.\nGina finalmente si rende conto della falsit\u00e0 di quel mondo e dell'amore sincero del pur modesto Franco.\nProduzione.\nIl film \u00e8 un melodramma sentimentale, filone cinematografico molto popolare presso il pubblico italiano in quegli anni, detto comunemente \"strappalacrime\" (poi ribattezzato dalla critica con il termine \"neorealismo d'appendice\").\nDistribuzione.\nIl film fu distribuito nelle sale cinematografiche italiane il 4 settembre del 1951."}
{"id": "243161", "revid": "110157", "url": "https://it.wikipedia.org/wiki?curid=243161", "title": "Eschen", "text": "Eschen (Escha nel dialetto locale alemannico) \u00e8 uno dei comuni del principato del Liechtenstein, quinto in ordine di popolazione.\nGeografia antropica.\nFa parte del comune la localit\u00e0 abitata Nendeln."}
{"id": "243162", "revid": "1652635", "url": "https://it.wikipedia.org/wiki?curid=243162", "title": "Castellanza", "text": "Castellanza (\"Castel\u00e0nza\" in dialetto locale) \u00e8 un comune italiano di abitanti della provincia di Varese in Lombardia. Si fregia del titolo di citt\u00e0, concesso con decreto del Presidente della Repubblica in data 4 gennaio 1974.\nGeografia fisica.\nTerritorio.\nCastellanza \u00e8 l'ultimo comune della Valle Olona, a sud delle Prealpi Varesine, e si trova al centro della conurbazione che comprende Busto Arsizio, Legnano e Olgiate Olona, a cavallo del confine con la citt\u00e0 metropolitana di Milano. \u00c8 attraversato dal fiume Olona, che taglia in due parti il territorio comunale.\nLa pianta della citt\u00e0 \u00e8 caratterizzata, da due nuclei storici: Castellanza e Castegnate, posti sui due lati della valle, e segnati da una rete di vie parallele che portano all'Olona, in corrispondenza degli antichi mulini. Castegnate \u00e8 il borgo di Castellanza ad est del fiume Olona, detto anche in lombardo occidentale \"in gi\u00f2\".\nLe vie Borsano, Giusti, Brambilla (dal lato di Castellanza), Gerenzano, Moncucco e Nizzolina (dal lato di Castegnate) sono i vecchi percorsi che scendono al fiume.\nFa inoltre parte del territorio comunale una porzione dell'insediamento denominato Buon Ges\u00f9, nato attorno all'omonima cascina del XVII secolo, originariamente conosciuta come Cascina \"Selva Longa\" e nel XIX secolo come Cascina delle Corde e Cascina Cagnoeula. Buon Ges\u00f9 \u00e8 al confine tra tre comuni, Castellanza, Busto Arsizio e Olgiate Olona, lungo la Strada statale 33 del Sempione.\nClima.\nSecondo la classificazione climatica il centro abitato \u00e8 situato in \"zona E\", 2451 GR/G.\nSituata nell'alta pianura padana, Castellanza ha un clima di tipo continentale con inverni freddi con molte giornate di gelo. La nebbia \u00e8 principalmente diffusa lungo l'Olona. Le estati sono calde, umide e moderatamente piovose. Le temperature, in tale periodo, possono superare i e l'umidit\u00e0 superare il 90%, causando quel fenomeno di caldo umido comunemente chiamato afa. Le perturbazioni di stampo atlantico-mediterraneo o da quelle di origine artico-russa sono le principali cause delle precipitazioni atmosferiche. Castellanza, come del resto gran parte della Pianura Padana, soffre di scarsa ventilazione. L'umidit\u00e0 \u00e8 invece sempre molto elevata per tutto l'anno. Ultimamente, le piogge stanno diventando via via meno frequenti, cos\u00ec come il fenomeno della nebbia.\nStoria.\nEt\u00e0 antica.\nL'origine di Castegnate \u00e8 riconosciuta essere inserita nell'areale culturale dei Celti insubri, come testimonia il toponimo con la tipica desinenza al genitivo in \"-ate\". L'integrazione fra Celti e Romani \u00e8 testimoniata dai resti di una necropoli gallo-romana con reperti ascrivibili tra il I secolo a.C. e il I secolo. Tracce di epoca romana, ancora del I secolo, indicano la presenza di un insediamento rurale, probabilmente gravitante intorno a un nucleo pi\u00f9 importante, forse il \"vicus\" di Legnano. Parecchi di questi reperti sono conservati tuttora nel Museo civico Sutermeister di Legnano. Da Castellanza passava la via Severiana Augusta, strada romana che collegava Milano con il Verbano. La strada giungeva alla moderna Castegnate, frazione di Castellanza, dove attraversava l'Olona grazie a un ponte spostandosi dalla sua sponda orientale a quella occidentale. Superata Castegnate la via Severiana Augusta, dopo aver attraversato il ponte sopramenzionato, passava per la moderna Castellanza. Da un punto di vista amministrativo, l'antica Castellanza faceva parte della \"regio XI Transpadana\".\nMedioevo.\nPer buona parte del Medioevo il territorio fu parte del Contado del Seprio. La prima testimonianza documentale di Castegnate risale al 1045. Si tratta di documento firmato da Enrico III il Nero che conferma ai monaci di S. Dionigi il possesso di vari territori, tra cui quello di Castegnate.\nIn seguito i De Cuticis o Cuttica, figurano come proprietari dei territori di Castegnate in alcuni trattati di pace firmati tra il 1240 e il 1310 durante la guerra tra i Visconti e i Torriani di cui la famiglia Cuttica, Guelfa, era alleata. Con la vittoria definitiva dei Visconti nel 1314 le propriet\u00e0 di Castegnate vennero tolte ai Cuttica.\nCastellanza, invece, costituiva probabilmente una fortificazione costruita presso due paesi denominati Cogorezio e Sponzano e successivamente assorbiti in un'unica entit\u00e0 almeno dal XV secolo.\nLa prima notizia di Castellanza risale al 1361, in una pergamena presso l'archivio di Busto Arsizio relativa a un lascito testamentario di una rendita a un prete che vi risiede.\nEntrambe le localit\u00e0 furono assorbite nel Ducato di Milano nel XIV secolo.\nEt\u00e0 moderna.\nNel 1572 si ha traccia della visita di San Carlo Borromeo a Castellanza, facente parte della pieve di Busto Arsizio che riporta l'esistenza di cinque chiese: San Giulio, San Simeone, Santo Stefano, San Giorgio e San Bernardo. Nel 1603 gli abitanti adulti di Castellanza erano 475 e la fonte di reddito prevalente era l'agricoltura, frumento e vite.\nLa peste colp\u00ec duramente Castellanza nel 1630, sopravvissero solo 500 anime alla catastrofe. La cappella dedicata a Santa Liberata testimonia l'avvenuta liberazione dall'epidemia. La cappella sorge in Castegnate in un terreno gi\u00e0 di propriet\u00e0 dei marchesi Daverio che contribuirono anche a finanziarne la costruzione.\nNel 1691 il feudo di Castegnate venne venduto dai governatori spagnoli a Simone Daverio, sposato con Angela Cuttica. Nel 1753 Giovanni Battista Daverio dovette per\u00f2 rinunciare al fondo che venne poi rivenduto a Francesco Guaita nel 1755.\nSempre nel 1691 Castellanza venne acquistata da Giovanni Battista Crivelli e al termine della discendenza del feudo venne investito, nel 1748, il marchese Carlo Cornaggia.\nAlla fine del XVIII secolo viene edificato il Palazzo Brambilla, sede del municipio dal 1921.\nEt\u00e0 contemporanea.\nNel 1845 sorge il Cotonificio Cantoni, cui seguirono Cotonificio Francesco Turati (1875) e l'industria meccanica Pomini (1886). Nel 1888, la ditta Turati \u00e8 rilevata dalla Manifattura Tosi, che, in localit\u00e0 Garottola, costruisce un secondo stabilimento adibito al candeggio.\nUn nuovo Comune fu costituito il 1\u00ba maggio 1869 tramite la fusione dei comuni di Castellanza e Castegnate Olona, in rappresentanza delle comunit\u00e0 che risiedono sui due versanti del fiume Olona. L'attuale stemma rappresenta questa fusione: un ponte a cavallo del fiume Olona separa la torre (simbolo del borgo di Castellanza) dall'albero di castagno (simbolo del borgo di Castegnate). \nCastellanza inizia ad attrarre realt\u00e0 industriali grazie alla forte promozione di un suo cittadino, Antonio Bernocchi industriale nella moda tessile, che sar\u00e0 uno dei maggiori mecenati della storia della citt\u00e0, che in sua memoria lo nominer\u00e0 cittadino onorario e gli dedicher\u00e0 la titolazione di una pubblica via. \nAd inizio XX secolo la cittadina \u00e8 ormai un affermato centro industriale, con numerosi opifici che richiamano manodopera anche dai paesi confinanti e non solo: la Pomini da attivit\u00e0 artigianale si trasforma in grande industria con un nuovo stabilimento vicino alla stazione ferroviaria; sull'altro lato dei binari sorge nel 1900 lo stabilimento chimico Ignazio Siles, che cambier\u00e0 pi\u00f9 volte nome sino a divenire nel 1928 Montecatini, con vari ampliamenti; tra il 1902 ed il 1905 viene ricostruito ed ampliato il Cotonificio Cantoni mentre nel 1904 \u00e8 inaugurata la nuova centrale termoelettrica della \"Societ\u00e0 Lombarda\". Nel 1906 sorge la Tintoria Cerini.\nNel Secondo dopoguerra le attivit\u00e0 industriali si moltiplicano, con la totale ricostruzione della Montecatini nei primi anni sessanta, che diviene Montedison, giungendo a dare lavoro a oltre 1200 operai, e la nascita della meccanica CRM (1950).\nA Castellanza \u00e8 stato aperto il primo ipermercato in Italia, costruito dalla Standa-Montedison nel 1971.\nLa crisi dell'industria causata dalla concorrenza dei paesi dell'Europa orientale, iniziata negli anni settanta, mette in ginocchio il sistema industriale locale: chiudono i battenti la Manifattura Tosi (1973) ed il Cotonificio Cantoni (1984); la Pomini riduce gli occupati da 1016 a circa 200 e si trasferisce in un nuovo stabilimento in periferia, abbandonando quello vecchio che viene demolito negli anni novanta; la Montedison, spartita tra industrie minori, chiude progressivamente gli impianti sino a ridurre gli operai ad un centinaio. Ad oggi, eccettuate Pomini ed ex Montedison fortemente ridimensionate, le uniche industrie storiche ancora attive nelle loro antiche sedi sono la Cerini (ribattezzata PEPLOS) e la CRM.\nIl 14 ottobre 1991 nell'area dell'ex-cotonificio Cantoni viene insediata l'Universit\u00e0 Carlo Cattaneo - LIUC, promossa dall'Unione Industriali della Provincia di Varese.\nMonumenti e luoghi d'interesse.\nL'Universit\u00e0 Carlo Cattaneo.\nCaratteristica per il recupero di edifici storici industriali \u00e8 l'Universit\u00e0 Carlo Cattaneo che ha riutilizzato gli edifici dell'ex-filatura Cantoni, in un'area coperta di , ed occupa anche un vasto parco aperto al pubblico di nel cuore della citt\u00e0. Il progetto di tale recupero \u00e8 stato firmato dall'architetto Aldo Rossi.\nArcheologia industriale.\nAltre testimonianze di archeologia industriale a Castellanza sono:\nNegli anni novanta \u00e8 avvenuta la demolizione dell'ex stabilimento meccanico Pomini, risalente a inizio Novecento. L'intervento di recupero di edifici industriali dismessi che si affacciano lungo il fiume Olona, \u00e8 ancora in corso nell'ambito di un programma di riqualificazione del lungofiume; tale programma ha avuto nuovo impulso dall'ex-sindaco Livio Frigoli nella seconda met\u00e0 degli anni novanta. Nel novembre 2008, dall'Amministrazione Farisoglio \u00e8 stata presentata una proposta di Piano Integrato di Intervento relativo all'ex centrale termoelettrica, che prevede il recupero dei due edifici storicamente rilevanti (29.000\u00a0m\u00b2) come albergo, residence e centro congressi, e l'abbattimento degli altri stabili con destinazione a residenziale (15.000\u00a0m\u00b2) e verde pubblico (26.000\u00a0m\u00b2).\nMuseo d'arte moderna Pagani.\n\u00c8 un parco e museo di arte moderna e contemporanea, in una cornice naturale di boschi difficile da trovare nelle immediate vicinanze di Milano. Conta 650 opere, tra cui molte testimonianze delle avanguardie storiche del Novecento. \u00c8 un museo di respiro internazionale, fondato nel 1957 ed inaugurato nel 1965, e pu\u00f2 essere certamente considerato il primo parco-museo sorto in Italia.\nFuturismo, dadaismo e surrealismo sono rappresentati da opere quali le sculture in marmo di Jean Arp e di Alexander Arcipenko; i mosaici di Nadia e Fernand Leger, Gaston Chaissac, Sonia Delaunay, Man Ray, Ettore Falchi, Hans Richter; le sculture in legno, bronzo, acciaio, marmo di Jan Koblasa, Andr\u00e8 Bloc, Christian Peschke, Mimuro Miizuma, Haruhiko Uasuda, Tomori Toyofuku, e ancora, opere di Messina, Pomodoro, Tavernari, Veronesi e dello stesso fondatore Enzo Pagani.\nVilla Brambilla.\nRitenuta per lungo tempo opera di Leopold Pollack (1751-1806), Villa Brambilla \u00e8 stata restituita dagli studi al catalogo di Pietro Pestagalli (1751-1806).Il grande complesso ha forme severe e razionali, caratteristiche del gusto neoclassico e ripropone lo schema a \"U\", ricorrente nell'edilizia civile lombarda fin dal XVII secolo: il corpo centrale \u00e8 arretrato rispetto all'ingresso e pi\u00f9 alto rispetto ai corpi laterali delle ali avanzate per creare un effetto prospettico, che pone gli edifici allo stesso livello per chi li osserva dalla strada principale della citt\u00e0, gi\u00e0 facente parte del tracciato della Strada statale 33 del Sempione.\nAll'interno si trovano sale decorate con raffinati affreschi neoclassici, recentemente restaurati, ed una grande pala ottocentesca di 6 metri per 4 metri raffigurante il giuramento di Pontida del pittore Giuseppe Castellani.\nDal 1921 \u00e8 sede del municipio, acquistato dall'Amministrazione Comunale grazie all'apporto economico dei proprietari delle principali industrie cittadine (Soldini, Cantoni, Pomini e Binda).\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 7,5% della popolazione. Di seguito sono riportati i gruppi pi\u00f9 consistenti:\nLingue e dialetti.\nNel Comune \u00e8 relativamente diffuso il dialetto locale, un dialetto di transizione fra il bustocco ed il legnanese. Come tutti i dialetti lombardi occidentali, anche il bustocco ed il legnanese sono sostanzialmente lingue romanze derivate dal latino aventi substrato celtico e superstrato longobardo. In essi vi \u00e8 chi trova tracce delle lingue dei popoli anteriori alla latinizzazione della regione, in particolare l'antico ligure, anche se i dati sull'effettiva influenza di questo sostrato linguistico sono pochi e di varia interpretazione. L'influenza linguistica che ebbero i Celti sulle parlate locali dell'Altomilanese fu cospicua, tanto che ancora oggi il dialetto legnanese e quello bustocco sono classificati come \"galli-italici\". Fu per\u00f2 la dominazione romana, che soppiant\u00f2 quella celtica, a plasmare l'idioma locale parlato nell'Alto Milanese, tanto che il lessico e la grammatica di questo dialetto \u00e8 di derivazione romanza.\n\u00c8 degna di nota l'interpretazione da darsi alla conservazione delle antiche vocali finali latine (diverse da \"-a\"), cadute in milanese, ma non in altri dialetti confinanti, tra cui quelli liguri. Per questo, alcuni vorrebbero vedere in questa conservazione un tratto dovuto a un \"sostrato ligure\". Il fatto che nel dialetto bustocco essa sia pi\u00f9 avanzata che nel dialetto legnanese deriverebbe invece da una maggiore influenza del vernacolo di Milano su quello di Legnano.\nIstituzioni, enti e associazioni.\nA Castellanza ha sede il consorzio del fiume Olona. Fondato nel 1606, \u00e8 il consorzio irriguo pi\u00f9 antico d'Italia. Ha l'obiettivo di gestire le acque del fiume Olona e di conservare e riqualificare gli ambienti fluviali circostanti.\nCultura.\nPalio delle Contrade.\nSi disputava tra le due contrade tradizionali di \"In Su\" (Castellanza) e \"In Gi\u00f2\" (Castegnate). Iniziato negli ultimi anni trenta, cimentava gli atleti delle due contrade, in incontri di calcio, corse di ciclismo, gare di atletica e marcia.\nI sostenitori delle due compagini seguivano le gare con grande passione che sconfinava spesso in baruffe molto accese. Sospeso per la guerra riprese alla fine degli anni quaranta per l'opera di alcuni appassionati primo fra tutti Ermanno Raimondi, giornalista e organizzatore sportivo, e si disput\u00f2 per diversi anni sino alla scomparsa del suo animatore negli anni ottanta; riprese poi nel 1997 e in seguito saltuariamente sino ai primi anni del 2000.\nPalio \"de la Castellantia\".\nLa prima edizione del Palio di Castellanza \u00e8 stata disputata il 5 e il 6 giugno 2010. La citt\u00e0 \u00e8 stata divisa in otto contrade - San Bernardo, San Carlo, San Giorgio, San Giovanni, San Giulio, San Simeone, Santa Liberata, Santo Stefano - che si ispirano alle chiese dei santi Giulio, Simeone, Stefano (campestre), Giorgio (campestre), Bernardo e alle due cappelle votive di San Carlo e Santa Liberata, presenti sul territorio e testimoniate in documenti storici del secolo XVI. La chiesa di San Giovanni evangelista \u00e8 definita come diroccata e forse sconsacrata. Il palio di Castellanza non \u00e8 una manifestazione agonistica. Il Palio di Castellanza ha generato numerose polemiche a causa del suo ondivagare su periodi storici differenti senza alcun supporto provato in materia storico-culturale.\nIstruzione.\nLa prima scuola pubblica di Castellanza \u00e8 quella costruita nel 1884 in via Cantoni, coesistente nello stesso edificio con la sede municipale e ampliata quando il comune si trasfer\u00ec nel 1921 in Palazzo Brambilla. Dedicata ad Alessandro Manzoni nel 1954, venne trasformata in casa di riposo perch\u00e9 la nuova scuola primaria era stata costruita nel 1952 in via Veneto. Attualmente la scuola Alessandro Manzoni \u00e8 stata spostata in via San Giovanni. Una seconda scuola primaria intitolata ad Edmondo De Amicis nacque nel 1923 a Castegnate. Ampliata nel 1958 fu quasi totalmente ristrutturata nel 1973. Nel 1955 si costruisce la scuola privata \"Istituto Maria Ausiliatrice\" in via Cardinal Ferrari (ampliata nel 1972). \u00c8 presente inoltre un'altra scuola dell'Opera Nazionale Montessori \"Nido Casa dei bambini Elementare \"Maria Montessori\" \". La scuola secondaria di primo grado \"Leonardo Da Vinci\", sita in via dei Platani, fu costruita nel 1963 e ampliata nel 1971.\nMedia.\nRadio.\nRadio emittente radiofonica degli anni ' 70 \u00e8 Radio ECO, trasmise sulla frequenza 99,500.\nIl Corpo Musicale Santa Cecilia.\nLa banda cittadina ha le sue origini nel 1904 su iniziativa di don Luigi Testori, un giovane assistente dell'Oratorio San Giuseppe che mise insieme alcuni ragazzi amanti della musica, e impart\u00ec loro i primi rudimenti di cultura musicale. Essa conta circa cinquanta musicisti.\nInfrastrutture e trasporti.\nCastellanza \u00e8 attraversata dalla SS 33 del Sempione e dalla SP ex SS 527 Bustese; l'omonima uscita autostradale \u00e8 posta sull'autostrada A8 \"dei laghi\"\nLa stazione di Castellanza, posta sulla ferrovia Saronno-Novara, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nFra il 1880 e il 1966 la citt\u00e0 era servita dalla tranvia Milano-Gallarate, gestita dalla STIE.\nSport.\nSociet\u00e0 calcistica comunale \u00e8 la ; fondata nel 1921 e attiva come polisportiva fino al 1992, adotta i colori sociali nero e verde, mutuati dal (club di cui i soci fondatori erano ammiratori). La sua storia si \u00e8 lungamente dipanata nei campionati dilettantistici a carattere regionale: nella stagione 2018-2019 ha raggiunto il miglior risultato vincendo il proprio girone di Eccellenza ed accedendo pertanto alla Serie D, di cui ha poi vinto il proprio turno playoff nel campionato 2020-2021.\nSede delle gare interne \u00e8 lo stadio comunale Giovanni Provasi, impianto polisportivo sito in via Cadorna e inaugurato negli anni 1930, intitolato alla memoria di una figura di spicco dello sport castellanzese (prima da ginnasta e poi da promotore delle attivit\u00e0 ludiche in citt\u00e0)."}
{"id": "243163", "revid": "767487", "url": "https://it.wikipedia.org/wiki?curid=243163", "title": "Verginit\u00e0 (film 1974)", "text": "Verginit\u00e0 \u00e8 un film del 1974, diviso in due episodi, diretto da Marcello Andrei, interpretato da Enrico Maria Salerno."}
{"id": "243164", "revid": "1632387", "url": "https://it.wikipedia.org/wiki?curid=243164", "title": "Amore e Psiche", "text": "Amore e Psiche sono i due protagonisti di una nota storia narrata da Apuleio all'interno della sua opera \"Le Metamorfosi\", anche se \u00e8 considerata risalire ad una tradizione orale antecedente all'autore.\nNella vicenda narrata da Apuleio, Psiche, mortale dalla bellezza eguale a Venere, diventa sposa di Amore-Cupido senza tuttavia sapere chi sia il marito, che le si presenta solo nell'oscurit\u00e0 della notte. Scoperta su istigazione delle invidiose sorelle la sua identit\u00e0, \u00e8 costretta, prima di poter ricongiungersi al suo divino consorte, a effettuare una serie di prove, al termine delle quali otterr\u00e0 l'immortalit\u00e0. Altre versioni, differenti da quella di Apuleio, narrano invece la morte della ragazza prima dell'ultima prova, altre ancora narrano che la ragazza abbia fallito l'ultima prova e che abbia quindi dovuto lasciare Amore-Cupido.\nStoria.\nPsiche, una bellissima fanciulla che non riesce a trovare marito, diventa l'attrazione di tutti i popoli vicini che le offrono sacrifici e la chiamano Venere (o Afrodite). La divinit\u00e0, saputa l'esistenza di Psiche, gelosa per il nome usurpatole, invia suo figlio Cupido (o Eros) perch\u00e9 la faccia innamorare dell'uomo pi\u00f9 brutto e avaro della Terra e sia coperta dalla vergogna di questa relazione, ma il dio sbaglia mira e la freccia d'amore colpisce invece il proprio piede ed egli si innamora perdutamente della fanciulla. Intanto, i genitori di Psiche consultano un oracolo che risponde:\nPsiche viene cos\u00ec portata a malincuore sulla cima di una rupe e l\u00ec viene lasciata sola. Con l'aiuto di Zefiro, Cupido la trasporta al suo palazzo dove, imponendo che gli incontri avvengano al buio per non incorrere nelle ire della madre Venere, la fa sua; cos\u00ec per molte notti Eros e Psiche bruciano la loro passione in un amore che mai nessun mortale aveva conosciuto; Psiche \u00e8 prigioniera nel castello di Eros, legata a questo sentimento che le travolge i sensi.\nUna notte Psiche, istigata dalle sorelle, che Eros le aveva detto di evitare, con un pugnale ed una lampada ad olio decide di vedere il volto del suo amante, nella paura che l'amante tema la luce per la sua natura malvagia e bestiale. \u00c8 questa bramosia di conoscenza ad esserle fatale: una goccia d'olio cade dalla lampada e ustiona il suo amante:\nFallito il tentativo di aggrapparsi alla sua gamba, Psiche straziata dal dolore tenta pi\u00f9 volte il suicidio, ma gli dei glielo impediscono. Psiche inizia cos\u00ec a vagare per diverse citt\u00e0 alla ricerca del suo sposo, si vendica delle avare sorelle e cerca di procurarsi la benevolenza degli dei, dedicando le sue cure a qualunque tempio incontri sul suo cammino. Arriva per\u00f2 al tempio di Venere e a questa si consegna, sperando di placarne l'ira per aver disonorato il nome del figlio.\nVenere sottopone Psiche a diverse prove: nella prima, deve suddividere un mucchio di granaglie con diverse dimensioni in tanti mucchietti uguali; disperata, non prova nemmeno ad assolvere il compito che le \u00e8 stato assegnato, ma riceve un aiuto inaspettato da un gruppo di formiche, che provano pena per l'amata di Cupido. La seconda prova consiste nel raccogliere la lana d'oro di un gruppo di pecore. Ingenua, Psiche fa per avvicinarsi alle pecore, ma una verde canna la avverte e la mette in guardia: le pecore diventano infatti molto aggressive con il sole e lei dovr\u00e0 aspettare la sera per raccogliere la lana rimasta tra i cespugli. La terza prova consiste nel raccogliere acqua da una sorgente che si trova nel mezzo di una cima tutta liscia e a strapiombo. Qui viene per\u00f2 aiutata dall'aquila di Giove.\nL'ultima e pi\u00f9 difficile prova consiste nel discendere negli Inferi e chiedere alla dea Proserpina (o Persefone) un po' della sua bellezza. Psiche medita addirittura il suicidio tentando di gettarsi dalla cima di una torre; improvvisamente per\u00f2 la torre si anima e le indica come assolvere la sua missione. Durante il ritorno, mossa dalla curiosit\u00e0, apre l'ampolla (data da Venere) contenente il dono di Proserpina, che in realt\u00e0 altro non \u00e8 che il sonno pi\u00f9 profondo. Questa volta verr\u00e0 in suo aiuto Eros, che la risveglia dopo aver rimesso a posto la nuvola soporifera uscita dall'ampolla e va a domandare aiuto a suo padre.\nSolo alla fine, lacerata nel corpo e nella mente, Psiche riceve con l'amante l'aiuto di Giove: mosso da compassione il padre degli dei fa in modo che gli amanti si riuniscano: Psiche diviene la dea protettrice delle fanciulle e dell'anima, sposando Eros. Il racconto termina con un grande banchetto al quale partecipano tutti gli dei, alcuni anche in funzioni inusuali: per esempio, Bacco fa da coppiere, le tre Grazie suonano e il dio Vulcano si occupa di cucinare il ricco pranzo.\nPi\u00f9 tardi nasce una figlia, concepita da Psiche durante una delle tante notti d'amore dei due amanti prima della fuga dal castello. Questa viene chiamata Volutt\u00e0, ovvero Piacere.\n\"Le Metamorfosi\" o \"L'asino d'oro\".\n\"Amore e Psiche\" \u00e8 la pi\u00f9 nota delle fiabe contenute nell'opera \"Le metamorfosi\" di Apuleio (\"Metamorphoseon libri XI\"), note anche come \"L'asino d'oro\" (\"Asinus aureus\"), un romanzo che racconta le ridicole avventure di un certo Lucio, che sperimenta con la magia e viene accidentalmente trasformato in un asino; e si estende per tre degli undici libri di cui \u00e8 costituito il romanzo. La favola, come il resto de \"Le metamorfosi\", ha nel libro un significato allegorico: Cupido - identificato con il corrispondente greco Eros, signore dell'amore e del desiderio -, unendosi a Psiche - ossia l'anima - le dona l'immortalit\u00e0. Tuttavia questa, per giungervi, dovr\u00e0 affrontare quattro durissime prove, tra cui quella di scendere agli Inferi per purificarsi.\nGi\u00e0 il nome Psiche (in greco \u03c8\u03c5\u03c7\u03ae significa \"anima\") allude al significato mistico della storia, e riconduce alle prove che la donna dovr\u00e0 affrontare nel corso della storia, simbolo delle iniziazioni religiose al culto di Iside.\nAnche la posizione centrale della favola nel testo originale aiuta a capire lo stretto legame che lega questo \"racconto nel racconto\" con l'opera principale; \u00e8 infatti facile scorgervi una \"versione in miniatura\" dell'intero romanzo: come Lucio, protagonista del \"Le Metamorfosi\", anche Psiche \u00e8 una persona \"simplex et curiosa\"; inoltre, entrambi compiono un'infrazione, alla quale seguir\u00e0 una dura punizione. Solo in seguito a molte peripezie potranno raggiungere la salvezza.\nUna fiaba berbera.\nApuleio non faceva mistero di essere mezzo numida e mezzo getulo, anche se la lingua in cui componeva le sue opere letterarie era il latino.\nLa fiaba di Amore e Psiche \u00e8 indubbiamente debitrice al genere della \"fabula Milesia\" e i riferimenti letterari delle sue opere sono perlopi\u00f9 relativi alla cultura greco-latina, ma \u00e8 altrettanto indubbio che pu\u00f2 essere riscontrato anche qualche elemento nordafricano.\nL'antropologia culturale ha oggi gli strumenti per tentare tale recupero a posteriori: in verit\u00e0, della cultura letteraria indigena di quei tempi ben poco si sa, dal momento che si espresse prevalentemente a livello orale. \"Amore e Psiche\", per la sua natura esplicitamente dichiarata di \"fiaba\" (che nel romanzo viene raccontata da una vecchina), ha molte probabilit\u00e0 di riflettere aspetti di questa cultura orale.\nE difatti, numerosi elementi ricompaiono, identici o con minimi scarti, anche nelle fiabe di tradizione orale del Nordafrica raccolte e messe per iscritto in tempi recenti. Mouloud Mammeri ha pi\u00f9 volte sottolineato l'affinit\u00e0 tra la fiaba di Apuleio e un racconto cabilo assai noto, \"L'uccello della tempesta\". A sua volta, tale racconto ha forti affinit\u00e0 con un'altra trama nordafricana, diffusa soprattutto in Marocco, vale a dire \"Ahmed Unamir\" e come veicolo di lingue e culture (dove peraltro i generi sono invertiti: l'eroe \u00e8 un maschio e la consorte misteriosa una femmina). Entrambe le fiabe si limitano alla prima parte del racconto, e si concludono quindi con la cacciata, senza pi\u00f9 speranza di ritorno, del coniuge troppo curioso. Ma esistono anche versioni pi\u00f9 \"complete\", per esempio \"Fiore splendente\", della Cabilia orientale, che prosegue fino al lieto fine conclusivo. Interessanti sono qui le congruenze con le peripezie dell'eroina in cerca dello sposo presso la suocera, che in questo caso non \u00e8 la dea Venere, bens\u00ec l'orchessa \"Tseriel\". Nel suo peregrinare, la fanciulla (\"Tiziri\" \"Chiaro di Luna\") si imbatte, tra gli altri in alcuni pastori che le mostrano greggi che sarebbero state riservate a lei, se solo non fosse stata troppo curiosa. Questo dettaglio, perfettamente inserito nella fiaba odierna, potrebbe forse spiegare la presenza, abbastanza slegata dal contesto, del dio Pan (il dio pastore) nel punto corrispondente di \"Amore e Psiche\".\nBibliografia.\nOltre a opere pittoriche (di Polidoro da Caravaggio, Antoine Coypel, Raffaello Sanzio, Fran\u00e7ois Boucher, Jean-Honor\u00e9 Fragonard, Jacques-Louis David, Fran\u00e7ois G\u00e9rard, William Bouguereau, Pierre-Paul Prud'hon, Fran\u00e7ois-\u00c9douard Picot ecc.) e scultoree (su tutti Antonio Canova, ma anche Reinhold Begas, Auguste Rodin ecc.), il mito ha dato argomento anche a diversi balletti, opere drammatiche e liriche (per esempio di C\u00e9sar Franck, Manuel de Falla o Jean-Baptiste Lully, o anche pi\u00f9 di recente di Salvatore Sciarrino, su libretto di Aurelio Pes). Anche Luciano De Crescenzo ne ha fatto il soggetto di uno dei suoi \"I miti greci\" (1995), inclusa una versione a fumetti. Pietro Citati ne parla nel suo saggio \"La luce della notte\". Nel 2016 viene pubblicata l'opera musicale per orchestra e gruppo rock \"Symphony n.1: Cupid &amp; Psyche\", scritta da Fabio Zuffanti e Luca Scherani per il gruppo Hostsonaten."}
{"id": "243165", "revid": "767487", "url": "https://it.wikipedia.org/wiki?curid=243165", "title": "Verso il sole (film 1936)", "text": "\"Verso il sole (P\u00e5 solsidan)\" \u00e8 un film del 1936, diretto da Gustaf Molander.\nTrama.\nEva lavora in banca ma si annoia, sogna di diventare una artista. Ad una festa incontra il ricco Harald che si innamora subito di lei e le chiede di sposarlo. Lei accetta, pi\u00f9 per comodit\u00e0 che per amore, ma con la nuova vita perde tutti i suoi vecchi amici mentre lui inizia a dubitare dei sentimenti della ragazza."}
{"id": "243166", "revid": "116619109", "url": "https://it.wikipedia.org/wiki?curid=243166", "title": "Mauren", "text": "Mauren (Mura nel dialetto locale alemannico) \u00e8 uno dei comuni del principato del Liechtenstein.\nGeografia antropica.\nFa parte del comune la localit\u00e0 abitata Schaanwald."}
{"id": "243168", "revid": "767487", "url": "https://it.wikipedia.org/wiki?curid=243168", "title": "Verso il sole (film 1996)", "text": "Verso il sole (\"The Sunchaser\") \u00e8 un film del 1996 diretto da Michael Cimino, con Woody Harrelson e Jon Seda. \u00c8 la settima e ultima pellicola diretta da Cimino.\nTrama.\nBlue \u00e8 un giovane navajo che sta scontando una duplice condanna ed \u00e8 affetto da un tumore incurabile che non gli lascia scampo. Convinto che la sua unica speranza sia raggiungere un luogo mistico sulle montagne sacre, prende in ostaggio il medico curante, il Dr. Reynolds, e con lui intraprende un lungo viaggio attraverso i deserti dello Utah e dell'Arizona fino ai monti del Colorado. Il viaggio sar\u00e0 una sorta di percorso spirituale ed iniziatico che cambier\u00e0 le vite dei due uomini.\nProduzione.\nPresentato in concorso al 49\u00ba Festival di Cannes, il film \u00e8 stato girato tra l'Arizona, il Colorado e lo Utah."}
{"id": "243169", "revid": "767487", "url": "https://it.wikipedia.org/wiki?curid=243169", "title": "Verso la vita (film 1936)", "text": "Verso la vita (\"Les Bas-fonds\") \u00e8 un film del 1936, diretto da Jean Renoir, tratto dal dramma teatrale \"Bassifondi\" (o \"L'albergo dei poveri\") di Maksim Gor'kij.\nTrama.\nUn barone, rovinato dal gioco e dalle donne, una notte sorprende nel suo appartamento un ladro, Pepel. I due fanno amicizia e, il mattino successivo, il barone, per sfuggire agli ufficiali giudiziari venuti ad arrestarlo, segue Pepel, che lo porta nel dormitorio dove vive con altri disperati. L'albergo \u00e8 gestito da un vecchio avaro, Kostilev, che sfrutta i suoi inquilini. Pepel \u00e8 l'amante della giovane moglie del vecchio, Vassilissa, ma difende la giovane sorella di lei, Natasha, dalle pesanti pressioni che i due le impongono per farle sposare l'ispettore degli affitti. Pepel, per difenderla, uccide il vecchio. Quando la Polizia interverr\u00e0 per l'inchiesta, tutti i frequentatori dell'albergo dei poveri proteggeranno Pepel che, scontati pochi anni di prigione, potr\u00e0 tentare di costruire insieme alla ragazza forse un futuro diverso.\nProduzione.\nLa societ\u00e0 di produzione del film fu Albatros Film di Alexandre Kamenka. Renoir era un ammiratore entusiasta dei film muti girati da questa societ\u00e0.\nSceneggiatura.\nEsisteva gi\u00e0 una sceneggiatura scritta da Zamiatine e Companeez.\nRenoir tuttavia \u201cera incapace di seguire un piano predisposto da qualcun altro\u201d e volle farne una propria con la collaborazione di Charles Spaak.\nCast.\n\u00abJean Gabin era una scoperta di una certa statura, Louis Jouvet invece lo avevo gi\u00e0 apprezzato sulla scena.\nGabin era al culmine della sua espressivit\u00e0 quando non era costretto a forzare la voce. Questo attore grandissimo sapeva ottenere i massimi effetti con i mezzi pi\u00f9 esigui. Inventai per lui delle scene che potevano essere solo mormorate. Non potevamo sapere che quello stile avrebbe conquistato tutti e che gli attori mormoranti sarebbero diventati legioni\u00bb.\nRiprese.\nLe riprese iniziarono a fine agosto e terminarono ad inizio ottobre 1936. Gli interni vennero girati negli studi Eclair; gli esterni sulle rive della Senna, fra Epinay sur Seine e Saint Denis.\nDistribuzione.\nLa prima ebbe luogo al cinema \"Max Linder\" di Parigi il 10 dicembre 1936. In Italia venne distribuito dall\"'Europa Film\" l'11 aprile 1940.\nSequenze caratteristiche.\nLa scena della lumaca: mentre il barone parla della propria esistenza a Pepel che gli ha confessato i suoi sogni sul futuro, scorge una piccola lumaca si arrampica su uno stelo d'erba: prende la lumaca e se la mette sul dito per farla arrampicare l\u00ec. Questa scena funzionava sempre, il pubblico si rilassava.\nChaplin e Renoir.\nIl finale del film ricorda volutamente il finale di \"Tempi Moderni\" di Charlie Chaplin, un regista molto amato da Renoir. Racconta di dovere ai suoi film, insieme a quelli di Stroheim, la decisione di dedicarsi al cinema.\nRenoir e Kurosawa.\nAkira Kurosawa ha realizzato nel 1957 un film, \"I bassifondi\" (\"Donzoko\"), tratto dallo stesso dramma di Maksim Gor'kij.\nDaniele Dottorini confronta la versione di Renoir con quella del maestro giapponese:\n\u00abMentre Renoir lavora su uno spazio astratto, evidentemente artificiale, che gli permette per\u00f2 di mettere in scena un vero e proprio laboratorio di gesti e sguardi, parole e relazioni fra individui, Kurosawa sceglie un set reale, effettivamente al di sotto della strada, dal quale non esce mai... [...] Se il corpo renoiriano \u00e8 capace di proiettarsi all'esterno, di sognare una strada da dove poter fuggire, quello dei bassifondi di Kurosawa \u00e8 un corpo drammaticamente legato al set, il cui limite \u00e8 il segno della chiusura esistenziale, morale, sociale a cui il personaggio \u00e8 sottoposto\u00bb.\nRiconoscimenti.\nNel 1937 il National Board of Review of Motion Pictures l'ha inserito tra i migliori film stranieri dell'anno."}
{"id": "243170", "revid": "1428919", "url": "https://it.wikipedia.org/wiki?curid=243170", "title": "Triesenberg", "text": "Triesenberg (in alemanno Trisab\u00e4\u00e4rg) \u00e8 uno dei comuni del principato del Liechtenstein, situato su una terrazza sopra Vaduz.\nGeografia fisica.\nIl comune comprende cinque localit\u00e0 abitate :\nSport.\nCalcio.\nLa squadra locale \u00e8 il \"FussballClub Triesenberg\", che milita in Terza Lega Svizzera, il settimo livello, e partecipa alla Liechtensteiner Cup.\nMonumenti e luoghi d'interesse.\nHa una chiesa con cupola a cipolla e un museo dedicato al popolo walser, che si stabil\u00ec qui nel XIII secolo. Il dialetto walser \u00e8 lingua comunale insieme con il tedesco."}
{"id": "243171", "revid": "767487", "url": "https://it.wikipedia.org/wiki?curid=243171", "title": "Verso la vita (film 1947)", "text": "Verso la vita \u00e8 un cortometraggio del 1947 diretto da Dino Risi."}
{"id": "243172", "revid": "116619120", "url": "https://it.wikipedia.org/wiki?curid=243172", "title": "Ruggell", "text": "Ruggell (Rugg\u00e4ll nel dialetto locale alemannico) \u00e8 uno dei comuni del principato del Liechtenstein."}
{"id": "243173", "revid": "767487", "url": "https://it.wikipedia.org/wiki?curid=243173", "title": "Vertigine (film 1942)", "text": "Vertigine \u00e8 un film del 1942 diretto da Guido Brignone.\nDistribuzione.\nIl film venne distribuito nelle sale cinematografiche italiane il 10 marzo del 1942."}
{"id": "243174", "revid": "10369", "url": "https://it.wikipedia.org/wiki?curid=243174", "title": "Malles", "text": ""}
{"id": "243175", "revid": "767487", "url": "https://it.wikipedia.org/wiki?curid=243175", "title": "Vertigine (film 1944)", "text": "Vertigine (\"Laura\") \u00e8 un film del 1944 diretto e prodotto da Otto Preminger. \u00c8 ispirato al romanzo omonimo scritto da Vera Caspary nel 1942.\nTrama.\nL'ispettore di polizia Mark McPherson deve investigare sull'omicidio di Laura Hunt, bella direttrice pubblicitaria trovata nel proprio appartamento con il volto sfigurato da una fucilata. La donna era entrata nel mondo della pubblicit\u00e0 grazie all'appoggio e alla considerevole influenza del noto giornalista Waldo Lydecker. Tra i sospetti anche il fidanzato di Laura, Shelby Carpenter, la ricca zia Ann e la fidata cameriera.\nAttraverso la testimonianza dei suoi amici e leggendo le sue lettere e il suo diario, McPherson inizia a conoscere Laura e lentamente se ne innamora, affascinato da un suo ritratto. Ne diventa ossessionato, e con il pretesto di cercare di risolvere l'omicidio, si trattiene sempre di pi\u00f9 nel suo appartamento al punto di essere accusato da Lydecker di essersi innamorato della donna morta. Una notte, McPherson si addormenta sotto il ritratto e viene svegliato all'improvviso dal rumore di qualcuno che entra nell'appartamento: \u00e8 Laura di ritorno da un ritiro in una casa in campagna.\nSi scoprir\u00e0 cos\u00ec che la vera identit\u00e0 della vittima \u00e8 quella di Diane Redfern, una modella della stessa agenzia di Laura, coinvolta in una relazione con Shelby ed erroneamente scambiata per Laura nell'oscurit\u00e0 della stanza dall'assassino; rivelandosi quest'ultimo essere Waldo, geloso a tal punto da essere disposto ad uccidere la donna di cui \u00e8 innamorato piuttosto che perderla.\nNel finale il giornalista cercher\u00e0 di uccidere una seconda volta Laura oramai legata sentimentalmente all'ispettore, ma proprio l'intervento di quest'ultimo la salver\u00e0 e a Waldo non rimarr\u00e0 fiato che per un ultimo saluto alla donna morbosamente amata prima di spirare.\nProduzione.\nIl film \u00e8 tratto dall'omonimo romanzo popolare del 1943, scritto da Vera Caspary, autrice anche di altre sceneggiature quali \"Lettera a tre mogli (A Letter to Three Wives)\" e \"Les Girls\".\nIl romanzo fu adattato per il grande schermo solo dopo molti pellegrinaggi da una scrivania all'altra, finch\u00e9 non giunse all'attenzione di Otto Preminger, allora produttore presso la Fox. Questi, apprezzato l'intreccio del romanzo, riusc\u00ec a far licenziare dopo meno di un mese di lavoro Rouben Mamoulian, incaricato in un primo momento di realizzare il film (lavor\u00f2 dal 24 aprile al 15 maggio 1944), e a prendere le redini della regia pur contro il volere del potente Darryl F. Zanuck.\nPreminger impose anche le sue scelte di casting. Ad esempio fu sua l'idea di affidare la parte di Lydecker a Clifton Webb, un ex ballerino fino ad allora noto soltanto come interprete di testi teatrali e di operette, e la parte del viscido Shelby a Vincent Price, che pi\u00f9 tardi diventer\u00e0 famoso come protagonista di molti classici dell'horror.\nCruciale fu anche la sostituzione del direttore della fotografia: al gi\u00e0 noto Lucien Ballard, il regista austriaco prefer\u00ec il semisconosciuto Joseph LaShelle che, con il suo lussuoso bianco e nero, port\u00f2 a casa l'unica statuetta vinta dal film sulle cinque candidature all'Oscar.\nIl ritratto di Laura appeso sul camino, che nel film ha una funzione chiave, era stato realizzato a olio dalla pittrice Azadia, moglie del regista Mamoulian. Quando Preminger assunse la direzione del film, al ritratto a olio venne sostituita una gigantografia ritoccata da un esperto di effetti speciali degli \"studios\". Ci sono indicazioni nel film che affermano che la storia \u00e8 tra il sogno e il mito, che spiega l'impatto e il modo in cui si muove dietro lo standard del misterioso omicidio.\nIn particolare, il tema del ritratto aumenta le questioni circa il ruolo del film. Vari generi sono rievocati in Laura. \"\u00abIs she only a dream?\u00bb\": in una meravigliosa scena cos\u00ec si interroga Dana Andrews nella centrale di polizia, con un duro primo piano che illumina il suo volto.\nClassico del noir, \"Vertigine\" si distingue per un'atmosfera sottilmente morbosa e vagamente onirica, con uno dei triangoli pi\u00f9 insoliti nella storia del genere. \"La donna che visse due volte (Vertigo)\" di Hitchcock \u00e8 forse il film che gli si avvicina di pi\u00f9, con una morte e resurrezione simile nella trama e un detective ossessionato dall'amore di una donna che \u00e8 creata dalla sua immaginazione.\nLe copie circolanti sono state accorciate di qualche minuto per problemi di diritti musicali. La versione originale durava 88 minuti.\nIl personaggio di Waldo Lydecker \u00e8 basato sulla figura del giornalista, opinionista radiofonico e critico teatrale per il New Yorker, Alexander Woollcott, che, come Waldo, \u00e8 affascinato dagli omicidi. Woollcott cenava spesso al Algonquin Hotel, dove Laura incontr\u00f2 per la prima volta Waldo.\nL'idea originale per il tema musicale del film era per Otto Preminger quella di usare la canzone di Duke Ellington \"Sophisticated Lady\". David Raksin compose pi\u00f9 tardi il celebre tema di \"Laura\" nel corso di un weekend, dopo essersi ispirato alle lettere di sua moglie, che lo aveva di recente lasciato. Divenuto una vera e propria canzone dopo il testo scritto da Johnny Mercer, il motivo conoscer\u00e0 una fama mondiale e verr\u00e0 interpretato da centinaia di artisti. Il film ha anche dato il nome a Laura Palmer dalla cui morte prende il via la serie TV \"I segreti di Twin Peaks\".\nRiconoscimenti.\nPremi Oscar 1945: Miglior fotografia in bianco e nero\n\"Nomination\":\nNel 1999 il film \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "243176", "revid": "1428919", "url": "https://it.wikipedia.org/wiki?curid=243176", "title": "Gamprin", "text": "Gamprin (Gamprii nel dialetto locale alemannico) \u00e8 uno dei comuni del principato del Liechtenstein.\nGeografia antropica.\nFa parte del comune la localit\u00e0 abitata Bendern."}
{"id": "243177", "revid": "767487", "url": "https://it.wikipedia.org/wiki?curid=243177", "title": "Vertigine (film 1958)", "text": "Vertigine (\"Marjorie Morningstar\") \u00e8 un film del 1958 diretto da Irving Rapper e ispirato al romanzo omonimo di Herman Wouk del 1955.\nTrama.\nIl giorno del bar mitzvah di Harry, il suo prozio Samson si presenta a casa dei coniugi Morgenstern, genitori del ragazzo. La sorella di Harry, la diciottenne Marjorie, frequenta l'ultimo anno di liceo all'Hunter College di New York, ed ha un fidanzato, Sandy, che la madre della giovane vedrebbe bene come futuro sposo della figlia, essendo di famiglia particolarmente agiata. Marjorie, tuttavia, \u00e8 incerta. La sua amica Masha la convince a prendersi una lunga pausa dalla relazione partecipando con lei, come supervisore, ad un campo estivo femminile nella localit\u00e0 di villeggiatura Borsht Belt, tanto pi\u00f9 che, a dire della spregiudicata Masha, a pochi passi da l\u00ec si trova il resort \"South Side\", dove non mancheranno occasioni di intrigante divertimento.\nGiunte al campo estivo, dopo qualche tempo Marjorie e Masha sgaiattolano, una notte, attraversando in canoa il piccolo lago, al South Side, sull'altra sponda. Nel piccolo teatro del resort Noah Airman, brillante uomo di spettacolo, musicista, drammaturgo e ballerino, sta tenendo uno stage, fra l'ammirazione costante dei suoi allievi. Marjorie, che gi\u00e0 a scuola ha fatto esperienza di teatro, fa la conoscenza di Noah, suo idolo, che la aiuta a sfuggire alla sorveglianza acuta di Greech, il proprietario della struttura, che non ammette ospiti non paganti. Noah riesce a far assumere Marjorie e Masha nel suo progetto teatrale, all'interno del quale Marjorie in breve tempo riesce a soppiantare il giovane assistente di Noah, Wally Wronkin, invaghito della giovane. Fra Noah e l'incredula e contentissima Marjorie, a cui l'uomo d\u00e0 il soprannome di \"Morning Star\", stella del mattino, nasce una storia d'amore. Il povero Wally, una sera, in una pausa dal lavoro, manifesta i propri sentimenti a Marjorie, col quale in ogni caso \u00e8 in buoni rapporti d'amicizia e, un poco alticcio, scherzando, le dice che un giorno egli sar\u00e0 un noto drammaturgo e Marjorie verr\u00e0 da lui a chiederle una parte in un suo lavoro teatrale.\nAl \"South Side\" compare inaspettato lo zio Samson, assunto come lavorante in cucina, ma probabilmente inviato dai genitori di Marjorie per tenere sott'occhio discretamente la ragazza. Quando Samson si rende conto della relazione di sua nipote con Noah non esita a parlare a quattr'occhi con lui rendendogli nota la particolarit\u00e0 della situazione, la giovane et\u00e0 della ragazza e i suoi principi morali. Noah riflette sulle parole di Samson, e inizialmente \u00e8 portato a credere che l'attaccamento di Marjorie a lui sia solo un'infatuazione adolescenziale della ragazza ed una ennesima avventura passeggera per lui, e non esita a dirlo alla giovane, che se ne addolora; tuttavia a pi\u00f9 riprese appare come i due siano effettivamente legati l'uno all'altra.\nI genitori di Marjorie vanno a trovarla al campo estivo. La madre, senza cattive intenzioni, sottopone Noah ad una serie di domande, informandosi sulla sua et\u00e0 (33 anni) e la sua attivit\u00e0 lavorativa, apprendendo che il drammaturgo sta lavorando da diversi anni ad un musical, \"Princess Jones\", che fatica a portare a termine, e viene a scoprire di conoscere i genitori di Noah, i signori Ehrman, il cui cognome Noah ha cambiato, per s\u00e9, nel meno ebraico Airman. Marjorie e Noah si sono dichiarati vicendevolmente amore, ma evidentemente la loro relazione \u00e8 complicata, e dal futuro incerto. L'improvvisa morte per un attacco cardiaco dello zio Samson suggella la fine del soggiorno estivo di Marjorie, e, apparentemente, della sua relazione, parimenti estiva, con Noah.\nRitornata in citt\u00e0 ed ottenuto il diploma di maturit\u00e0, Marjorie inizia a frequentare il dottor David Harris, relazione che la ragazza interrompe non appena si ripresenta Noah. Egli ha lasciato il teatro, ed ha ora un posto di responsabilit\u00e0, del quale si dice soddisfatto, in un'agenzia pubblicitaria. Come ulteriore riprova del suo \"imborghesimento\" Noah prende parte, invitato da Marjorie in famiglia, ai festeggiamenti domestici di Pesach, che certo non avrebbero attirato la sua attenzione tempo prima.\nWally intanto \u00e8 riuscito a mettere in scena con successo un proprio lavoro teatrale, e viene complimentato da Marjorie e Noah, presenti alla premiere. Noah, nonostante dichiari il contrario, \u00e8 invidioso del successo del suo ex-allievo, pur essendone intimamente contento.\nNoah \u00e8 assente dal lavoro per qualche giorno, e Marjorie lo rintraccia: giunta a casa sua, lo trova in preda ad una crisi esistenziale, ubriaco, in compagnia di una donna, Imogene Norman, che lascia l'appartamento. Noah confessa a Marjorie che il loro rapporto ha delle caratteristiche alle quali egli trova pesante sottostare, e, che, pertanto, egli ha avuto in Imogene un'amante. I due si lasciano.\nTempo dopo Marjorie si presenta in un teatro per un provino per la nuova pi\u00e8ce di Wally, come quest'ultimo aveva vaticinato tempo prima. Wally la scrittura senza farle fare l'audizione, ma Marjorie, avendo udito il concitato scontro verbale, a proposito, fra Wally ed il produttore, che non la vorrebbe nel cast, rinuncia. In questa occasione Marjorie reincontra Masha, che le annuncia il proprio futuro matrimonio col potente produttore Lou Michelson, decisamente pi\u00f9 anziano della futura sposa, che viene presentato a Marjorie insieme al legale di lui, il giovane ed avvenente Philip Berman.\nAl matrimonio di Masha Marjorie incontra Noah, rinsavito, che le dice di aver terminato \"Princess Jones\". \nNoah sta suonando il suo musical, a casa sua, per un gruppo di persone, fra i quali, oltre a Marjorie, c'\u00e8 Masha col marito, Philip, Wally, ed un gruppo di possibili finanziatori per un'eventuale messa in scena dell'opera. Il musical piace, ma qualcuno suggerisce dei cambiamenti che potrebbero rendere il lavoro teatrale maggiormente passibile di suscitare l'interesse del pubblico, e, per quanto poi tutti si dicano propensi ad accettare la pi\u00e8ce cos\u00ec come l'ha concepita l'autore, Noah erompe in una scenata contro i biechi interessi commerciali dei produttori, che a quel punto lasciano sdegnati l'appartamento.\nDopo la prima di \"Princess Jones\" tutti i conoscenti si congratulano con Marjorie, avendo trovato eccellente lo spettacolo, cos\u00ec come concepito da Noah. L'indomani la critica, sui giornali, stronca il musical. Marjory corre a casa di Noah, dove trova un suo biglietto che la informa di essere partito per l'Europa, ed aggiunge di non cercarlo.\nDopo aver tentato invano di rintracciare Noah in diverse capitali europee, Marjorie, nel suo albergo di Londra, trova un uomo ad attenderla: \u00e8 Wally. Inizialmente egli le dice di non sapere dove si trovi Noah, poi le confessa che Noah \u00e8 tornato al \"South Side\", aggiungendo che sarebbe bene che Marjorie, questa volta, non lo rincorresse, poich\u00e9 quel teatrino di provincia \u00e8 evidentemente \u2013 e riprova ne siano i tentativi di Noah di trovare altre vie - il suo luogo d'elezione.\nMarjorie non d\u00e0 ascolto a Wally e torna in America, va al \"South Side\", entra nel teatro, non vista, mentre Noah sta cantando un suo pezzo accompagnandosi al pianoforte, idolatrato dai suoi allievi, come un tempo. Allora esce dal teatro. Incontra Greech, che le dice: \"Come sei diventata grande!\". \"S\u00ec, penso proprio di s\u00ec\", risponde Marjorie, e sale sull'autobus che la riporter\u00e0 a casa. Dallo specchietto retrovisore vede il volto sorridente di Wally."}
{"id": "243178", "revid": "10369", "url": "https://it.wikipedia.org/wiki?curid=243178", "title": "Mals", "text": ""}
{"id": "243179", "revid": "116619065", "url": "https://it.wikipedia.org/wiki?curid=243179", "title": "Schellenberg", "text": "Schellenberg (Schellaberg nel dialetto locale alemannico) \u00e8 uno dei comuni del principato del Liechtenstein.\nStoria.\nI primi insediamenti nell'area risalgono al periodo celtico ad opera dei reti. Roma conquist\u00f2 l'area nel 15 a.C. e la rese parte della provincia della Rezia. In epoca carolingia, Carlomagno rese l'area una signoria indipendente che venne nei secoli suddivisa pi\u00f9 volte tra i suoi eredi, i membri della famiglia Schellenberg.\nLa signoria di Schellenberg venne acquistata dai conti di Vaduz nel 1437 ed i due stati vennero \"de facto\" unificati in quella data. Dopo la Guerra sveva nel 1499, passando sotto la sovranit\u00e0 austriaca. Differenti dinastie si alternarono nella sua reggenza sino al 1699 secolo quando essa pass\u00f2 ai principi di Liechtenstein i quali, unendovi la contea di Vaduz acquistata nel 1712, fondarono il principato ancora oggi esistente ed ottennero di votare alla dieta dei principi dell'impero. L'imperatore riconobbe l'unione di Vaduz e Schellenberg nel 1719 con la creazione del principato di Liechtenstein.\nNel territorio comunale si trova un monumento che ricorda come nella notte tra il 2 ed il 3 maggio 1945 uno squadrone di circa 500 soldati russi al servizio della Wehrmacht attravers\u00f2 il confine per cercare asilo. Stalin, infatti, pretendeva la consegna di tutti i sovietici che avevano combattuto a fianco dei nazisti. Il Liechtenstein si oppose, l'unico Stato, e concesse l'asilo, salvando questi soldati dalla sicura fucilazione."}
{"id": "243180", "revid": "767487", "url": "https://it.wikipedia.org/wiki?curid=243180", "title": "Viaggio di nozze (film 1928)", "text": "Viaggio di nozze (\"Just Married\") \u00e8 un film muto del 1928 diretto da Frank R. Strayer. La sceneggiatura si basa su \"Just Married\", lavoro teatrale di Adelaide Matthews e Anne Nichols, commedia andata in scena a Broadway il 26 aprile 1921.\nTrama.\nVictoire, modella in un negozio di moda parigino, scopre che Percy Jones sta per sposarsi con Roberta. Determinata a rovinare la loro unione, Victoire si imbarca sul piroscafo alla volta degli Stati Uniti dove si trova anche l'ex fidanzato con la sua nuova compagna. Sulla nave si trova pure Robert Adams, un innamorato di Roberta. Tra equivoci e sbagli di identit\u00e0, alla fine Robert e Roberta finiscono per fidanzarsi mentre Percy, pur se riluttante, accetta di sposare Victoire.\nProduzione.\nIl film fu prodotto dalla Paramount Pictures e venne girato nei Paramount Studios di Hollywood, al 5555 di Melrose Avenue. Le riprese iniziarono il 17 maggio 1928.\nDistribuzione.\nIl copyright del film, richiesto dalla Paramount Famous Lasky Corp., fu registrato il 16 agosto 1928 con il numero LP25545.\nDistribuito dalla Paramount Pictures, il film - presentato da Jesse L. Lasky e da Adolph Zukor - usc\u00ec nelle sale cinematografiche statunitensi il 18 agosto 1928, dopo essere stato presentato a New York l'11 agosto. Fu distribuito anche in Europa: in Germania dalla Paramount-Ufa-Metro-Verleihbetriebe GmbH (Parufamet) che lo fece uscire in sala nel 1929 con il titolo \"Erstens kommt es anders\". In Francia, gli fu dato il titolo \"Voyage de noces\".\nNon si conoscono copie ancora esistenti della pellicola che viene considerata presumibilmente perduta."}
{"id": "243181", "revid": "1745361", "url": "https://it.wikipedia.org/wiki?curid=243181", "title": "Monte Sole", "text": "Monte Sole \u00e8 il nome di diverse localit\u00e0:"}
{"id": "243183", "revid": "767487", "url": "https://it.wikipedia.org/wiki?curid=243183", "title": "Viaggio di nozze (film 1936)", "text": "Viaggio di nozze (\"In His Steps\") \u00e8 un film del 1936, sceneggiato e diretto da Karl Brown.\nIl soggetto \u00e8 tratto dal romanzo \"In His Steps: What Would Jesus Do?\" di Charles Sheldon che aveva gi\u00e0 ispirato in parte il film del 1916 \"The Martyrdom of Philip Strong\", diretto da Richard Ridgely.\nTrama.\nTom Carver e Ruth Brewster si innamorano, ma non possono sposarsi a causa della rivalit\u00e0 in affari tra i loro genitori. Davidson, un collaboratore di Calvin Carver, il padre di Tom, li aiuta a scappare e, pur se Ruth \u00e8 ancora minorenne, un amico di Davidson, il predicatore Mack Adams li unisce in matrimonio e poi si ospita nella sua fattoria.\nPassa qualche tempo. Davidson, che ha rassicurato la madre di Ruth sulla sorte della figlia, viene arrestato perch\u00e9 si rifiuta di rivelare il rifugio della ragazza. Si fa avanti Tom, ma viene arrestato anche lui e processato per rapimento. Il giudice cerca di ricomporre la faida affidandosi al buon senso delle due famiglie. Ma Carver insiste nell'accusare Davidson come un fanatico religioso e la signora Brewster chiede di seguire la legge alla lettera. Adams, il predicatore, indignato per come sta andando il processo, riesce a convincere il giudice a sospendere la sentenza se i due giovani si separeranno. Ma Tom rifiuta di acconsentire, dichiarando il suo amore per la moglie. Alla fine, i genitori, davanti al coraggio e alla determinazione dei figli, si piegheranno: le due famiglie faranno la pace e Tom potr\u00e0 ritornare con Ruth alla fattoria.\nProduzione.\nIl film fu prodotto dalla B. F. Ziedman Film.\nDistribuzione.\nDistribuito dalla Grand National Pictures, il film - presentato da Edward L. Alperson - usc\u00ec nelle sale cinematografiche USA il 4 ottobre 1936. Ebbe una distribuzione internazionale: in Portogallo, usc\u00ec il 30 maggio 1940 (\"Pecados dos Filhos\"), in Francia fu distribuito attraverso la Nordfilm."}
{"id": "243184", "revid": "767487", "url": "https://it.wikipedia.org/wiki?curid=243184", "title": "Vigilia d'amore (film 1928)", "text": "Vigilia d'amore (\"Two Lovers\") \u00e8 un film muto del 1928, diretto da Fred Niblo.\nTrama.\nNelle Fiandre, il crudele duca di Azar costringe, per ragioni politiche, la nipote Lenora a sposarsi con Mark Van Rycke, il figlio del Balivo di Gand. Bench\u00e9 lo faccia passare per un matrimonio che dovrebbe cementare i rapporti tra i conquistatori spagnoli e i vinti fiamminghi, in realt\u00e0 l'unione serve al duca per cercare di scoprire i segreti di Guglielmo d'Orange, il capo dei patrioti. Lenora, persuasa dallo zio, diventa una sua spia. Il suo ex fidanzato, Don Ram\u00f3n de Linea, comandante delle forze militari spagnole a Gand, viene ucciso da \"Faccia di cuoio\", il pi\u00f9 fedele degli orangisti (in realt\u00e0 suo marito Mark) e in lei si intensifica l'odio per i fiamminghi.\nAlla fine Lenora per\u00f2 si convincer\u00e0 che la ragione sta dalla parte degli abitanti della regione: si unisce a loro, salva i cospiratori e li aiuta a conquistare la fortezza a guardia di Gand, riunendosi cos\u00ec a suo marito.\nProduzione.\nIl film fu prodotto da Samuel Goldwyn per la Samuel Goldwyn Company. Fu girato muto con il titolo di lavorazione \"Leatherface\". In seguito, gli vennero aggiunte le musiche e gli effetti sonori, sonorizzandolo con il Western Electric Movietone sound-on-film sound system.\nDistribuzione.\nDistribuito dalla United Artists, il film fu presentato in prima nel marzo 1928 all'Embassy Theatre di New York, per poi venire distribuito in sala in settembre. Nella lista Balio-UA, viene segnato il 28 agosto 1928 come data di uscita. Sempre nel 1928, il film venne distribuito dalla United Artists Film-Verleih in Germania.\nCopie della pellicola - un positivo incompleto in 35\u00a0mm privo dei rulli 3,7 e8 e un positivo in 16\u00a0mm - sono conservate negli archivi del Museum of Modern Art.\nData di uscita.\nIMDb\nAlias"}
{"id": "243185", "revid": "116619014", "url": "https://it.wikipedia.org/wiki?curid=243185", "title": "Planken", "text": "Planken (Planka nel dialetto locale alemannico) \u00e8 tra i comuni del principato del Liechtenstein quello con meno abitanti."}
{"id": "243186", "revid": "287204", "url": "https://it.wikipedia.org/wiki?curid=243186", "title": "Atollo Raa", "text": "Latollo Raa \u00e8 un atollo delle Maldive. Il capoluogo dell'atollo \u00e8 Ungoofaaru. L'isola \u00e8 stata strappata al mare fino al bordo del reef allo scopo di fornire terreno per attivit\u00e0 economiche e sociali alla popolazione crescente.\nLa principale localit\u00e0 turistica dell'Atollo raa \u00e8 Meedhupparu."}
{"id": "243187", "revid": "767487", "url": "https://it.wikipedia.org/wiki?curid=243187", "title": "Vigilia d'amore (film 1939)", "text": "Vigilia d'amore (\"When Tomorrow Comes\") \u00e8 un film del 1939, diretto da John M. Stahl. Il film ottenne il premio Oscar al miglior sonoro.\nIl soggetto si basa su \"A Modern Cinderella\", una storia mai pubblicata di James Cain che sarebbe stata in seguito portata sullo schermo in altre due versioni: nel 1957, Douglas Sirk diresse \"Interludio\" con June Allyson e Rossano Brazzi e, nel 1968, Kevin Billington diresse un altro \"Interludio\", prodotto nel Regno Unito e interpretato da Oskar Werner e Barbara Ferris.\nTrama.\nPrima di ritornare in patria dopo una tourn\u00e9e negli Stati Uniti, il grande pianista francese Philip Chagal conosce Helen, la cameriera di un locale dove si era fermato a fare colazione. Per un equivoco, il concertista viene scambiato dai dipendenti del locale - riuniti per una riunione sindacale - per una spia dei datori di lavoro. Affascinato dall'ardore della ragazza che tiene un discorso infuocato, Philip esce poi con lei a fare una passeggiata. Chiacchierando, le confida di non lavorare ormai da alcune settimane ed Helen ne deduce, erroneamente, che lui sia rimasto disoccupato. Bench\u00e9 Philip le confessi che \u00e8 in procinto di partire per la Francia, Helen accetta di passare una giornata con lui. Dopo una gita in barca, i due si trovano soli nella casa di campagna di Philip, dove lei scopre che l'uomo \u00e8 in realt\u00e0 un famoso pianista. Fuori sta montando un temporale e Philip si fa sempre pi\u00f9 appassionato. Helen lo respinge e gli chiede di portarla a casa. Il temporale, per\u00f2 diventa presto un uragano che li costringe a cercar rifugio in una chiesa dove, convinti di essere ormai senza scampo, si confessano il loro amore. Philip vorrebbe aggiungere qualcosa, ma lei non lo ascolta. La mattina seguente, i due vengono salvati e la ragazza scopre che Philip \u00e8 sposato, anche se il suo, ormai, \u00e8 diventato un matrimonio di convenienza. La moglie, Madeleine, \u00e8 diventata squilibrata dopo la perdita, anni prima, del loro bambino.\nHelen incontra per caso Madeleine che intuisce il legame che lega la ragazza a Philip. La donna le dichiara, allora, che non lascer\u00e0 mai andare via il marito. Le condizioni di Madeleine suscitano un sentimento compassionevole in Helen: quando Philip le propone di partire con lui per la Francia, lei, bench\u00e9 con il cuore spezzato, rifiuta e gli dice addio per sempre.\nProduzione.\nLa lavorazione del film - prodotto dalla Universal Pictures - dur\u00f2 dal 4 maggio al 18 luglio 1939.\nDistribuzione.\nIl copyright del film, richiesto dalla Universal Pictures Co., fu registrato il 16 agosto 1939 con il numero LP9044.\nDistribuito dalla Universal Pictures, il film usc\u00ec nelle sale cinematografiche USA l'11 agosto 1939 per poi uscire il 2 e il 27 novembre anche in Svezia e in Danimarca. Nel 1940, fu distribuito in Francia (25 gennaio), Ungheria (23 marzo), Portogallo (16 ottobre). Il film fu ridistribuito: negli Stati Uniti il 1\u00ba agosto 1948 e in Danimarca il 6 dicembre 1950."}
{"id": "243188", "revid": "767487", "url": "https://it.wikipedia.org/wiki?curid=243188", "title": "Villa da vendere (film 1941)", "text": "Villa da vendere \u00e8 un film del 1941 diretto da Ferruccio Cerio."}
{"id": "243189", "revid": "767487", "url": "https://it.wikipedia.org/wiki?curid=243189", "title": "Villa da vendere (film 1943)", "text": "Villa da vendere (\"Se vende un palacio\") \u00e8 un film spagnolo del 1943 diretto da Ladislao Vajda."}
{"id": "243190", "revid": "123756640", "url": "https://it.wikipedia.org/wiki?curid=243190", "title": "Chiave di volta", "text": "La chiave di volta \u00e8 una pietra lavorata (o \"acconciata\" o \"concio\") per adempiere a funzioni strutturali, posta al vertice di un arco o di una volta; chiude, con la sua forma a cuneo, la serie degli altri elementi costruttivi disposti uno a fianco dell'altro ed \u00e8 quindi uno degli elementi che scaricano il peso sostenuto dall'arco sui pilastri laterali. Il concio di chiave non sempre \u00e8 presente. \nGli Etruschi furono gli inventori della chiave di volta in quanto primo popolo del Mar Mediterraneo che introdusse l'arco nelle costruzioni. Da loro i Romani appresero la tecnica, che sfruttarono abilmente in opere come il Colosseo e gli acquedotti.\nNell'architettura romana la chiave di volta presenta spesso in facciata, in particolare sugli archi trionfali, una decorazione, pi\u00f9 sporgente rispetto a quella del resto dei blocchi che compongono l'arco (in genere sagomati come architrave curvilineo, o \"archivolto\"). Si tratta di una grande mensola con profilo ad S e disposta verticalmente, sulla cui faccia sono presenti rappresentazioni figurate, spesso di divinit\u00e0.\nAltri significati.\nIn senso figurato la \"chiave di volta\" rappresenta l'elemento centrale o portante di qualcosa, attorno al quale ruota un sistema, una dottrina, una scuola, o una serie di eventi."}
{"id": "243191", "revid": "767487", "url": "https://it.wikipedia.org/wiki?curid=243191", "title": "Vita da cani (film 1950)", "text": "Vita da cani \u00e8 un film del 1950, diretto dai registi Mario Monicelli e Steno; successivamente Monicelli rivel\u00f2 di essere stato il solo regista.\nTrama.\nNino Martoni \u00e8 il capocomico di una sgangherata compagnia d'avanspettacolo. Delle sue ballerine fanno parte Lucy, la soubrette, capricciosa e ostinata, Franca, che ha lasciato con amarezza e sofferenza il pur amato fidanzato Carlo, perch\u00e9 troppo povero per le ambizioni di lei, che aspira ad una vita agiata e lussuosa e Vera, innamorata, ricambiata, di Mario, il figlio di un ricco e facoltoso borghese.\nAlla troupe si unisce Margherita, fuggita dal paesello e ricercata dalla polizia per conto dei genitori, che viene accolta dal capocomico intenerito dalla ragazza spaurita e malinconica.\nAllorch\u00e9 Lucy, dopo un ennesimo alterco con Nino, abbandona la compagnia, questo la rimpiazza con Margherita che rivela insospettate doti di ballerina e cantante. Il successo della ragazza, ribattezzata Rita Buton, nell\"'Alambra\" di Roma \u00e8 travolgente e l'impresario del teatro, vivamente soddisfatto, firma un contratto con la compagnia per 2 mesi.\nPurtroppo il successo e la fama non saranno per tutti:\nFranca accetta malvolentieri le attenzioni di un ricchissimo, ma viscido e ripugnante imprenditore, attratta dalla vita agiata che questi pu\u00f2 offrirle e che elle anela. Finir\u00e0 poi per suicidarsi poco dopo il matrimonio gettandosi da una finestra, allorch\u00e9 il suo repellente marito le presenter\u00e0 il suo neoassunto direttore tecnico, che non \u00e8 altro che Carlo, il quale nel frattempo \u00e8 riuscito a far apprezzare il suo talento ed a brevettare una sua invenzione.\nIl padre di Mario, raggiunge il figlio che \u00e8 fuggito di casa per correre dietro alla sua amata, ancora minorenne. Nella stazione di polizia, dove viene convocata la ragazza insieme a Nino, accusato di circonvenzione di minorenni, accade per\u00f2 l'imprevisto quando Vera riconosce nell'uomo, il tizio che le aveva dato un passaggio con l'auto e che aveva tentato, invano, di abusare di lei. A quel punto il padre di Mario, aspramente contrario alla relazione del figlio con una \"ballerina\", si rende conto che Vera \u00e8 una brava e seria ragazza e l'accetta chiedendole scusa e ritirando la sua denuncia. Vera, radiosa e felice, preferisce il matrimonio alla carriera.\nNino nel frattempo, innamorato della bella Rita, \u00e8 pronto a farle la sua dichiarazione d'amore con un prezioso anello in regalo, ma assiste non visto ad una importante offerta d'ingaggio della ragazza da parte di un noto e prestigioso impresario teatrale di Milano, che assistendo allo spettacolo \u00e8 rimasto favorevolmente impressionato dal talento della giovane.\nNino, a malincuore, sacrificando il suo sentimento per Rita e non volendo cos\u00ec compromettere la carriera della giovane, l'accoglie in malo modo, cacciandola addirittura dalla sua compagnia. La ragazza, frastornata, non riuscendo a capire il comportamento dell'uomo, fugge dal teatro piangendo e si reca a firmare il contratto con l'impresario di Milano.\nOrmai Margherita, alias Rita Buton, \u00e8 divenuta una famosa e acclamata soubrette; Nino si reca di nascosto nel teatro dove ella\nsta effettuando uno spettacolo e lascia all'ingresso un mazzo di fiori anonimo da consegnare alla ragazza.\nA Nino rimane il resto della compagnia, nella quale riprende Lucy, intanto senza lavoro, continuando a dirigere gli spettacoli nonostante le difficolt\u00e0.\nDistribuzione.\nUscito nelle sale Italiane il 28 settembre 1950, venne esportato e presentato il 12 marzo del 1954 in Portogallo e il 3 agosto del '55 in Francia, coi rispettivi titoli di \"Vida de C\u00e3o\" e \"Dans les coulisses\".\nCritica.\n\u00abSteno e Monicelli (...) avvertendo senza dubbio il carattere ormai oleografico dell'argomento, hanno avuto la buona idea (...) di puntare sulla descrizione di un ambiente meno noto: quello dei paesini visitati, appunto, soltanto dalle compagnie di terzo e quart'ordine. (...) Tutta la prima parte del film \u00e8 non soltanto divertente ma anche veritiera. Nella seconda parte, invece, il film passa (...) all'intreccio e subito decade nella ricetta e nel luogo comune (...).\u00bb (Giuseppe Marotta, \"L'Europeo\", 15/11/1950)"}
{"id": "243192", "revid": "767487", "url": "https://it.wikipedia.org/wiki?curid=243192", "title": "Vita di famiglia (film 1971)", "text": "Vita di famiglia \u00e8 un film del 1971 scritto e diretto da Krzysztof Zanussi, presentato in concorso al 24\u00ba Festival di Cannes."}
{"id": "243193", "revid": "51323", "url": "https://it.wikipedia.org/wiki?curid=243193", "title": "Diritti reali minori", "text": ""}
{"id": "243194", "revid": "767487", "url": "https://it.wikipedia.org/wiki?curid=243194", "title": "Vita di famiglia (film 1985)", "text": "Vita di famiglia (\"La vie de famille \") \u00e8 un film del 1985 diretto da Jacques Doillon."}
{"id": "243196", "revid": "767487", "url": "https://it.wikipedia.org/wiki?curid=243196", "title": "Vite perdute (film 1959)", "text": "Vite perdute \u00e8 un film del 1959 diretto da Adelchi Bianchi e Roberto Mauri, quest'ultimo al debutto come regista.\nTrama.\nIsola d'Elba. Alcuni giovani (un ragazzo e tre ragazze) si trovano in balia di cinque ergastolani in fuga. Una ragazza muore per mano di uno di loro che poi, impazzito, uccide anche altri compagni. L'unico superstite del gruppo di criminali uccide l'assassino e lascia liberi gli ostaggi.\nColonna sonora.\nLe canzoni sono eseguite da Fred Buscaglione."}
{"id": "243197", "revid": "101788", "url": "https://it.wikipedia.org/wiki?curid=243197", "title": "Diritto di propriet\u00e0", "text": ""}
{"id": "243199", "revid": "767487", "url": "https://it.wikipedia.org/wiki?curid=243199", "title": "Viva la vita (film 1933)", "text": "Viva la vita (\"Sonnenstrahl\") \u00e8 un film del 1933 scritto, prodotto e diretto da P\u00e1l Fej\u00f6s. Lo stesso regista, insieme a Ren\u00e9 Sti, ne firm\u00f2 anche la versione francese, \"Gardez le sourire\".\nProduzione.\nIl film fu prodotto dalla Serge Otzoup-Filmproduktion der Tobis-Sascha.\nDistribuzione.\nUsc\u00ec nelle sale cinematografiche tedesche nel 1933, presentato in prima al Gloria-Palast di Berlino il 25 agosto 1933. In Austria, il film fu distribuito dalla Huschak &amp; Company."}
{"id": "243200", "revid": "767487", "url": "https://it.wikipedia.org/wiki?curid=243200", "title": "Viva la vita (film 1984)", "text": "Viva la vita \u00e8 un film del 1984 diretto da Claude Lelouch.\nTrama.\nMichel Perrin, importante industriale, e Sarah Gaucher, attrice famosa, non hanno, in apparenza, nulla in comune; non si conoscono neppure. Nonostante ci\u00f2, entrambi scompaiono misteriosamente: lo stesso giorno, nello stesso momento, per riapparire insieme tre giorni dopo, comportandosi come se nulla fosse accaduto. Questa, che potrebbe sembrare a prima vista una inquietante coincidenza, si scopre ben presto essere qualcosa di pi\u00f9 di un mero fortuito caso, dacch\u00e9 lo stesso episodio si verificher\u00e0 nuovamente, con le stesse modalit\u00e0 del precedente, non molto tempo dopo. Questa seconda volta i due protagonisti portano un messaggio di pace, proveniente da entit\u00e0 extraterrestri, le quali, tra l'altro, si rivelano particolarmente abili nella comunicazione a traverso l'attivit\u00e0 onirica.\nCommento.\nL'intero film \u00e8 scandito da iperrealistici sogni, accompagnati da una futuribile melodia, basata per lo pi\u00f9 su scale maggiori, per mezzo della quale vengono cantate vocali ed alfabeto ). Il messaggio degli extraterrestri \u00e8 inteso al disarmo nucleare della Terra. \u00abCol suo cinema della facilit\u00e0 e dell'imbroglio, adornato di brillanti paradossi e di esercizi di prestigio\u00bb, qualcuno ha notato, \u00abLelouch porta la sua pietruzza alla causa del disarmo nucleare\u00bb . Altri lo hanno definito un film \u00abpazzo e sfrenato [...]. Film pacifista e antinucleare senza capo n\u00e9 coda. Ma con quel Lelouch Touch che rende leggiadro e naturale anche l'assurdo pi\u00f9 evidente. Come spesso nei suoi lavori, anche qui personaggi e storie che si intersecano, molto prima dei vari Crash di Paul Haggis e Arriaga-I\u00f1arritu movies\u00bb. Come \u00e8 stato notato, poi, il film si caratterizza per la presenza di pi\u00f9 d'una faccia nota, tanto da poter essere definito quasi un \u00abmuseo del cinema: Charlotte Rampling, Michel Piccoli, Jean-Louis Trintignant, Anouk Aim\u00e9ee, Charles Aznavour, Raymond Pellegrin\u00bb . Il film si apre con una dichiarazione del regista Claude Lelouch , durante la quale quest'ultimo domanda espressamente agli spettatori di non rivelare e divulgar la fine del film che si accingono a vedere."}
{"id": "243201", "revid": "767487", "url": "https://it.wikipedia.org/wiki?curid=243201", "title": "Vivere! (film 1937)", "text": "Vivere! \u00e8 un film drammatico del 1936, diretto dal regista Guido Brignone.\nIl film riscosse un ottimo successo di pubblico, tanto che l'anno successivo la coppia Schipa-Boratto fu nuovamente diretta da Brignone nell'analogo \"Chi \u00e8 pi\u00f9 felice di me!\".\nTrama.\nLa figlia di Tito, un tenore, sposa un amico del padre contro il suo volere, per cui i rapporti tra i due si fanno difficili. Quando per\u00f2 la figlia, a causa di un incidente, giunge in pericolo di vita, il padre per sostenerla le canta al telefono la sua canzone preferita ed i due si riappacificano.\nCanzoni.\nLe canzoni \"Vivere\" e \"Torna piccina!\", firmate da Cesare Andrea Bixio, divennero molto famose e furono interpretate da celebri cantanti, oltre che dal tenore Tito Schipa (che le eseguiva nel film). \u00c8 inoltre presente nel film la canzone \"Romantico Slow\", di Domenico Cortopassi.\nDistribuzione.\nIl film fu distribuito nelle sale cinematografiche italiane il 30 dicembre del 1936, mentre all'estero circol\u00f2 a partire dal 1938, distribuito dalla MGM."}
{"id": "243202", "revid": "767487", "url": "https://it.wikipedia.org/wiki?curid=243202", "title": "Vivere (film 1952)", "text": " \u00e8 un film del 1952 scritto e diretto da Akira Kurosawa.\nIl film, considerato tra i massimi del regista, racconta le sofferenze di un burocrate di Tokyo e la sua finale ricerca del senso della vita. Nel cast del film brilla Takashi Shimura, che recit\u00f2 in molti film di Kurosawa (il pi\u00f9 famoso dei quali come capo ne \"I sette samurai\"), che qui interpreta il povero dipendente Kanji Watanabe.\nTrama.\nL'impiegato comunale Watanabe, capoufficio della sezione civile, vedovo da venticinque anni, scopre di avere un tumore allo stomaco. Tutto gli crolla addosso e nessuno \u00e8 in grado di aiutarlo, neppure il figlio Mitsuo, che \u00e8 interessato solo all'eredit\u00e0. Ritira tutto il denaro dalla banca e decide di godersi i pochi mesi che gli restano.\nCon un autore di romanzi, conosciuto casualmente, gira per i night club di Tokyo. Frequenta una giovane ex-collega di ufficio, che gli consiglia di dare le dimissioni e di rendersi utile con qualche iniziativa seria. Ricorda che in ufficio si era occupato della trasformazione di una zona paludosa in un parco giochi per bambini. Cinque mesi dopo, Watanabe \u00e8 morto. Il parco giochi esiste. I giornalisti si chiedono se il merito spetti davvero al sindaco, come egli va dicendo, e apprendono, consultando le carte, che era stato Watanabe, con testardaggine, a fare la spola da un ufficio all'altro per rimettere in moto un progetto arenato nell'incuria generale.\nAll'inaugurazione nessuno lo ricorda: lui che si era spento seduto su un'altalena del nuovo parco, felice di aver dato un senso alla sua vita, di essere riuscito a compiere il \"miracolo\". I colleghi, ubriachi, giurano di prendere esempio da lui. Le madri dei bambini pensano al loro benefattore. Il giorno dopo \u00e8 tutto dimenticato. Un altro impiegato ha preso il suo posto in ufficio; non si parler\u00e0 mai pi\u00f9 di Watanabe.\nCritica.\n\"Vivere\" \u00e8 presente nella classifica dei 100 pi\u00f9 grandi film secondo il \"Time\", mentre compare al 459\u00ba posto nella lista dei 500 film pi\u00f9 grandi di tutti i tempi stilata dal periodico \"Empire\". Il film ha una percentuale positiva del 100% basata su 24 recensioni critiche di vari critici sul sito web Rotten Tomatoes.\nVersione italiana.\nIl film rimase inedito in Italia fino al 1986, quando la Rai lo fece doppiare per un ciclo sul regista giapponese curato da Aldo Tassone."}
{"id": "243203", "revid": "125638074", "url": "https://it.wikipedia.org/wiki?curid=243203", "title": "Vivere (film 2001)", "text": "Vivere \u00e8 un documentario del 2001 su Vittorio De Sica, diretto dal regista Franco Bernini e narrato da Marco Paolini."}
{"id": "243204", "revid": "767487", "url": "https://it.wikipedia.org/wiki?curid=243204", "title": "Voglio essere amata (film 1935)", "text": "\"Voglio essere amata (She Married Her Boss)\" \u00e8 un film del 1935, diretto da Gregory La Cava."}
{"id": "243205", "revid": "767487", "url": "https://it.wikipedia.org/wiki?curid=243205", "title": "Voglio essere amata (film 1942)", "text": "\"Voglio essere amata (Hab mich lieb)\" \u00e8 un film del 1942, diretto da Harald Braun.\nTrama.\nUna giovane ballerina \u00e8 l'oggetto del desiderio di un giovane e timido egittologo. Il ragazzo si confida con un suo amico che reputando la ragazza troppo superficiale cerca di ostacolare i suoi piani. Quando la ragazza scopre i suoi piani lo affronta ma subito dopo un iniziale diverbio tra i due nasce una simpatica amicizia che si trasformer\u00e0 presto in amore.\nProduzione.\nIl film fu prodotto dall'Universum Film (UFA)."}
{"id": "243206", "revid": "767487", "url": "https://it.wikipedia.org/wiki?curid=243206", "title": "Vortice (film 1934)", "text": "Vortice (\"Whirlpool\") \u00e8 un film drammatico del 1934 diretto da Roy William Neill. Il film \u00e8 interpretato da Jean Arthur e Jack Holt. \u00c8 stato distribuito negli USA il 10 aprile 1934 col titolo originale di \"Whirlpool\".\nTrama.\nBob, appena sposato con Sandra, durante la luna di miele la informa di essere prossimo alla condanna a morte per aver ucciso un uomo.\nQuando Bob viene incarcerato, Sandra scopre di essere incinta e decide cos\u00ec di risposarsi per dare un cognome diverso al nascituro.\nA Bob viene infine comminata la pena a vent'anni di carcere, e appena uscito entra a far parte di un'organizzazione criminale.\nTempo dopo \u00e8 chiamato al processo finale, e durante un'intervista ricorda nel viso di una giornalista quello della figlia (che vede nelle foto inviategli dalla ex moglie), e decide allora di chiudere l'intervista per evitare di essere identificato da ella.\nBob evita anche il processo, dove pu\u00f2 essere decisa la sorte di un uomo accusato ingiustamente dell'omicidio compiuto da lui, a fargli pressione vi \u00e8 per\u00f2 il suo avvocato che viene strangolato per la sua testardaggine.\nBob decide alla fine di togliersi la vita dopo aver rammentato di aver vissuto nella malavita.\nProduzione.\nIl film venne prodotto dalla Columbia Pictures Corporation.\nDistribuzione.\nDistribuito dalla Columbia Pictures Corporation, il film usc\u00ec nelle sale cinematografiche USA il 10 aprile 1934."}
{"id": "243208", "revid": "23", "url": "https://it.wikipedia.org/wiki?curid=243208", "title": "Freesbie", "text": ""}
{"id": "243209", "revid": "767487", "url": "https://it.wikipedia.org/wiki?curid=243209", "title": "Vortice (film 1953)", "text": "Vortice \u00e8 un film del 1953 diretto da Raffaello Matarazzo.\nTrama.\nElena, dopo un appuntamento con il fidanzato Guido, torna a casa dove il padre ha appena tentato di suicidarsi con il gas. Al lavoro in banca, a causa di alcuni investimenti errati, ha perso un sacco di soldi. Cos\u00ec, Elena chiede consiglio all'industriale Luigi, che promette di coprire il debito del padre e salvare la sua onorabilit\u00e0 se lei accetta di sposarlo. Pur di non vedere il padre rovinato, la ragazza lascia il fidanzato senza alcuna spiegazione e sposa Luigi.\nNonostante la nascita di una figlia il matrimonio non \u00e8 felice. Durante un viaggio tra Roma e Firenze, e Luigi ha un incidente di auto e resta paralizzato. Il chirurgo che lo opera \u00e8 proprio Guido, che ha quindi modo di ritrovare Elena ma i due rimangono alquanto distanti. Dopo aver saputo di essere rimasto paralizzato, Luigi rivela a Guido l'accordo preso con Elena e il dottore ripensa a tutto quello che \u00e8 successo sotto un'altra ottica.\nNell'incidente era rimasta coinvolta anche Clara, una soubrette ex amante di Luigi che su suo consiglio non si era fatta trovare sul luogo dell'incidente ma che era rimasta sfigurata. Clara cerca di ottenere da Luigi i soldi necessari per l'operazione e per mantenere il suo segreto e per questo si affida ad un avvocato arrivista. Luigi non vuole cedere al ricatto di Clara ma al tempo stesso \u00e8 sempre in lite con la moglie che invece si sta riappacificando con Guido, che per\u00f2 \u00e8 indeciso se accettare la proposta di lavoro come primario a Caracas. Una sera, dopo una lite, Elena esce di casa ma incontra per caso Guido e trascorre con lui un paio di ore. Nel frattempo Clara \u00e8 venuta a casa di Luigi per farsi dare i soldi. Lui le vuole dare solo un decimo della somma richiesta. La piccola Anna sente delle voci ma trova la porta chiusa. Il padre le dice di tornare a letto, non appena la madre finir\u00e0 di parlare con lui andr\u00e0 da lei a darle il bacio della buona notte.\nClara che ha visto la cassaforte piena di denaro d\u00e0 una dose massiccia di sonnifero a Luigi e gli ruba tutto il denaro. Elena torna a casa dopo aver salutato Guido e trova il marito morto. Arriva la polizia che si concentra sulla dose eccessiva di barbiturici ingerita dall'uomo e sulle parole della bambina che parla di una lite tra i genitori. Elena finisce in carcere e la piccola in un orfanotrofio. Guido, che crede nell'innocenza della donna, decide con il suo avvocato di indagare da solo e per caso ritrova in ospedale Clara che tempo prima aveva chiesto informazioni su Luigi senza per\u00f2 voler farsi vedere dalla moglie.\nLa bambina si ammala gravemente perch\u00e9 le altre bambine la accusano di essere cattiva, dato che \u00e8 stata lei a mandare in carcere la madre. Con tanta fatica le suore convincono il direttore del carcere a organizzare un incontro con la madre, unico rimedio per curare la piccina. Non volendosi pi\u00f9 separare dalla figlia Elena minaccia di gettarsi con lei dalle scale ma per fortuna arriva Guido che le annuncia la confessione e l'arresto di Clara per l'omicidio di Luigi. La coppia pu\u00f2 finalmente ricongiungersi e iniziare una nuova vita.\nProduzione.\nIl film \u00e8 ascrivibile al filone dei melodrammi sentimentali \"strappalacrime\" (poi ribattezzato dalla critica con il termine \"neorealismo d'appendice\"), molto in voga in quel periodo tra il pubblico italiano.\nA differenza dei suoi precedenti film \"strappalacrime\", questa volta Matarazzo (che di tale filone fu il regista pi\u00f9 rappresentativo) non si affida alla sua abituale coppia feticcio, ovvero Amedeo Nazzari ed Yvonne Sanson, bens\u00ec a Massimo Girotti e Silvana Pampanini.\nDistribuzione.\nLa pellicola venne distribuita nel circuito cinematografico italiano il 13 novembre del 1953.\nAccoglienza.\nIl film fu uno dei maggiori successi commerciali dell'annata cinematografica 1953-54; incass\u00f2 infatti 725.755.000 lire dell'epoca, risultando il quinto maggior introito di quella stagione in Italia."}
{"id": "243211", "revid": "767487", "url": "https://it.wikipedia.org/wiki?curid=243211", "title": "Zero in condotta (film 1933)", "text": "Zero in condotta (\"Z\u00e9ro de conduite\") \u00e8 un film del 1933, diretto da Jean Vigo. Stroncato dalla censura come \"antifrancese\" \u00e8 uscito nelle sale solo nel 1945.\nTrama.\nFiniscono le vacanze ed \u00e8 tempo per alcuni ragazzini di ritornare al collegio, luogo austero dove i tutori, adulti ottusi, infliggono loro punizioni severe e li privano della libert\u00e0 e della creativit\u00e0. Quattro ragazzi, puniti con uno \"zero\" in condotta, decidono di ribellarsi, complice un nuovo sorvegliante, Huguet (Jean Dast\u00e9), pi\u00f9 vicino alla mentalit\u00e0 dei giovani che a quella rigida degli altri adulti. Si scatena cos\u00ec una battaglia il giorno della festa del collegio, dove gli adulti hanno la peggio e i ragazzi possono correre per i tetti, finalmente liberi.\nAnalisi.\nL'inizio del racconto di Vigo sottolinea la spensieratezza giocosa dell'infanzia: il treno che riporta due ragazzi a scuola dopo le vacanze \u00e8 teatro dei loro scherzi. Alla stazione si profila la severit\u00e0 del collegio che accoglie i ragazzi allineati in fila per due, ma anche la figura stravagante del nuovo istitutore Huguet. La camerata di notte porta in primo piano le figure di tre giovanissimi protagonisti (Caussat, Colin e Briel) sottoposti alle punizioni del \u201cCensore\u201d.\n\u00c8 nella ricreazione che ha inizio il complotto dei tre, apparentemente coperti dall'insegnante Huguet, che, oltre a imitare il celebre Charlot, si dimostrer\u00e0 addirittura capace di fare la verticale sulla cattedra tra l'entusiasmo dei ragazzi, che avr\u00e0 fine all'ingresso dell'altro insegnante che, con tutt'altro stile, punir\u00e0 pi\u00f9 tardi i ragazzi con il solito zero in condotta e la proibizione di uscire di domenica. La presentazione del rettore del collegio \u00e8 uno dei momenti pi\u00f9 divertenti del film; egli arriva quando i ragazzi sono in procinto di uscire con il giovane maestro, che, lasciatoli soli, passeggia svagato e corteggia una signora. Altro personaggio grottesco nel corpo docente \u00e8 \u201cCornacchia\u201d, sorpreso a derubare i ragazzi dei loro dolci e punito con una rappresaglia a base di colla, dai ragazzi stessi. Il vitto del collegio scatena una reazione scomposta e canzonatoria.\nLe attenzioni ambigue del professore di scienze provocano una violenta reazione verbale (\u2018Y a la m\u00e9rde\u2019, anagramma dello pseudonimo del padre di Vigo) di altro giovanissimo protagonista, (Tabart) presentato fin dalla scena della stazione con tratti delicatamente effeminati, che viene cos\u00ec definitivamente accettato dai tre ribelli. L'azione giunge al suo culmine: i quattro ragazzi organizzano una rivolta in occasione della festa della scuola, in cui manichini ed esibizioni circensi sottolineano l'impasse espressiva di un potere definitivamente messo alla berlina e fuggono sui tetti, verso i cieli sereni di una nuova libert\u00e0."}
{"id": "243212", "revid": "767487", "url": "https://it.wikipedia.org/wiki?curid=243212", "title": "Zero in condotta (film 1983)", "text": "Zero in condotta \u00e8 un film comico del 1983, diretto dal regista Giuliano Carnimeo.\nTrama.\nAnni sessanta. Tra gli allievi dell'ultimo anno di un liceo classico c'\u00e8 Renato, giovane studente da sempre innamorato, ma non ricambiato, della compagna di classe Manuela. Insieme ai due inseparabili amici, approfittando dell'assenza dei genitori, organizza in casa sua una festa con Manuela ed altre due compagne di classe. Sospeso da scuola per essersi introdotto nello spogliatoio femminile, Renato decide di partire per la Svezia pensando di trovare facili avventure sessuali. Sul treno incontra una signora diretta a Firenze, che gli confessa di essere in cerca di avventure con giovani ragazzi per vendicarsi del marito, che l'ha tradita con una diciottenne. Nel salutarlo la signora gli consegna un biglietto con il proprio numero di telefono e lo invita ad andarla a trovare. Il ragazzo torna a Roma e, dopo aver scoperto che la signora del treno \u00e8 la moglie del professore di matematica, decide di tornare a corteggiare Manuela.\nCuriosit\u00e0.\nNel corso del film viene citato \"Divorzio all'italiana\" ma poi si vedono Nino Manfredi e Stefania Sandrelli. In realt\u00e0 viene mostrato qualche fotogramma di \"C'eravamo tanto amati\", infatti nel primo film citato Nino Manfredi non fa parte del cast.\nColonna sonora.\nFanno da sfondo alla pellicola le canzoni di quel periodo: quelle maggiormente ricorrenti durante il film sono \"Renato\", il successo di Mina e \"La gatta\" quest'ultima cantata da Gino Paoli. Inoltre, durante una scena d'amore che vede protagonista Renato, viene eseguita \"Quando\", scritta da Luigi Tenco ma cantata da Gino Paoli."}
{"id": "243213", "revid": "767487", "url": "https://it.wikipedia.org/wiki?curid=243213", "title": "Zingara (film 1916)", "text": "Zingara \u00e8 un cortometraggio diretto dal regista Riccardo Tolentino e uscito in Italia per la prima volta il 1\u00ba aprile 1916 a Roma."}
{"id": "243214", "revid": "767487", "url": "https://it.wikipedia.org/wiki?curid=243214", "title": "Zingara (film 1969)", "text": "Zingara \u00e8 un film del 1969, diretto dal regista Mariano Laurenti, che trae spunto dall'omonima canzone, vincitrice al Festival di Sanremo 1969.\nL'attore principale nonch\u00e9 cantante del brano sanremese, Bobby Solo, \u00e8 doppiato da Pino Colizzi nelle scene recitate.\nTrama.\nFranco Sarresi \u00e8 un giovane di provincia, che con il suo complesso, i \"Gamberi\", cerca di raggiungere il successo, esibendosi spesso nel ristorante del Cavaliere, dove conoscono il Commendator Piergiovanni che fornisce loro l'indirizzo per un provino con un talent scout.\nDurante un viaggio in Cinquecento per recarsi ad un provino, incontra una ragazza in difficolt\u00e0 con la sua automobile, Marisa (che vive con i genitori e la sorella Silvia), e se ne innamora ricambiato.\nMa il padre della ragazza l'ha gi\u00e0 promessa sposa al cugino Augusto, figlio dello zio Camillo, che si finge malato per convincerla: e cos\u00ec Marisa si allontana da Franco.\nScoraggiato e deluso, il ragazzo rallenta anche l'attivit\u00e0 del complesso, che si impegna (in particolare Orazio) per farlo riavvicinare a Marisa, ma senza risultati; il successo poi arriva con una canzone che racconta del suo amore per la ragazza.\nMa una sera al Piccadilly, un locale notturno, durante un'esibizione in una festa di Carnevale Franco nota una zingara mascherata, e le chiede di leggere la sua mano e di dirle che futuro avr\u00e0.\nNon riesce ad ascoltare la risposta perch\u00e9 gli amici lo chiamano per suonare, ma scrive una canzone sull'accaduto, \"Zingara\".\nLa zingara \u00e8 per\u00f2 Marisa, che si \u00e8 travestita per riallacciare i rapporti con Franco: i due si rivedono, ma c'\u00e8 ancora il cugino Augusto tra loro.\nIl cugino, per\u00f2, reincontra una fidanzata che aveva avuto durante un soggiorno in Inghilterra (Elizabeth, una ballerina delle Bluebell), e decide di estorcere del denaro al padre di Marisa, fingendosi in fin di vita e bisognoso di una costosa operazione chirurgica.\nMa l'inganno viene scoperto, Marisa abbandona il cugino Augusto e ritorna con Franco."}
{"id": "243215", "revid": "1652635", "url": "https://it.wikipedia.org/wiki?curid=243215", "title": "Ibiza (isola)", "text": "Ibiza (: , \"Ib\u00ec\u1e93a\"), in forma italiana Iviza (nome ufficiale in catalano \"Eivissa\"; si veda il paragrafo Toponimia), \u00e8 un'isola situata nel Mar Mediterraneo; appartiene politicamente alla Spagna e con Formentera \u00e8 una delle due isole Pitiuse. Le sue citt\u00e0 principali sono: Ibiza, Santa Eul\u00e0ria des Riu e Sant Antoni de Portmany.\nToponimia.\n\"Eivissa\" (pronuncia locale , in catalano standard ) \u00e8 la denominazione dell'isola in catalano, mentre in spagnolo essa \u00e8 meglio conosciuta come \"Ibiza\".\nIl nome italiano \u00e8 Iviza (pron. , in passato anche ), in forma antica Eviza (pron. ).\nStoria.\nNel 654 a.C. coloni fenici fondarono un porto nelle isole Baleari, chiamandolo \"Ibossim\". Divenne noto fra i Romani (che lo chiamarono \"Ebusus\") per il suo vino, marmo e piombo. I greci, che arrivarono a Ibiza durante il tempo dei fenici, furono i primi a chiamare le due isole di Ibiza e Formentera \"\" (\"Pity\u00fbssai\", \"isole coperte dai pini\"). Con il declino fenicio dopo le invasioni assire, Ibiza pass\u00f2 sotto la protezione di Cartagine. L'isola produceva tinta, sale, salsa di pesce (il \"garum\") e lana.\nUn tempio per le offerte alla dea Tanit fu eretto nella caverna di Es Cuyram, e il resto delle Isole Baleari entr\u00f2 nell'orbita commerciale di Eivissa dopo il 400 a.C. Ibiza divenne un notevole centro di traffici lungo le rotte del Mediterraneo. L'Iberia cominci\u00f2 a stabilire le sue stazioni commerciali nella vicina Maiorca, da dove Cartagine reclutava come mercenari grandi quantit\u00e0 dei famosi guerrieri delle Baleari per le numerose guerre che combatteva.\nDurante la seconda guerra punica l'isola fu assalita dai due fratelli Scipioni (Publio, padre dell'Africano, e Gneo Cornelio) nel 209 a.C. ma rimase fedele a Cartagine. Esauritasi la fortuna militare cartaginese sul continente iberico, Ibiza venne usata dal generale cartaginese Mago per radunare approvvigionamenti e uomini prima di navigare verso Minorca e quindi in Liguria. Ibiza riusc\u00ec a negoziare un trattato favorevole con i romani che le risparmiarono un'ulteriore distruzione e le permisero di sopravvivere con le sue istituzioni punico-cartaginesi fino ai giorni dell'Impero, quando divenne ufficialmente un municipio romano. Questa sopravvivenza fece di Ibiza un luogo eccellente per studiare la civilt\u00e0 punico-cartaginese ai giorni nostri, ma trasform\u00f2 l'isola in un sonnolento avamposto imperiale dato che divenne pi\u00f9 distaccato dalle importanti rotte commerciali del tempo. L'isola fu conquistata da Giacomo I d'Aragona nel 1235.\nDurante il periodo franchista l'isola venne interessata ad un sistema nazionalista e dipendentista dalla Spagna. Vennero costruite varie fortificazioni di difesa contro i francesi e inglesi per evitare un'invasione in caso di entrata in guerra della Spagna accanto all'asse.\nGeografia.\nIbiza fa parte dell'arcipelago delle Baleari, nonostante a volte viene distaccato da queste con Formentera e altri isolotti disabitati prendendo il nome di Isole Pitiuse.\nOccupa una superficie di 572\u00a0km\u00b2 e al suo interno scorre un solo fiume, il Santa Eulalia del R\u00edo, l'unico delle Isole Baleari, che da qualche anno rimane secco per l'eccessivo sfruttamento delle falde acquifere dell'isola.\nIl punto pi\u00f9 alto dell'isola \u00e8 la cima di Sa Talaiassa, a 475\u00a0m sul livello del mare.\nClima.\nIl clima di Ibiza \u00e8 mediterraneo, con temperature minime che in inverno raramente scendono sotto i 7\u00a0\u00b0C, le estati sono secche, con temperature medie da 20\u00a0\u00b0C a 25\u00a0\u00b0C nel periodo compreso da giugno a settembre.\nAmministrazione.\nIbiza fa parte amministrativamente della comunit\u00e0 autonoma delle Isole Baleari, la cui capitale \u00e8 Palma, sull'isola di Maiorca.\nIbiza comprende 5 comuni delle Baleari. In senso orario dalla costa sud, questi sono:\nAl censimento del 2001 questi comuni avevano una popolazione totale di abitanti, che era salito a una cifra stimata di entro l'inizio del 2010, e hanno una superficie di 572,56\u00a0km\u00b2.\nLingua.\nEivissenc \u00e8 il dialetto nativo del catalano che si parla a Ibiza e la vicina Formentera. Inoltre, a causa dell'influenza del turismo o residenti stranieri, sono diffuse altre lingue come il tedesco, l'inglese e l'italiano.\nTrasporti.\nCollegamenti aerei.\nL'Aeroporto di Ibiza si trova a 7\u00a0km dalla citt\u00e0 di Ibiza e dispone di un solo terminale. Viene utilizzato dalle compagnie low cost per voli nazionali, internazionali e intercontinentali (ad esempio Aer Lingus, Air Berlin, Baboo, Blu-express, Condor, Vueling, ecc.). In aeroporto si trovano servizi aeroportuali (ufficio di cambio). Mezzi pubblici da/per l'aeroporto prevedono bus, taxi, autonoleggi, vetture con autista. La linea Bus 10 collega l'aeroporto direttamente al porto principale dell'isola da dove \u00e8 possibile imbarcarsi per Formentera.\nCollegamenti marittimi.\nL'isola di Ibiza \u00e8 collegata anche tramite linee di traghetti esse partono dal porto di Sant Antoni e Ibiza Citt\u00e0 per Barcellona, Maiorca, D\u00e9nia, e Valencia. Ci sono anche traghetti per Formentera dal porto di Sant Antoni (normalmente ogni mercoled\u00ec), e tutti i giorni dalle citt\u00e0 di Ibiza, Santa Eulalia, e Figueretes-Platja d'en Bossa.\nTrasporto locale.\nDiversi autobus pubblici viaggiano anche tra Sant Antoni e Ibiza Citt\u00e0 ogni 15 minuti in estate e ogni mezz'ora in inverno. In aggiunta, ci sono autobus da Sant Antoni a Cala Bassa, Cala Conta e Cala Tarida, e per l'aeroporto. Da Ibiza ci sono autobus per la Platja d'en Bossa, Ses Salines, l'aeroporto, e Santa Eul\u00e0ria.\nTurismo.\nIbiza \u00e8 una destinazione turistica molto popolare soprattutto tra i giovani, grazie al mare cristallino e per la vita notturna concentrata maggiormente in due zone: da una parte nel capoluogo dell'isola e dall'altra a Sant Antoni de Portmany.\nNumerose le discoteche e i club, tra i pi\u00f9 famosi ci sono il Privilege, Amnesia (famoso per i suoi schiuma-party), l'HI (il recente sostituto dello Space), il Pacha (che ha 22 altri club sparsi per il mondo), il DC10, l'USHUAIA.. Numerosi anche i bar sulla spiaggia ad esempio Bora Bora, Nassau Beach Club a Playa d'en Bossa, Cotton beach club a Cala Tarida, il Blue Marlin a Cala Jondal... Sempre a Ibiza da citare il Caf\u00e9 Mambo, suggestivo locale di Sant Antoni de Portmany dal quale si assite ogni sera a spettacolari tramonti.\nDa maggio ad ottobre giungono sull'isola produttori e DJ per presentare nuove canzoni e temi di musica house, trance e techno.\nDa qualche anno il consiglio dell'isola sta tentando di promuovere Ibiza anche per un turismo pi\u00f9 tranquillo e familiare, con disposizioni per i club di chiudere alle 6 del mattino e che tutti i nuovi hotel siano dei 5 stelle Ibiza infatti gode anche di numerose spiagge poco conosciute come quelle che si estendono nel lato settentrionale dell'isola adatte a un turista pi\u00f9 tranquillo in cerca di relax. Inoltre, sempre sul lato a nord dell'isola si possono ammirare piccoli centri caratterizzati dal classico stile catalano.\nSpiagge.\nTra le spiagge pi\u00f9 belle di Ibiza ricordiamo:"}
{"id": "243216", "revid": "767487", "url": "https://it.wikipedia.org/wiki?curid=243216", "title": "Zingari (film 1916)", "text": "Zingari \u00e8 un film del 1916, diretto da Ubaldo Maria Del Colle e Mario Gargiulo. La pellicola \u00e8 tratta dall'omonima opera lirica del 1912 di Ruggero Leoncavallo."}
{"id": "243218", "revid": "767487", "url": "https://it.wikipedia.org/wiki?curid=243218", "title": "Zingari (film 1920)", "text": "Zingari \u00e8 un film muto del 1920 diretto da Mario Almirante.\nTrama.\nIl re degli zingari Jammadar vorrebbe che sua figlia Vielka andasse sposa a Gudlo, uomo del clan, forte e valoroso, ma anche ambizioso e violento. Vielka invece \u00e8 innamorata di Sindel, capo di un clan rivale. Alla morte di Jammadar, Vielka viene incoronata regina, ma a questo\npunto, il fiero Sindel, che non aspira a diventare un \"principe consorte\", cerca di abbandonare la donna. Gudlo, perfidamente, ferisce a tradimento Sindel. Ma Vielka, rinunciando alla corona, riacquista l'amore di Sindel e scaccia dal clan Gudlo.\nProduzione.\nCon interprete principale Italia Almirante Manzini, la diva del muto della casa torinese Fert, la pellicola, che originariamente, ha una lunghezza di 1674 metri (61 minuti circa), ottiene il \"visto censura\" n. 15604 il 1\u00ba marzo 1920.\nUna copia restaurata, dalla Scuola Nazionale di Cinema, di 48 min a 20f/s (1.091 metri) \u00e8 invece disponibile presso la Cineteca Nazionale ed \u00e8 stata presentata al festival cinematografico \"Il cinema ritrovato\" del 2000.\nCritica.\nU. Ugoletti in \"Febo\" del 5 gennaio 1921: \u00ab Un ottimo film. Il soggetto richiam\u00f2 alla memoria molti elementi romantici sufficientemente sfruttati dal cinematografo, ma tuttavia la vicenda \u00e8 logica, serrata, avvincente e contiene anche situazioni di una certa originalit\u00e0. La messa in scena \u00e8 pressoch\u00e9 impeccabile: fedele e accurata negli interni, assai pittoresca negli esterni. La tecnica \u00e8 d'una modernit\u00e0 veramente degna d'una Casa che, come la Fert, ha dato a tutta la sua produzione un bene definito carattere di rinnovazione. L'interpretazione \u00e8 affidata ad un complesso di artisti veramente eccezionale. Su tutti emerge tuttavia Italia Almirante Manzini, che ha saputo creare una parte abbastanza ardua e complicata con un senso di profonda umanit\u00e0, di vigoroso e caldo intuito interpretativo \u00bb.\nCarlo Fischer in \"La Cine-fono\" del 10 luglio 1921: \u00ab \"Zingari\", il nuovo film teatrale edito dalla Fert e interpretata dai migliori elementi della grande editrice torinese, ci ha fatto conoscere un Mario Almirante, al quale \u00e8 mancata la vena. A parte l'originalit\u00e0 fatalmente scomparsa dalle produzioni moderne,in \"Zingari\" \u00e8 venuta meno anche quella leggerezza di mano nello svolgere con equilibrio e continuit\u00e0 le varie azioni sceniche e interpretative.\nIl lavoro ha avuto poi cattiva alleata l'interpretazione della coppia Almirante-Novelli, che ha coadiuvato a sminuire l'importanza e l'interesse del film per l'incertezza della recitazione. L'Almirante Manzini cur\u00f2 pi\u00f9 la sua plastica e la bellezza del suo volto che il personaggio che doveva incarnare: [...] se \u00e8 stato fedelmente riprodotto l'aspetto esteriore, psicologicamente ella non dice niente. Amleto Novelli, costretto in una parte quasi di scorcio, senza rilievo, non pot\u00e9 dare una interpretazione di carattere, per quanto si denoti in lui ottime disposizioni artistiche. \"Zingari\" \u00e8 un film che all'atto della visione si segue volentieri, anzitutto perch\u00e9 si va ad assisterla con la prevenzione di vedere qualche cosa di eccezionale, e poi perch\u00e9 esteriormente il lavoro si presenta sotto l'aspetto di un'edizione d\u00ec lusso: splendida fotografia, bella messa in scena, bellissima la protagonista; ma, a visione ultimata, ripensando a tutto l'assieme, si prova una sgradevole impressione di vuoto e ci si accorge che il lavoro presenta lacune immense di indole organica\ne soggettiva \u00bb.\nZadig in \"La rivista cinematografica\" del 10 marzo 1921: \u00ab Un lavoro indiscutibilmente in grande stile. E per grande intendo dire che ci \u00e8 stato dato una volta tanto il modo di assistere ad un film veramente completo, dove cio\u00e8 si possa assaporare tutto ci\u00f2 che il cinematografo pu\u00f2 dare di meglio, sia dal lato tecnico che artistico. [...] Ottima la fotografia. Rilevantissimi i quadri di montagna. La Casa Fert pu\u00f2 dire d'aver raggiunto con \"Zingari\" un vero successo, riuscendo a dimostrare come si possa arrivare anche col semplice ad accontentare realmente il gusto del pubblico \u00bb."}
{"id": "243219", "revid": "767487", "url": "https://it.wikipedia.org/wiki?curid=243219", "title": "Zorro (serial cinematografico)", "text": "Zorro (\"Zorro's Fighting Legion\") \u00e8 un serial cinematografico del 1939, prodotto dalla Republic Pictures, in 12 episodi, diretto dai registi John English e William Witney. In Italia il serial \u00e8 uscito in una versione \"condensata\" di 98 minuti.\nTrama.\nDon Diego Vega, con la maschera, il mantello nero e il suo inseparabile cavallo \u00e8 alle prese con gli oppressori messicani."}
{"id": "243220", "revid": "1576011", "url": "https://it.wikipedia.org/wiki?curid=243220", "title": "Eredivisie", "text": "La Eredivisie (; nederlandese per \"Divisione onoraria\") \u00e8 il massimo livello del campionato olandese di calcio.\nIl campionato olandese occupa il 18\u00ba posto del ranking mondiale dei campionati stilato annualmente dall'IFFHS e il 12\u00ba posto a livello continentale, pertanto \u00e8 considerato una delle leghe calcistiche pi\u00f9 competitive d'Europa.\nStoria.\nIl primo titolo fu assegnato nel 1897-1898 e fino al 1954 la squadra campione dei Paesi Bassi veniva decisa tramite i play-off tra i vari campioni regionali. Si trattava, tuttavia, di un torneo dilettantistico. Dal 1958-1959, con l'avvento del professionismo, \u00e8 messo in palio tramite un campionato di 18 squadre, in cui ogni formazione affronta tutte le altre per 2 volte con partite di andata e ritorno.\nDal 1990 al 1999 il nome ufficiale della lega \u00e8 stato \"PTT Telecompetitie\" (dal nome dello sponsor, PTT Telecom), che fu cambiato in \"KPN Telecompetitie\" nel 1999 e in \"KPN Eredivisie\" nel 2000. Dal 2002 al 2005 il campionato venne chiamato \"Holland Casino Eredivisie\". Dalla stagione 2005-2006 il campionato viene sponsorizzato dalla lotteria \"Sponsorloterij\", ma per ragioni legali il nome dello sponsor non pu\u00f2 essere accostato ad \"Eredivisie\".\nLa stagione 2019-2020 fu sospesa e cancellata dalla Federazione calcistica dei Paesi Bassi (KNVB) il 24 aprile 2020, a seguito dell'emergenza dovuta alla pandemia di COVID-19 nei Paesi Bassi. Oltre a non assegnare il titolo, la KNVB decise di non procedere n\u00e9 a promozioni n\u00e9 a retrocessioni.\nFormato.\nLa massima divisione \u00e8 composta da 18 club. Ogni club incontra gli altri 17 due volte durante la stagione, una volta in casa e una volta in trasferta. Come molte altre leghe dell'Europa continentale (escluse, quindi, la Gran Bretagna e l'Irlanda), l'Eredivisie si concede una lunga pausa di un mese durante l'inverno, cio\u00e8 durante le vacanze per il Natale e per Capodanno.\nAl termine della stagione, il club classificato per ultimo retrocede nella serie B olandese, l'Eerste Divisie (Prima Divisione), mentre il campione dell'Eerste Divisie viene automaticamente promosso in Eredivisie. Il penultimo e il terzultimo club classificati nella Eredivisie vanno a dei playoff di promozione e retrocessione. I playoff vengono disputati in due gruppi da cinque squadre: ogni gruppo \u00e8 composto da un club di Eredivisie e da quattro di Eerste Divisie qualificati. Ai play-off accedono la seconda e terza classificata della Eerste Divisie e le vincitrici dei 4 periodi cui \u00e8 suddiviso il campionato. In entrambi i due gruppi, ogni squadra gioca un match di andata e uno di ritorno contro le altre quattro (in totale disputa 8 match). Le due vincitrici di ciascun gruppo giocano la stagione successiva in Eredivisie, mentre le altre sei squadre rimangono o retrocedono in Eerste Divisie.\nPartecipazioni per squadra.\nSono 54 le squadre che hanno preso parte ai 66 campionati di Eredivisie che sono stati disputati a partire dal 1956-57 fino alla stagione 2021-22. Ajax, Feyenoord e PSV sono le uniche squadre ad essere sempre presenti e, insieme all'Utrecht, a non essere mai retrocesse dall'Eredivisie.\nStatistiche.\nL' ha vinto il maggior numero di titoli, 35, l'ultimo nel 2021. Il \u00e8 secondo con 24, e il segue con 15.\nDal 1960, queste tre grandi del calcio olandese, mai retrocesse insieme all'Utrecht, hanno vinto tutti i titoli tranne quattro: il titolo del 1963-64, andato al DWS, il titolo del 1980-81, andato all' e quelli recenti del 2008-2009 e 2009-2010 vinti rispettivamente da AZ (secondo titolo) e Twente, il quale per la prima volta ha vinto l'Eredivisie."}
{"id": "243221", "revid": "1635571", "url": "https://it.wikipedia.org/wiki?curid=243221", "title": "Highland", "text": "L'area dello Highland (\"Altopiano\", \"Roinn na G\u00e0idhealtachd\" in gaelico scozzese) \u00e8 una unit\u00e0 amministrativa situata nelle Highlands scozzesi ed \u00e8 la pi\u00f9 vasta area amministrativa della Scozia e dell'intero Regno Unito.\nHighland confina con le aree amministrative di Moray, Aberdeenshire, Perth and Kinross e Argyll e Bute (queste amministrazioni, cos\u00ec come quelle di Angus e Stirling, includono nel loro territorio aree delle Highlands scozzesi). Highland copre comunque la maggior parte del territorio delle Highlands scozzesi e delle Ebridi Interne e comprende parte dei territori delle tradizionali contee della Scozia quali Inverness-shire, Ross-shire, e Cromartyshire, tutta l'area delle tradizionali contee di Sutherland, Nairnshire e Caithness, e la parte nord occidentale dell'Argyll.\nQuest'area fu creata per la prima volta come una regione nella riforma amministrativa del 1975, ed aveva come distretti Badenoch e Strathspey, Caithness, Inverness, Lochaber, Nairn, Ross e Cromarty, Skye e Lochalsh, Sutherland. Nel 1996 questi distretti furono aboliti e la loro amministrazione fu trasferita alla Highland, che diventava cos\u00ec una autorit\u00e0 amministrativa unitaria.\nLa maggioranza degli abitanti non trova corretto parlare di Highland. Molto pi\u00f9 comune \u00e8 invece, quando si fa riferimento all'area amministrativa, sentir parlare di \"the Highland Council area\" o \"the Highland area\". Altrettanto utilizzati sono i nomi delle contee tradizionali (ad esempio \"Ross-shire\"). \u00c8 errato parlare di Highlands con riferimento all'area amministrativa. Spesso l'area Highland \u00e8 confusa con quella delle Highlands e Isole.\nIl capoluogo amministrativo di Highland \u00e8 la citt\u00e0 di Inverness."}
{"id": "243223", "revid": "767487", "url": "https://it.wikipedia.org/wiki?curid=243223", "title": "Zorro (film)", "text": "Zorro \u00e8 un film del 1975 diretto da Duccio Tessari.\nTrama.\nCartagena, primi dell'Ottocento. Il neo governatore della colonia spagnola di Nuova Aragona, Miguel De La Serna, incontra in una locanda il vecchio amico Diego, esponendogli i nobili principi con cui vuole governare il popolo, oppresso dalle costanti ingiustizie commesse dai funzionari corrotti e dei banditi, pagati dagli Inglesi per indebolire la Spagna. Diego, presumibilmente un mercenario giramondo, \u00e8 uno spadaccino fenomenale ma anche un uomo cinico e disilluso sulla natura umana e sulle logiche della politica; durante la cena \"canzona\" l'amico per il suo idealismo ingenuo.\nMiguel tuttavia subisce un attentato, ordito dal colonnello Huerta, nel quale, nonostante Diego lo difenda uccidendo molti aggressori, rimane ferito mortalmente. Dona dunque il suo anello di governatore a Diego, facendogli promettere, in punto di morte, di governare in sua vece secondo giustizia. Diego accetta e si impegna di non uccidere nessuno \"in nome\" di Miguel.\nGiunto a Nuova Aragona, Diego si presenta al palazzo dei governatori con l'identit\u00e0 di De La Serna, sotto per\u00f2 le spoglie fittizie di uomo inetto, stupido ed effeminato, dedito alla vita di corte. La personalit\u00e0 del governatore non disturba le ambizioni di Huerta, che riesce benissimo, affidata la sicurezza del nobile al sergente Garcia, ad opprimere la popolazione con ulteriori imposte e divieti.\nDiego, dunque, ispirato dai racconti di un bambino e da una sua \"fantasia\" immaginaria, diviene Zorro, il giustiziere mascherato che difende il popolo oppresso dal colonnello Huerta, liberando Frate Fran\u00e7isco dall'ingiusta condanna. Il finto nobile si divide tra la divertente vita di palazzo con la stupida quanto odiosa zia Carmen, infatuatosi del capitano Prussiano Fritz von Merkel, e la difesa della popolazione, ormai sull'orlo della rivolta. Nasce inoltre un'attrazione sentimentale tra Zorro ed Ortensia Pulido, cugina del defunto Miguel De La Serna a cui erano state requisite le ricchezze e i possedimenti in quanto sovversiva.\nIl colonnello Huerta dunque ordina la condanna ai lavori forzati di Frate Francisco e dei ribelli, che vengono imprigionati dai soldati, e ordina l'arresto di Ortensia Pulido. Zorro affronta i soldati, libera i prigionieri, depista i soldati fuori citt\u00e0 e libera Ortensia. Dopo varie vicissitudini, Diego inscena la sua morte come Miguel De La Serna, permettendo cos\u00ec a se stesso di agire unicamente come Zorro e giungere alla resa dei conti.\nIl cavaliere mascherato infine si dirige presso il palazzo e affronta coraggiosamente il colonnello Huerta in un duello lunghissimo ed estenuante, combattuto con spade e armi di vario genere, fino a giungere alla torre del palazzo. Rivelata la sua vera identit\u00e0, Zorro uccide il colonnello, vendicando cos\u00ec l'amico governatore e restituendo la giustizia al popolo. Ortensia assume le redini della rivolta popolare, mentre Zorro si allontana all'orizzonte.\nProduzione.\nLe riprese avvennero principalmente in Spagna, ad Aranjuez (Madrid) e ad Almer\u00eda (Andalusia). Le scene della residenza del governatore vennero realizzate presso il Museo Cerralbo a Madrid. Tutte le altre scene interne vennero girate a Roma. Le scene della fuga di Ortensia dalle prigioni della fortezza sono state girate a Castel Sant'Angelo.\nDistribuzione.\nIl film usc\u00ec nelle sale italiane il 6 marzo 1975, distribuito dalla Titanus.\nColonna sonora.\nLa colonna sonora fu affidata agli Oliver Onions, pseudonimo di Guido e Maurizio De Angelis, che pubblicarono il singolo \"Zorro Is Back/To You Mi Chica\" distribuito in Europa e Giappone. Entrambi i brani confluirono nell'LP ufficiale della colonna sonora, \"Zorro (Original Film Soundtrack)\", ristampato pi\u00f9 volte anche in CD nel corso degli anni."}
{"id": "243225", "revid": "287204", "url": "https://it.wikipedia.org/wiki?curid=243225", "title": "Atollo Baa", "text": "Latollo Baa \u00e8 un atollo delle Maldive. Questo atollo amministrativo consiste di tre distinti atolli naturali.\nIsole abitate.\nDharavandhoo Dhonfanu Eydhafushi Fehendhoo Fulhadhoo Goidhoo Hithaadhoo Kamadhoo Kendhoo Kihaadhoo Kudarikilu Maalhos Thulhaadhoo.\nIsole disabitate.\nAhivaffushi Aidhoo Anhenunfushi Bathalaa Bodufinolhu Boifushi Dhakendhoo Dhandhoo Dhigufaruvinagandu Dhunikolhu Enboodhoo Fehenfushi Finolhas Fonimagoodhoo Fulhadhoorah kairi finonolhu Funadhoo Gaagandufaruhuraa Gaavillingili Gemendhoo Hanifaru Hanifarurah Hibalhidhoo Hirundhoo Horubadhoo Hulhudhoo Innafushi Kanifusheegaathu finolhu Kanifushi Kashidhoogiri Keyodhoo Kihaadhufaru Kihavah-huravalhi Kudadhoo Kunfunadhoo Landaagiraavaru Lunfares Maaddoo Maafushi Maamaduvvari Maarikilu Madhirivaadhoo Medhufinolhu Mendhoo Milaidhoo Miriandhoo Muddhoo Muthaafushi Nibiligaa Olhugiri Thiladhoo Ufuligiri Undoodhoo Vakkaru.\nIsole turistiche, aeroporti e isole industriali sono considerate disabitate."}
{"id": "243226", "revid": "10369", "url": "https://it.wikipedia.org/wiki?curid=243226", "title": "Diritto reale minore", "text": ""}
{"id": "243227", "revid": "39224", "url": "https://it.wikipedia.org/wiki?curid=243227", "title": "Treno ad Alta Velocit\u00e0", "text": ""}
{"id": "243228", "revid": "479409", "url": "https://it.wikipedia.org/wiki?curid=243228", "title": "Alta velocit\u00e0", "text": ""}
{"id": "243230", "revid": "767487", "url": "https://it.wikipedia.org/wiki?curid=243230", "title": "Torny", "text": "Torny (toponimo francese) \u00e8 un comune svizzero di 933 abitanti del Canton Friburgo, nel distretto della Gl\u00e2ne.\nStoria.\nIl comune di Torny \u00e8 stato istituito 2004 con la fusione dei comuni soppressi di Middes e Torny-le-Grand.\nGeografia antropica.\nLe frazioni di Torny sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "243231", "revid": "1305772", "url": "https://it.wikipedia.org/wiki?curid=243231", "title": "Highland (disambigua)", "text": ""}
{"id": "243232", "revid": "536103", "url": "https://it.wikipedia.org/wiki?curid=243232", "title": "Usufrutto", "text": "L'usufrutto \u00e8 un diritto reale minore regolato dagli articoli e seguenti del codice civile, consistente nel diritto di un soggetto (usufruttuario) di godere di un bene di propriet\u00e0 di un altro soggetto (nudo proprietario) e di raccoglierne i frutti, ma con l'obbligo di rispettarne la destinazione economica. Si tratta di un diritto reale di godimento su cosa altrui dal contenuto molto vasto: le facolt\u00e0 dell'usufruttuario hanno infatti un'estensione che si approssima, pur senza raggiungerla, alla facolt\u00e0 di godere delle cose spettanti al proprietario, al quale residua la nuda propriet\u00e0.\nIl diritto di usufrutto \u00e8 sempre temporaneo. Non pu\u00f2 infatti durare oltre la vita dell'usufruttuario o, se questo \u00e8 una persona giuridica, oltre il termine di trent'anni. L'usufrutto, che viene disposto contro il proprietario, pu\u00f2 essere costituito anche a favore di una pluralit\u00e0 di viventi e, se disposto esplicitamente nell'atto che trattasi di usufrutto congiunto, opera fra questi il diritto di accrescimento, estinguendosi in questo caso l'usufrutto alla morte dell'ultimo superstite, diversamente, alla morte di ogni usufruttuario, la relativa quota si consolider\u00e0 con la nuda propriet\u00e0.\nLe spese e le imposte relative al bene sono ripartite tra nudo proprietario (spese per le straordinarie riparazioni) e usufruttuario (spese per l'ordinaria manutenzione e imposte che incombono sul reddito). Il nudo proprietario pu\u00f2 rifiutarsi di pagare le spese straordinarie relative alla propriet\u00e0, in questo caso l'usufruttuario pu\u00f2 decidere di coprire le incombenze e pretendere successivamente il rimborso dei beni versati per sostenere le spese straordinarie al momento della cessazione dell'usufrutto.\nLa separazione di usufrutto e nuda propriet\u00e0 \u00e8 uno schema talora utilizzato nella vendita di immobili. Il valore di mercato dell'immobile viene scontato di un ammontare che decresce con l'et\u00e0 dell'usufruttuario, poich\u00e9 si prevede rispetto alla vita media un minore numero di anni in cui diventer\u00e0 pieno l'esercizio dei diritti di propriet\u00e0 e l'immobile sar\u00e0 abitabile per l'acquirente. In alcuni casi, \u00e8 lo stesso proprietario che vende la nuda propriet\u00e0 dell'immobile per disporre di un reddito integrativo (per la vecchiaia in particolare), e si tiene l'usufrutto.\nL'intestatario dell'immobile \u00e8 certo della nuda propriet\u00e0, mentre pu\u00f2 essere privato dell'usufrutto se non esercita i diritti a esso legati (come la domiciliazione o l'affitto). I sindaci non hanno poteri di espropriazione forzata, ma la legge conferisce loro il potere di requisizione degli immobili disabitati e sfitti da un periodo maggiore di 7 anni, per porre rimedio a una situazione di caro-case e di emergenza abitativa. Il principio applicato \u00e8 quello del primato della pubblica utilit\u00e0 sull'interesse privato, e in base a questo il Comune diventa l'usufruttuario che assegna gli immobili a persone residenti, e incassa un affitto da quanti si trasferiscono ad abitare negli appartamenti confiscati.\nL'usufrutto in diritto romano.\n\"Usufructus est ius alienis rebus utendi fruendi, salva rerum substantia\": \u00e8 la definizione dell'istituto di diritto romano, per il quale \u00abl'usufrutto \u00e8 il diritto di usare e usufruire di cose altrui senza alterarne la natura e la consistenza\u00bb.\nIn diritto romano l'usufrutto nasce come diritto reale di godimento su cosa altrui, ossia come uno degli \"iura in re aliena\", in base al quale il titolare poteva usare (\"uti\") il bene oggetto del diritto in vista percepirne i frutti (\"frui\"), e pi\u00f9 in generale tutto ci\u00f2 che ne rappresentava reddito normale. Il diritto aveva tipicamente come oggetto una \"res\" fruttifera e inconsumabile.\nIn origine (III secolo a.C.), verosimilmente, il diritto di usufrutto fu escogitato dalla giurisprudenza romana per svolgere verosimilmente una funzione alimentare: il testatore imponeva all'erede, mediante un \"legatum sinendi modo\", di lasciar percepire periodicamente i frutti di una cosa fruttifera alla vedova a cui era stato legato da matrimonio \"sine manu\", e che per questa ragione, non entrando a far parte della famiglia del marito, non poteva succedergli. Nasceva cos\u00ec la figura dell'usufrutto uxorio, che tanto spazio avrebbe trovato nel diritto successorio dei secoli seguenti.\nPer ovviare alla palese forzatura che si veniva a realizzare in tal modo, si ammise in seguito che l'usufrutto potesse essere costituito \"mortis causa\" mediante \"legatum per vindicationem\", legato a effetti obbligatori. Per la sua originaria funzione alimentare l'usufrutto in un primo momento si pot\u00e9 costituire solo a favore di persone fisiche. Successivamente per\u00f2, in epoca classica, si ammise che potesse esserne beneficiario anche una persona giuridica. Il giurista Paolo defin\u00ec l'istituto come \u00abil diritto di usare e fruire della cosa altrui, facendone salva la sostanza\u00bb (\"ius alienis rebus utendi fruendi, salva rerum substantia\").\nCaratteri fondamentali dell'istituto erano: \nA tutela dell'istituto era concessa una \"vindicatio ususfructus\", sul modello della \"vindicatio servitutis\", chiamata anche, gi\u00e0 dalla tarda et\u00e0 classica, \"actio confessoria servitutis\". Oltre che con la morte o la \"capitis deminutio\" dell'usufruttuario, l'usufrutto si estingueva per \"consolidatio\" (nel momento in cui venivano a coincidere nella stessa persona le figure dell'usufruttuario e del nudo proprietario), per \"remissio\" e per \"non usus\", modi di estinzione sostanzialmente corrispondenti a quelli previsti per la servit\u00f9, in tutto e per tutto trasferiti nella regolazione contemporanea dell'istituto.\nUsufrutto legale e volontario.\nL'art. 978 c.c. dispone che \"l'usufrutto \u00e8 stabilito dalla legge o dalla volont\u00e0 dell'uomo. Pu\u00f2 anche acquistarsi per usucapione\".\nL'usufrutto legale ha perduto la sua importanza con la soppressione della dote e dell'usufrutto del coniuge nelle successioni legittime: resta l'usufrutto dei genitori sui beni dei figli minorenni. In quest'ultimo caso i frutti cos\u00ec percepiti debbono essere destinati al mantenimento della famiglia e all'istruzione e all'educazione dei figli. Si perde con la decadenza dalla responsabilit\u00e0 genitoriale.\nL'usufrutto stabilito \"per volont\u00e0 dell'uomo\" \u00e8 quello costituito per contratto o testamento.\nUn'ipotesi particolare di usufrutto volontario \u00e8 quella della vendita con riserva d'usufrutto. In tal caso si ha un unico negozio (e si stipula un unico contratto), con il quale l'alienante trasferisce la sola nuda propriet\u00e0, riservando per s\u00e9 i diritti di godimento inerenti all'usufrutto. Diffuso nella pratica, \u00e8 un caso particolare di cessione del bene a familiari (in genere figli, da parte dei genitori) che anche qualora disposta nella forma di compravendita \u00e8 qualificata d'ufficio come donazione, per il recepimento di specifica disposizione in materia fiscale. Questa modalit\u00e0 \u00e8 utilizzata pure da persone che hanno necessit\u00e0 di realizzare una vendita per immediato bisogno di contante, e talora stipulano un patto di riscatto per rientrare quanto prima nel possesso della piena propriet\u00e0.\nAnche quando l'usufrutto si costituisce per contratto, questo esaurisce la propria funzione nella costituzione del diritto reale su cosa altrui. Non c'\u00e8 rapporto di corrispettivit\u00e0 fra i diritti del nudo proprietario e quelli dell'usufruttuario.\nDiritti e doveri dell'usufruttuario.\nL'usufruttuario ha diritto di conseguire il possesso dei beni (art. ), previa redazione dell'inventario dei beni e previa prestazione di idonea garanzia, dalla quale sono per\u00f2 esonerati gli usufruttuari legali e l'alienante con riserva di usufrutto.\nGli abusi nei quali incorra alienando i beni o deteriorandoli o lasciandoli perire pu\u00f2 condurre alla estinzione anticipata dell'usufrutto (secondo il principio per il quale l'abuso fa perdere il diritto del quale si \u00e8 abusato).\nAl termine dell'usufrutto, l'usufruttuario dovr\u00e0 restituire la cosa al proprietario, nello stato in cui si trovava quando l'ha ricevuta, salvo il deterioramento derivante dall'uso. Quando si tratta di universalit\u00e0 di beni mobili, dovr\u00e0 reintegrarla delle singole cose perite. Il criterio in base al quale giudicare il modo con il quale egli ha custodito, sar\u00e0 quella dell'ordinaria diligenza del buon padre di famiglia.\nIl quasi-usufrutto.\nL'usufrutto pu\u00f2 avere come oggetto cose consumabili o fungibili. In questo caso, solitamente definito come \"quasi-usufrutto\", l'usufruttuario dovr\u00e0 restituire, al termine dell'usufrutto, il loro equivalente in quantit\u00e0 e qualit\u00e0.\nIn alcuni casi un usufrutto si converte in quasi-usufrutto: si trasferisce sull'indennit\u00e0 dovuta dal terzo che ha cagionato il perimento della cosa; si trasferisce, in caso di perimento di cosa assicurata, sull'indennit\u00e0 dovuta dall'assicuratore (art. 995 c.c.).\nMa in questo caso non si ha un diritto reale su cosa altrui. Infatti il soggetto che riceve i beni consumabili ne diventa proprietario e ha l'obbligo di restituire un tandundem (un'uguale quantit\u00e0 di beni dello stesso genere alla scadenza del contratto).\nL'art. 995 c.c. comprende cose consumabili: l'usufruttuario ha diritto di servirsene e ha l'obbligo di pagarne il valore al termine dell'usufrutto secondo la stima convenuta. Mancando la stima si ha un'obbligazione con facolt\u00e0 alternativa a carico dell'usufruttuario, o di pagare il valore che le cose hanno al termine dell'usufrutto o restituirne altre di uguale qualit\u00e0 e quantit\u00e0.\nIl quasi-usufruttuario acquista non solo il godimento dei beni, ma anche la propriet\u00e0 degli stessi e pu\u00f2 disporne in modo pieno, essendo obbligato solo a restituire o il tantundem o il corrispondente valore.\nDiscussa \u00e8 la natura di tale diritto: secondo una dottrina minoritaria che ammette l'istituto della propriet\u00e0 temporanea, la fattispecie dell'articolo, attribuendo al quasi-usufruttuario la qualifica di vero e proprio proprietario, non \u00e8 usufrutto, ma una delle ipotesi previste dal codice di propriet\u00e0 temporanea. Il passaggio di propriet\u00e0 delle cose consumabili avviene al momento stesso della costituzione del diritto, in virt\u00f9 del principio consensualistico dell'art. 1376 c.c.\nViceversa la dottrina preferibile ritiene che la fattispecie prevista dall'art. 995 c.c. \u00e8 sempre e comunque un diritto di usufrutto, un diritto reale di godimento su cosa altrui con la peculiarit\u00e0 dovuta all'oggetto: cose consumabili, cio\u00e8 quei beni la cui normale utilizzazione comporta la loro consumazione, distruzione o esaurimento (insomma beni che non possono essere utilizzati pi\u00f9 di una volta). \nData questa loro caratteristica, i beni consumabili possono formare esclusivamente oggetto di diritto di propriet\u00e0 e non di diritti minori. I beni inconsumabili, invece, non si distruggono con un solo utilizzo e possono essere usati pi\u00f9 volte, e pertanto possono essere oggetto di diritti reali minori: in questa categoria rientrano anche i beni deteriorabili (art. 996 c.c.), che devono essere restituiti nello stato in cui si trovano.\nLa peculiarit\u00e0 della fattispecie \u00e8 che, pur trattandosi di usufrutto, l'usufruttuario ne acquista comunque la propriet\u00e0 (n\u00e9 potrebbe essere altrimenti, visto che i beni sono destinati a esaurirsi). Il problema che si pone \u00e8: quando si acquista tale propriet\u00e0?\nSecondo la tesi minoritaria sopra vista l'acquisto avviene ex art. 1376 c.c., cio\u00e8 al momento stesso del perfezionamento del contratto; viceversa, per la teoria preferibile l'acquisto della propriet\u00e0 in capo al quasi-usufruttuario non avviene immediatamente e automaticamente al momento della costituzione del diritto, ma solo nel momento in cui i beni verranno mescolati con gli altri beni dell'usufruttuario, ovvero nel momento in cui essi verranno consumati o alienati a terzi."}
{"id": "243233", "revid": "226458", "url": "https://it.wikipedia.org/wiki?curid=243233", "title": "Diritto reale di uso", "text": "Il diritto reale di uso \u00e8 un diritto reale minore di godimento su cosa altrui, disciplinato, insieme al diritto reale di abitazione dagli del Codice Civile.\nDifferisce dall'usufrutto per elementi qualitativi e quantitativi:"}
{"id": "243234", "revid": "203434", "url": "https://it.wikipedia.org/wiki?curid=243234", "title": "Diritto reale di abitazione", "text": "Il diritto reale di abitazione \u00e8 un diritto reale di godimento su bene altrui. \u00c8 disciplinato, insieme al diritto reale di uso, dagli del codice civile italiano.\nIl diritto reale di abitazione \u00e8 pi\u00f9 circoscritto del diritto di uso: ha per oggetto una casa e consiste nel diritto di abitarla solo per i bisogni del titolare del diritto e della sua famiglia.\nIl codice non consente di cedere il diritto ad altri o di dare in locazione la casa gravata da questo diritto.\nIl diritto di abitazione sulla casa adibita a residenza coniugale spetta anche, in caso di morte di uno dei coniugi, al coniuge superstite ed, essendo considerato un legato \"ex lege\", si acquisisce immediatamente al momento dell'apertura della successione ereditaria.\nDi diversa natura \u00e8 l'assegnazione della casa coniugale, a seguito di separazione dei coniugi, al coniuge affidatario della prole minore o (dopo le modifiche introdotte dalla legge n. 54 dell'8 febbraio 2006) in caso di affido condiviso, al coniuge con cui la prole minore stabilisce la propria residenza.Tale fattispecie, infatti, integra in capo all'assegnatario un diritto di natura personale, in quanto disposta solo nell'interesse della prole, e non un diritto reale di abitazione (Cass. Civ., Sez. V, sent. n. 6192/2007).\nCollegamenti esterni.\nSito ufficiale dell'Agenzia delle Entrate"}
{"id": "243237", "revid": "10369", "url": "https://it.wikipedia.org/wiki?curid=243237", "title": "Diritto reale d'abitazione", "text": ""}
{"id": "243238", "revid": "10369", "url": "https://it.wikipedia.org/wiki?curid=243238", "title": "Diritto d'uso", "text": ""}
{"id": "243239", "revid": "10369", "url": "https://it.wikipedia.org/wiki?curid=243239", "title": "Diritto di uso", "text": ""}
{"id": "243241", "revid": "10369", "url": "https://it.wikipedia.org/wiki?curid=243241", "title": "Diritto d'abitazione", "text": ""}
{"id": "243242", "revid": "10369", "url": "https://it.wikipedia.org/wiki?curid=243242", "title": "Diritto reale d'uso", "text": ""}
{"id": "243243", "revid": "10369", "url": "https://it.wikipedia.org/wiki?curid=243243", "title": "Diritto di abitazione", "text": ""}
{"id": "243244", "revid": "1272592", "url": "https://it.wikipedia.org/wiki?curid=243244", "title": "Oftalmologia", "text": "Loftalmologia, anche detta oculistica o \"oftalmoiatria\" (dal greco \u1f40\u03c6\u03b8\u03b1\u03bb\u03bc\u03cc\u03c2, \"occhio\") \u00e8 la branca della medicina che si occupa di prevenzione, diagnosi, riabilitazione e terapia sia medica sia chirurgica delle malattie dell'apparato visivo, ossia dell'occhio e dei suoi annessi, della correzione dei vizi refrattivi (vizi di rifrazione o ametropia) e delle patologie visive correlate. Si tratta di una delle discipline mediche e chirurgiche pi\u00f9 antiche e viene praticata dal medico detto oculista, chiamato anche oftalmologo.\nStoria.\nGi\u00e0 nel Codice di Hammurabi pi\u00f9 di 3600 anni fa furono promulgate regolamentazioni per operazioni agli occhi: il medico doveva ottenere una retribuzione di 10 scicli per un'operazione con esito positivo, mentre in caso di esito negativo gli sarebbero state tagliate le mani. All'epoca ellenistica risalgono sia i primi studi accurati dell'anatomia dell'occhio (in particolare per opera di Erofilo da Calcedonia) sia le prime operazioni di rimozioni della cataratta. Nel Medioevo il compito dell'oculista venne assunto dal cosiddetto \"incisore della cataratta\". Grazie a un coltello speciale il cristallino opaco (\"cataratta\") veniva premuto all'interno dell'occhio, nella camera vitrea. Tale tecnica chirurgica, denominata \u2018'depressione della cataratta'\u2019, esponeva a frequenti complicazioni, soprattutto di ordine infettivo. Johann Sebastian Bach mor\u00ec in seguito a un'operazione alla cataratta. Georg Friedrich H\u00e4ndel sopravvisse alla sua prima operazione, ma rimase cieco per tutta la vita.\nL'oculistica faceva parte inizialmente della chirurgia e si \u00e8 sviluppata solo nel corso del XVIII secolo; nel XIX secolo si \u00e8 affermata come materia autonoma. Il primo insegnamento di Oculistica in Italia fu affidato a Michele Troja a Napoli nel 1779; nel 1815 venne inaugurato, presso l'Universit\u00e0 di Napoli, il primo reparto di Clinica Oculistica (Clinica Reale di Oftalmiatria), diretto dal professor Giovanni Battista Quadri. Le prime cliniche in Europa furono aperte all'inizio del XIX secolo a Erfurt e Budapest. La prima cattedra di oftalmologia fu occupata da Georg Joseph Beer (1763-1821) che nel 1818 era diventato ordinario di oculistica a Vienna. Precedentemente vi aveva aperto nel 1813 la prima clinica universitaria per malati agli occhi.\nFino al XVIII secolo l'anatomia e la modalit\u00e0 di funzionamento dell'occhio erano poco chiare. I principali studi sull'anatomia del bulbo oculare erano stati effettuati da Girolamo Fabrici d'Acquapendente (1537-1619), Marcello Malpighi (1627-1694) e Giovanni Battista Morgagni (1632-1723), mentre quelli pi\u00f9 significativi sulla fisiologia della visione erano di Cartesio (1596-1650) e Thomas Young (1773-1829). Solo a partire dal XIX secolo si scoprirono particolari delle strutture oculari grazie al frequente utilizzo del microscopio e nuove conoscenze sul funzionamento dell'organo visivo, sistematicamente utilizzabili per la terapia. Nel 1800 Carl Gustav Himly coni\u00f2 il termine \"oftalmologia\"; nello stesso anno Thomas Young descrisse l'astigmatismo.\nI progressi pi\u00f9 significativi nel campo della diagnosi sono stati l'invenzione dell'oftalmoscopio da parte di Hermann von Helmholtz (1821-1894) nel 1851 e del perimetro da parte di Richard F\u00f6rster (1825-1902). I passi decisivi per le operazioni agli occhi sono stati il trattamento di estrazione della cataratta da parte di Albrecht von Graefe (1828-1870), che \u00e8 considerato il padre dell'oculistica, e il primo trapianto di cornea (cheratoplastica) nel 1906 da parte di Eduard Zirm (1863-1944).\nWilliam Horatio Bates (1860-1931) ha scoperto un metodo alternativo per la correzione dei difetti visivi, che consiste nel rilassare la mente. Non ha tuttavia formulato una tesi scientifica a supporto della metodica.\nNegli ultimi decenni sono stati aggiunti processi sempre pi\u00f9 innovativi nella diagnosi e nella terapia che hanno migliorato la comprensione delle malattie oculari e le possibilit\u00e0 di trattamento. Specialmente l'esame della retina, che rappresenta l'elemento neuro-sensoriale fondamentale dell'organo visivo, ha compiuto passi notevoli (p.e. tomografia a coerenza ottica). Le malattie infiammatorie, degenerative e da agenti lesivi della superficie oculare possono essere indagate con metodiche citologiche e l'uso di coloranti vitali. Nella diagnostica del glaucoma sono state introdotte metodiche computerizzate per l'esame del campo visivo e per l'analisi delle fibre del nervo ottico (GDX, HRT, OCT). Grazie agli apparecchi topografici e agli aberrometri \u00e8 possibile esaminare la curvatura e le caratteristiche ottiche della cornea. In caso di opacit\u00e0 delle strutture attraversate dalla luce (cataratta, emorragie, cicatrici da traumi) possono essere eseguiti esami ecografici per la valutazione dei tessuti interni del bulbo oculare.\nMalattie principali.\nL'oculistica si occupa di malattie: \nOrganizzazione.\nGli oculisti in tutti i Paesi del mondo sono organizzati in associazioni. Alcuni esempi sono la Societ\u00e0 Oftalmologica Italiana (SOI), l'Associazione Italiana Medici Oculisti (AIMO), l'Associazione Italiana Strabismo (AIS), l'associazione sindacale dei Medici Oculisti italiani (ASMOOI), l'American Academy of Ophthalmology (AAO) e l'American Association for Pediatric Ophthalmology and Strabismus (AAPOS)."}
{"id": "243245", "revid": "122905743", "url": "https://it.wikipedia.org/wiki?curid=243245", "title": "Luca Mosca", "text": "Biografia.\nHa compiuto gli studi al Conservatorio G. Verdi di Milano, dove si \u00e8 diplomato in pianoforte, in clavicembalo e in composizione; suoi docenti sono stati Eli Perrotta, Antonio Ballista, Marina Mauriello, Salvatore Sciarrino e Franco Donatoni. \u00c8 attivo come pianista e clavicembalista, proponendo spesso in concerto programmi composti prevalentemente da musica contemporanea, autori del novecento storico e sue musiche.\nCome pianista ha inciso per la \"CGD\" gli \"\u00c9tudes\" di Claude Debussy, oltre a musiche di vari autori romantici.\nVive e lavora a Venezia, dove \u00e8 docente presso il Conservatorio B. Marcello.\n\u00c8 parente di Maurizio Mosca, istrionico giornalista e opinionista sportivo.\nLa musica.\nCompositore decisamente prolifico, sin dalla giovane et\u00e0 si \u00e8 ritrovato sulla ribalta internazionale, avendo avuto esecuzioni in molte sedi e manifestazioni quali la \"Biennale di Venezia\", \"Milano Musica\", \"Musica nel nostro tempo\" a Milano, \"Pomeriggi musicali\" a Milano, \"Piccola Scala\", \"Bologna Festival\", \"Orchestra regionale toscana\", \"Teatro Massimo\" di Palermo, \"Radio France\", \"Centre Pompidou di Parigi\", \"Festival Musica\" di Strasburgo, \"WDR\" di Colonia, \"Auditorium Nacional de Madrid\", \"Wien Modern\" a Vienna, oltrech\u00e9 in numerosi concerti in tutta Europa.\nDopo avere inizialmente subito delle influenze dai suoi insegnanti, ben presto Mosca si affranc\u00f2 da esse per percorrere una sua strada personale. Trascorso un periodo postmoderno, \u00e8 approdato ad un linguaggio personale e riconoscibile, basato su un uso pressoch\u00e9 costante del totale cromatico dove la componente ritmica \u00e8 di primaria importanza, spesso unita ad un utilizzo decisamente virtuosistico di voci e strumenti.\nDalla fine degli anni novanta Mosca si interessa sempre di pi\u00f9 al teatro musicale, in questo campo sono da citare le opere \"Peter Schlemil\" (1997), \"K. Trilogia della solitudine\" (2000) e \"Mr. Me\" (2003), opera comica in un atto, nella quale non \u00e8 difficile notare nel suo protagonista (\"Mr Minestrony\", che si dedica alla politica dopo essersi occupato di spettacolo) una mordace satira di Silvio Berlusconi e del suo governo.\nPer il 150\u00ba anniversario dell'Unit\u00e0 d'Italia, ha ricevuto dal Maggio Musicale Fiorentino la commissione di un'opera, il Real-Italy \"L'Italia del destino\".\nLe sue opere sono edite da Suvini Zerboni (Milano)."}
{"id": "243246", "revid": "111373", "url": "https://it.wikipedia.org/wiki?curid=243246", "title": "Montagny (Svizzera)", "text": "Montagny (toponimo francese) \u00e8 un comune svizzero di 2\u00a0536 abitanti del Canton Friburgo, nel distretto della Broye.\nStoria.\nIl comune di Montagny \u00e8 stato istituito 2000 con la fusione dei comuni soppressi di Montagny-la-Ville e Montagny-les-Monts; 2004 ha inglobato il comune soppresso di Mannens-Grandsivaz. Sede comunale \u00e8 la frazione di Cousset.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Montagny sono:\nInfrastrutture e trasporti.\nMontagny \u00e8 servito dalla stazione di Cousset sulla ferrovia Friburgo-Yverdon."}
{"id": "243249", "revid": "74801", "url": "https://it.wikipedia.org/wiki?curid=243249", "title": "Lahr/Schwarzwald", "text": "Lahr/Schwarzwald \u00e8 una citt\u00e0 tedesca situata nel Land del Baden-W\u00fcrttemberg nel sud della Germania, tra Friburgo, Offenburg e Baden-Baden. Conta circa di abitanti."}
{"id": "243250", "revid": "212348", "url": "https://it.wikipedia.org/wiki?curid=243250", "title": "Servit\u00f9 prediale", "text": ""}
{"id": "243251", "revid": "212348", "url": "https://it.wikipedia.org/wiki?curid=243251", "title": "Servit\u00f9 prediali", "text": ""}
{"id": "243253", "revid": "10369", "url": "https://it.wikipedia.org/wiki?curid=243253", "title": "Garanzie reali", "text": ""}
{"id": "243254", "revid": "10369", "url": "https://it.wikipedia.org/wiki?curid=243254", "title": "Garanzia reale", "text": ""}
{"id": "243255", "revid": "10369", "url": "https://it.wikipedia.org/wiki?curid=243255", "title": "Diritto reale di garanzia", "text": ""}
{"id": "243262", "revid": "59037713", "url": "https://it.wikipedia.org/wiki?curid=243262", "title": "Patto commissorio", "text": ""}
{"id": "243263", "revid": "2214452", "url": "https://it.wikipedia.org/wiki?curid=243263", "title": "Diritti reali di garanzia", "text": "I diritti reali di garanzia nell'ordinamento giuridico italiano, sono un tipo di diritto reale su cosa altrui, con la funzione di vincolare un dato bene a garanzia di un dato credito.\nDescrizione generale.\nFunzione.\nIn genere, la garanzia del creditore \u00e8 rappresentata dal patrimonio del debitore, ma questo \u00e8 solo una \"garanzia generica\" del credito: al creditore non \u00e8 data la certezza di potersi soddisfare, in caso di inadempimento, su un dato bene del debitore. \nUna \"garanzia specifica\" (che dia al creditore la certezza di potersi soddisfare su un dato bene) \u00e8 invece rappresentata dalla costituzione del pegno o dell'ipoteca.\nPegno e ipoteca sono garanzie reali parziarie. Tradizionalmente li si definisce come diritti reali di garanzia su cosa altrui: il bene resta di propriet\u00e0 di chi, debitore o terzo, lo ha dato in pegno o in ipoteca, e pu\u00f2 essere dal proprietario liberamente alienato. Ma il creditore acquista sul bene un duplice diritto:\nSul creditore pignoratizio o ipotecario incombe un onere: non pu\u00f2 sottoporre ad esecuzione forzata altri beni del debitore se non sottopone prima ad esecuzione i beni gravati da pegno o da ipoteca (art. 2911 c.c.).\nIl perimento del bene.\nLa cosa oggetto di pegno o di ipoteca pu\u00f2 perire o deteriorarsi, in modo da essere insufficiente alla sicurezza del creditore: questi pu\u00f2 esigere che gli sia prestata altra garanzia o, in mancanza, pu\u00f2 chiedere l'immediato pagamento del credito (art. 2743 c.c.).\nSe l'oggetto della garanzia era assicurato, il diritto di pegno o di ipoteca sulle cose perite o deteriorate si converte in pegno sul credito dell'assicurato nei confronti dell'assicuratore. Analoga conversione in pegno sul credito opera nel caso di costituzione sulla cosa di servit\u00f9 coattive o di comunione forzosa o in caso di esproprio per pubblica utilit\u00e0.\nIl patto commissorio.\nSecondo il codice civile italiano \u00e8 nullo il patto commissorio, ovvero il patto (autonomo o aggiunto ad un'altra garanzia tipica) con il quale creditore e debitore convengano che, in caso di mancato pagamento, la cosa data in pegno o in ipoteca passi in propriet\u00e0 del creditore (art. 2744 del Codice civile), costituendo una forma di usura reale. Infatti la cosa data in pegno o sottoposta a ipoteca potrebbe avere un valore superiore all'ammontare del credito che garantisce. Di questo maggior valore il creditore non pu\u00f2 profittare, a danno del debitore e degli altri creditori. Questo divieto non pu\u00f2 essere eluso con la vendita a scopo di garanzia, perch\u00e9 \u00e8 un contratto in frode alla legge.\nL'art. 2744 impedisce una violazione della \"par condicio creditorum\" con una procedura celere che sfuggirebbe al controllo giudiziale sottraendo un bene al patrimonio del comune debitore sul quale rivalersi. Il divieto di patto commissorio rispetta inoltre il divieto di autotutela del privato (di \"farsi giustizia da solo\"), essendo la funzione esecutiva una prerogativa statale esclusiva.\nUna pluriennale giurisprudenza della Corte di Cassazione lo considera come divieto di risultato ed espressione di un principio generale che sancisce la nullit\u00e0 di qualsiasi patto commissorio, sia esso accessorio o autonomo rispetto a diverso contratto (21 gennaio 2016, n. 1075, Cass. 12-1-2009 n. 437; Cass. 11-6-2007 n. 13621; Cass. 19-5-2004 n. 9466; Cass. 2, 20-7-1999 n. 7740).\nFondamento del divieto di utilizzo.\nVarie tesi sono state proposte per giustificare il divieto del patto commissorio. Innanzitutto, ci si \u00e8 riferiti all'interesse del debitore, che pu\u00f2 essere pregiudicato sia dalla particolare coazione cos\u00ec esercitata dal creditore, sia dalla sproporzione tra valore del debito e valore del bene preteso dal creditore. A questa tesi si obietta che contrasterebbe con la sanzione della nullit\u00e0, la quale risulterebbe eccessiva in un contesto in cui l'unico interesse da difendere \u00e8 quello del debitore (a questo fine, si rileva, sarebbe sufficiente anche la mera annullabilit\u00e0: cos\u00ec ANDRIOLI).\nSi \u00e8 anche sostenuto che la ragione del divieto si troverebbe nella necessit\u00e0 di evitare i pregiudizi che potrebbero derivare da un tale accordo agli altri creditori, non ugualmente garantiti ma, anzi, penalizzati dai riflessi di quella che diventerebbe, altrimenti, una causa di prelazione atipica. Tuttavia, sembra improprio parlare di nascita di una causa di prelazione atipica, quantomeno nei casi in cui il patto commissorio afferisca ad un pegno o ad una ipoteca, perch\u00e9 sono detti istituti a creare la prelazione, che infatti \u00e8 tipica (CARNEVALI). Inoltre, la tutela dei creditori \u00e8 in genere attuata con l'azione revocatoria, che porta all'inefficacia relativa dell'atto, mentre qui la legge ha optato per la pi\u00f9 grave sanzione della nullit\u00e0.\nCos\u00ec, proprio la presenza della nullit\u00e0 ha suggerito di ricercare la ragione del divieto del patto commissorio nella tutela di un interesse generale, superindividuale: si pu\u00f2 in questo senso fare riferimento alla necessit\u00e0 di evitare che il patto commissorio diventi un patto di stile, andando a fondare un sistema di garanzie incapace di realizzare l'assoggettamento del patrimonio del debitore ai fini di garanzia generale considerati dalla legge all'articolo 2740 (BIANCA).\nSi noti poi come la legge sanzioni il patto commissorio afferente ad una garanzia tipica (ipoteca o pegno) e ne rappresenti una vietata modalit\u00e0 di esecuzione. Si ritiene comunque che la sanzione riguardi anche il patto commissorio autonomo, il quale, pur non afferendo ad alcuna garanzia tipica, ha comunque la stessa funzione giuridica ed economica del modello espressamente vietato.\nPatto commissorio immediatamente traslativo.\nVisto che l'articolo 2744 vieta una figura di patto commissorio che \u00e8 sospensivamente condizionata, nella sua efficacia, all'inadempimento del debitore, ci si chiede se ricada nel divieto anche l'alienazione in garanzia immediatamente efficace, ma risolutivamente condizionata al pagamento del debito (o, il che \u00e8 lo stesso, accompagnata da un patto di retrovendita con effetti obbligatori). Parte della dottrina ritiene valida la vendita in garanzia immediatamente efficace (RUBINO; PUGLIESE), che, si inquadra, secondo questa prospettiva, nella vendita con patto di riscatto. Si sostiene questa tesi con vari argomenti: a differenza dei trasferimenti condizionati, si nota, il rischio del perimento del bene \u00e8 qui gravante sul creditore (per\u00f2, il rischio del perimento ha rilevanza economica ma non giuridica, dato che il credito cui afferisce il trasferimento del bene comunque permane). \nSi \u00e8 altres\u00ec notato che il passaggio di propriet\u00e0 avviene in base al consenso delle parti e non in base ad un unilaterale potere di appropriazione del creditore insoddisfatto, come nel caso dell'articolo 2744: si pu\u00f2 per\u00f2 obiettare che, in ogni caso, il consolidarsi della propriet\u00e0 in capo al creditore dipende pur sempre dall'inadempimento del debitore. Per la dottrina maggioritaria, invece, non \u00e8 rilevante elemento di differenziazione quello fornito dal momento in cui si verifica l'effetto traslativo (stipula del contratto o inadempimento) ed \u00e8 possibile, stante l'identit\u00e0 di ratio, l'applicazione analogica del divieto \"ex\" articolo 2744 anche all'ipotesi di patto commissorio immediatamente traslativo.\nAnche la Giurisprudenza, per lungo tempo, ha ammesso la validit\u00e0 della vendita immediatamente traslativa, risolutivamente condizionata all'inadempimento del debitore. Successivamente, la Suprema Corte a Sezioni Unite, ha mutato il proprio indirizzo (Cass. 1989/1611 e Cass. 2001/9900), affermando la nullit\u00e0 della vendita con patto di riscatto o di retrovendita in ogni caso in cui essa fosse piegata ad una ratio di garanzia, senza alcuna distinzione fondata sul criterio temporale. Si rileva, pertanto, che in ogni caso la finalit\u00e0 perseguita \u00e8 quella di aggirare il divieto di patto commissorio, a prescindere dalla modalit\u00e0 di attuazione.\nPatto commissorio ed alienazione in garanzia. Patto commissorio obbligatorio.\nProprio considerando ammissibile un'alienazione in garanzia immediatamente efficace e poi destinata a venire meno mediante l'adempimento dell'obbligazione cos\u00ec garantita, una dottrina (RUBINO; GRECO e COTTINO) ha sostenuto la validit\u00e0 della vendita a scopo di garanzia, strutturata come una vendita accompagnata da riscatto o patto di retrovendita (in forza della quale costruzione la cosa garantisce, col suo immediato trasferimento in propriet\u00e0 del mutuante, la somma data a mutuo e la sua restituzione: il mutuatario potr\u00e0 riacquistare la cosa pagandone il prezzo, cio\u00e8 restituendo la somma mutuata). La liceit\u00e0 di questa figura viene sostenuta in base al suo inquadrarsi nella vendita con patto di riscatto, tipicamente ammessa dall'ordinamento, e la funzione di garanzia rappresenterebbe un motivo delle parti, strutturalmente compatibile con la causa della compravendita realizzata. Nel patto commissorio ad effetti obbligatori il debitore assume l'obbligo di trasferire la propriet\u00e0 del bene al creditore in caso d'inadempimento: ma il fatto che l'effetto traslativo si verifichi dopo l'inadempimento grazie ad una nuova manifestazione di volont\u00e0 del debitore non pu\u00f2 impedire l'operativit\u00e0 del divieto di patto commissorio. Infatti, l'assenza di trasferimento automatico \u00e8 supplita dall'ammissibilit\u00e0 di una esecuzione in forma specifica dell'obbligo di contrarre, e comunque il patto commissorio obbligatorio causa lo stesso danno di quello ad efficacia reale.\nLimiti del divieto \"ex\" articolo 2744 c.c..\nLe alienazioni in garanzia sono comunque ammesse purch\u00e9 non ricadano nel divieto di legge. Cos\u00ec, \u00e8 ammissibile il patto marciano, in cui il creditore diventa proprietario della cosa ricevuta in garanzia quando il debitore non adempie, ma c'\u00e8 l'obbligo di far stimare la cosa da parte di un terzo successivamente all'inadempimento: conseguentemente, il creditore \u00e8 tenuto a versare al debitore la differenza tra valore del bene stimato e credito inadempiuto. Non evita la nullit\u00e0 una stima preventiva all'inadempimento se inibisce la prova di una eventuale sperequazione sopravvenuta fra i valori dei beni e dei crediti, n\u00e9 \u00e8 rilevante una equivalenza tra valore del bene e ammontare del credito del tutto casuale. \u00c8 poi ammessa la consegna al creditore, dopo l'inadempimento, di una cosa del debitore in luogo del pagamento: si tratta di una comune \"datio in solutum\", che comporta la facolt\u00e0, ma non il diritto, per il creditore, di ricevere la cosa (l'illiceit\u00e0 della situazione potrebbe per\u00f2 derivare dalla prova che la consegna sia avvenuta in esecuzione di precedente impegno assunto dal debitore, ricadendosi cos\u00ec nell'ipotesi di patto commissorio obbligatorio, comunque vietato).\nDisciplina della nullit\u00e0.\nLa nullit\u00e0 del patto commissorio \u00e8 regolata dalle norme generali. Per alcuni (ANDRIOLI) andrebbe applicato l'articolo 1419 I comma e la nullit\u00e0 del patto commissorio si estenderebbe ai contratti cui accede. Per altri ci\u00f2 comporterebbe, in ultima analisi, il travolgimento anche del contratto di mutuo cui il patto vietato afferisce (VALLILLO), quindi andrebbe applicato l'articolo 1419 II comma: il patto commissorio sarebbe nullo e andrebbe sostituito di diritto dalla norma imperativa per la quale la potest\u00e0 di esecuzione ed il potere giurisdizionale spettano solo allo stato. Per altri, una volta dichiarata la nullit\u00e0 del patto commissorio per la sua capacit\u00e0 di derogare alle norme su pegno ed ipoteca, queste norme si applicherebbero direttamente, senza necessit\u00e0 di ricorrere all'articolo 1419 (CARNEVALI).\nTutela giudiziaria.\nAttraverso l'articolo 1079 del codice civile \u00e8 consentito ad un soggetto, attraverso l'esperimento di una azione giudiziale, il riconoscimento del suo diritto di servit\u00f9 su un bene di cui non \u00e8 proprietario. In realt\u00e0, secondo una prassi consolidata, questo genere di azione di rivendica \u00e8 esperibile per la difesa di qualsiasi tipo di diritto reale, quindi, non soltanto per l'ipotesi della servit\u00f9. Da un punto di vista procedurale, l'azione si compie mediante l'introduzione di un giudizio, dinanzi al tribunale territorialmente competente."}
{"id": "243264", "revid": "15756", "url": "https://it.wikipedia.org/wiki?curid=243264", "title": "Purgatorio", "text": "Il purgatorio \u00e8 la condizione, il processo o il luogo di purificazione o di pena temporanea in cui, secondo la credenza cattolica, le anime di coloro che muoiono in uno stato di grazia sono preparate per il paradiso. Nella teologia cattolica \u00e8 \"la condizione di coloro che, morti nella grazia di Dio, non sono ancora perfettamente purificati e devono quindi purificarsi al fine di ottenere la santit\u00e0 necessaria per essere ammessi alla visione di Dio\".\nIl termine Purgatorio (dal latino: \"purgatorium\", da purgare, \"epurare\") ha assunto anche una vasta gamma di significati storici e moderni relativi a sofferenze postmortem minori in comparazioni alla dannazione eterna. L'\"uso comune cristiano\" gli attribuisce il senso di \"uno dei tre regni dell'oltretomba, insieme all'inferno e al paradiso\".\nAltre confessioni cristiane, oltre al cattolicesimo, riconoscono l'esistenza di un processo di santificazione ossia purificazione dopo la morte che presenta tratti in comune con il concetto cattolico del purgatorio e viene spesso denominato con lo stesso termine, come nell'ortodossia bizantina e nell'ortodossia orientale copta (come attesta la Vita di San Ciro monaco). In ambito protestante, lo stesso Martin Lutero afferm\u00f2 inizialmente di credere nel purgatorio e perfino nel fuoco purgatoriale (e nella sopravvivenza immediata dell'anima: \u00abl'anima non dorme ma \u00e8 sveglia e vede e ascolta le parole degli angeli e di Dio\u00bb), visioni di cui nella Tradizione della Chiesa cattolica ma che non fa parte della sua dottrina definita. Anche in tempi pi\u00f9 recenti alcuni teologi protestanti sostengono dottrine simili a quella cattolica del purgatorio. Fra questi troviamo, in ambito metodista, Jerry L. Walls; in ambito anglicano, il teologo e romanziere C. S. Lewis, il teologo e fisico John Polkinghorne, il teologo e biblista John Bertram Phillips, e molti altri anglicani; in ambito presbiteriano George MacDonald e William Barclay. Altri protestanti escludono il Purgatorio e addirittura l'aldil\u00e0 in favore della sola resurrezione (\"visione beatifica differita, dai pi\u00f9 ritenuta un'eresia e tipica ad esempio degli Avventisti del Settimo Giorno), basandosi su altri passi dello stesso Lutero, in cui il riformatore contraddice quanto scritto in precedenza definendo il Purgatorio \"una pura fantasmagoria\", in questo convergendo con Giovanni Calvino, in quanto sminuirebbe i meriti del sacrificio di Cristo. Lutero riprende poi l'espressione paolina secondo cui i morti \"dormono in Cristo\" (teoria del \"sonno in Cristo\", nell'eternit\u00e0 di Dio):\nLutero, riferendo della morte di Abramo, e della parabola lucana di Lazzaro e del ricco Epulone, afferma che il \u00abseno di Abramo\u00bb \u00e8 stato sostituito dal \u00abseno di Cristo\u00bb, dove le anime dormono in pace, come \u00e8 detto, fino al giorno del giudizio. Non ci \u00e8 dato sapere altro se non che \u00able anime non soffrono delle pene dell'inferno, ma \u00e8 a loro preparato un cubicolo nel quale dormano in pace\u00bb, mentre la \u00abstoltezza dei papisti\u00bb ha inventato addirittura cinque diversi luoghi per le anime dei morti. Dopodich\u00e9 saranno giudicati e giustificati (oppure no) secondo la Fede. Nel frattempo anche \u00abi santi dormono e non sanno quello che succede\u00bb. Alcuni pensano che questa posizione luterana contraddittoria sull'immortalit\u00e0 dell'anima e sul Purgatorio sia in sola funzione di vietare il culto dei santi e soprattutto la detestata vendita delle indulgenze.\nIl concetto del purgatorio come regno dell'oltretomba distinto dall'inferno e dal paradiso, dove i peccatori vengono puniti temporaneamente con il fuoco (immagine comune in Occidente) \u00e8 escluso non solo da altri gruppi sia orientali che occidentali ma non \u00e8 affermato neanche dalla Chiesa cattolica: infatti non fanno parte della sua fede definita sul purgatorio due dei pi\u00f9 prominenti elementi dell'immaginario popolare: quello di una localit\u00e0 a parte e quello della purificazione per mezzo del fuoco materiale. Il \"Catechismo della Chiesa Cattolica\" distingue fra, da una parte, \"la dottrina della fede relativa al purgatorio formulata dalla Chiesa soprattutto nei Concili di Firenze e di Trento\" e, dall'altra parte, \"la Tradizione della Chiesa [che], rifacendosi a certi passi della Scrittura, parla di un fuoco purificatore\". Il concetto del purgatorio come luogo dell'anima, dimensione di pena e purificazione mediante il \"fuoco\" \u00e8 affermato da vari santi e beati che hanno riferito di avere avuto visioni del purgatorio, come santa Caterina da Genova, o santa Coletta di Corbie.\nEvoluzione del concetto di purgatorio.\nIl termine \"purgatorio\" venne introdotto verso la fine del XII secolo mentre la relativa dottrina venne definita dal secondo Concilio di Lione del 1274, da quello di Firenze del 1438 e infine ribadita nel Concilio di Trento, nel 1563. Sono per\u00f2 riscontrabili diversi riferimenti ad un passaggio di purificazione prima dell'ingresso nel regno dei cieli (spesso tramite la figura di un fuoco purificatore, probabilmente richiamando Prima lettera ai Corinzi ), con conseguenti incitazioni alle preghiere di intercessione per le anime dei defunti fin dalle prime comunit\u00e0 cristiane: nel Cippo di Abercio, dove si invita alla preghiera per l'anima del defunto; nel diario di Perpetua (si veda Perpetua e Felicita), dove viene descritta una visione in sogno riguardo all'anima del fratello defunto della scrivente e viene dichiarata l'efficacia della preghiera per l'espiazione dei peccati dei defunti. Diversi Padri della Chiesa (Tertulliano in modo pi\u00f9 marcato tra i suoi contemporanei) affermarono la necessit\u00e0 delle preghiere di intercessione per i morti e al tempo stesso esprimevano il loro timore per tale fuoco espiatorio.\nLo storico Jacques Le Goff, ne \"La nascita del purgatorio\", sostiene che l'idea occidentale del Purgatorio si afferma tardi, nella seconda met\u00e0 del XII secolo, e cio\u00e8 alcuni secoli dopo l'apparizione dell'analogo concetto che si trova nella \"Vita\" copta di san Ciro monaco, che pure presenta il fuoco come mezzo della purificazione dopo la morte, e un solo secolo prima dell'iniziale definizione della relativa fede cattolica, che non ha accettato le caratteristiche note di fuoco e di luogo; il sostantivo \"purgatorio\" si usava prima soltanto come aggettivo, come nella frase \"fuoco purgatorio\" (elemento non recepito nella dottrina della Chiesa), e solo successivamente il Purgatorio si struttur\u00f2 nella seconda cantica della Commedia dantesca (composta secondo la critica tra il 1304 e il 1321) a mano a mano che lo sviluppo dei commerci e i miglioramenti economici rendevano necessario integrare nella comunit\u00e0 anche quei \"peccatori di mestiere\", come banchieri o mercanti, dai cui traffici basati sul \"commercio di denaro\" in definitiva dipendeva la prosperit\u00e0. Il termine venne introdotto precisamente tra il 1170 e il 1200 nella scuola del capitolo di Notre-Dame di Parigi e il monastero cistercense di C\u00eeteaux. Prima di tale data non esisteva il sostantivo \"purgatorium\": esisteva solo l'aggettivo, come nella frase \"ignis purgatorius\" (fuoco purificante). Il Giubileo del 1300 fu poi il culmine del trionfo del nuovo concetto.\nIl purgatorio dell'immaginario comune.\nSecondo Jacques Le Goff, \"il Purgatorio di Dante rappresenta la conclusione sublime della lenta genesi del Purgatorio avvenuta nel corso del Medioevo\".\nNel XII secolo, insieme allo sviluppo dell'immagine comune del purgatorio come localit\u00e0, appare una serie di racconti di viaggi immaginari al luogo delle pene, dei quali il pi\u00f9 famoso \u00e8 il \"Tractatus de Purgatorio Sancti Patricii\", nel quale il viaggiatore l'avrebbe raggiunto passando per una caverna in un isolotto lacustre irlandese, meta ancora oggi di pellegrinaggi penitenziali e noto come il Purgatorio di San Patrizio. Altra localizzazione del Purgatorio menzionata pure da Le Goff \u00e8 l'Etna sulla costa orientale della Sicilia.\nLe Goff scrive che \"nel Purgatorio medievale e negli abbozzi che lo hanno preceduto il fuoco si ritrova pressappoco sotto tutte le forme individuate dagli specialisti di antropologia religiosa: cerchi di fuoco, laghi e mari di fuoco, anelli di fiamme, muri e fossati di fuoco, gole di mostri che lanciano fiamme, carboni ardenti, anime sotto forme di fiammelle, fiumi, valli e montagne di fuoco\". Secondo lui, tali fiamme costituivano la prima manifestazione dell'idea del Purgatorio, quando ancora non lo si immaginava come localit\u00e0.\nL'idea della purificazione delle anime per mezzo del fuoco, oggetto particolare delle critiche di Marco di Efeso al Concilio di Firenze (1438), non appare in nessuna definizione dogmatica della dottrina cattolica del purgatorio.\nCredenze all'interno della Chiesa cattolica estranee alla dottrina definita.\nDall'insegnamento proposto dalla Chiesa cattolica come verit\u00e0 di fede bisogna distinguere sia quello che sul purgatorio si trova solo nelle credenze popolari sia quello che, fuori dell'ambito della dottrina definita, ne hanno detto i Padri della Chiesa, gli altri santi e i teologi. A tali considerazioni dei santi e dei teologi, sia quelle che hanno contribuito alla formazione dell'immagine comune del purgatorio, sia quelle che ne erano semplicemente il riflesso, manca il carattere di dogmi di fede e ogni membro della Chiesa rimane libero di accettarle o di rigettarle.\nAdolfe Tanquerey afferma circa le rivelazioni private di cui parlano i santi E aggiunge: \nSuor Lucia riporta un dialogo che dice di aver avuto, nella prima (quella del 13 maggio 1917) delle presunte apparizioni della Madonna di F\u00e1tima, riconosciute dalla Chiesa Cattolica come credibili nell'insieme, con la Madonna, alla quale chiedeva la sorte di due ragazze morte da poco. Scrive testualmente:\nSecondo il sito web \"Aleteia\", tredici mistiche avrebbero visto le anime nel purgatorio, trovandole tristi e sofferenti: santa Perpetua, santa Brigida di Svezia, santa Caterina da Siena, santa Francesca Romana, santa Teresa d'Avila, santa Maria Maddalena de' Pazzi, santa Margherita Maria Alacoque, santa Francesca Saverio Cabrini, santa Faustina Kowalska e la beata Anna Katharina Emmerick.\nAltri santi che hanno difeso, venerato o dichiarato di aver avuto visioni delle anime del purgatorio:\nIl purgatorio della dottrina della Chiesa cattolica.\nIl purgatorio, secondo la definizione della Chiesa cattolica, \u00e8 la purificazione finale, tutt'altra cosa dal castigo dei dannati, di coloro che sono morti nella grazia e nell'amicizia di Dio, ma sono imperfettamente purificati, al fine di ottenere la santit\u00e0 necessaria per entrare nella gioia del cielo. In effetti, \"ogni peccato, anche veniale, provoca un attaccamento malsano alle creature, che ha bisogno di purificazione, sia quaggi\u00f9, sia dopo la morte, nello stato chiamato purgatorio. Tale purificazione libera dalla cosiddetta 'pena temporale' del peccato. [...] Il cristiano deve sforzarsi, sopportando pazientemente le sofferenze e le prove di ogni genere e, venuto il giorno, affrontando serenamente la morte, di accettare come una grazia queste pene temporali del peccato; deve impegnarsi, attraverso le opere di misericordia e di carit\u00e0, come pure mediante la preghiera e le varie pratiche di penitenza, a spogliarsi completamente dell`'uomo vecchio' e a rivestire 'l'uomo nuovo'\".\nNel 1274, la Chiesa cattolica defin\u00ec per la prima volta la sua dottrina sul purgatorio. Al Concilio di Lione II, al quale parteciparono anche vescovi della Chiesa ortodossa, dichiar\u00f2: \nSono cos\u00ec due gli elementi della dottrina cattolica sul purgatorio enunciati da tale concilio:\nUn secolo e mezzo pi\u00f9 tardi, il Concilio di Firenze ribad\u00ec nel 1439 gli stessi due elementi: \nIl Concilio di Trento, oltre a ripetere gli stessi due punti, raccomand\u00f2 nel suo Decreto sul purgatorio del 4 dicembre 1563 di limitarsi ad essi e di evitare la discussione di punti incerti e di mera curiosit\u00e0:\nDalla fede cattolica definita sul purgatorio, che si limita a questi due punti, esulano le note immagini dell'idea popolare del purgatorio come \"luogo\" o \"regno\" distinto dal cielo e dall'inferno dove per un determinato periodo misurabile in termini del tempo terreno sono confinate e tormentati con il fuoco le anime dei defunti: \"Il Magistero non definisce che si tratti di un \"luogo\", n\u00e9 entra nelle questioni della \"durata\" (giorni, mesi, anni, ecc.) o della qualit\u00e0 e intensit\u00e0 delle pene e neppure assolutizza il termine \"purgatorio\"\". Infatti qualsiasi tentativo di qualificare la transizione operata dal processo del purgatorio come \"breve\" o \"lungo\" sulla base di misure temporali sarebbe ingenuo e improduttivo.\nEsula pure dalla dottrina cattolica l'immagine del purgatorio come \"una sorta di campo di concentramento dell'al di l\u00e0 [...] dove l'uomo debba espiare pene che gli vengono assegnate in modo pi\u00f9 o meno positivistico\".\nPapa Benedetto XVI elogi\u00f2 invece l'idea del purgatorio di santa Caterina da Genova: \nPosizione delle altre confessioni cristiane.\nChiesa ortodossa.\nJerry L. Walls afferma che la Chiesa ortodossa \"resistette alla dottrina [del purgatorio], almeno come insegnata dalla Chiesa romana. [...] Almeno nella sostanza, risulta che la teologia orientale concorda con i postulati centrali della dottrina sul purgatorio. Ciononostante, la teologia orientale non ha abbracciato la speculazione e la formalizzazione della tradizione teologica del cattolicesimo romano. Conviene per\u00f2 sottolineare che le dichiarazioni ufficiali della dottrina sono tipicamente pi\u00f9 sobrie che quelle dei teologi. [...] Le differenze fra le teologie romana e orientale sul purgatorio, pur essendo genuine, sono minori in comparazione con l'accordo sulla realt\u00e0 della purificazione \"post mortem\" nello stato intermedio e sul relativo ruolo importante delle preghiere per i defunti\".\nDurante il Concilio di Firenze, Marco di Efeso, uno dei due incaricati dai vescovi ortodossi ad esporre il loro punto di vista, rigett\u00f2 totalmente quell'elemento dell'immaginario occidentale del purgatorio che \u00e8 il fuoco (come pure il concetto del purgatorio come un luogo specifico), elementi che non appaiono nella definizione del purgatorio poi adottata dallo stesso concilio, mentre dichiar\u00f2 che anche gli ortodossi credevano nella possibilit\u00e0 di una purificazione delle anime dopo la morte e nel beneficio recato a tali anime dalle preghiere e dalle messe offerte dai viventi:\nUn libro anonimo, dal titolo \u03a0\u03b5\u03c1\u1f76 \u03c4\u03bf\u1fe6 \u03ba\u03b1\u03b8\u03b1\u03c1\u03c4\u03b7\u03c1\u03af\u03bf\u03c5 \u03c0\u03c5\u03c1\u03cc\u03c2 \u03b2\u03b9\u03b2\u03bb\u1f30\u03bf\u03bd \u1f15\u03bd (\"Libro sul fuoco purgatorio\"), pubblicato nel 1603 in un volume contenente anche opere di Nilo Cabasila, fu interpretato da Ivan Ostroumoff come il testo dell'obiezione degli esponenti ortodossi all'uso del passo biblico da parte dei vescovi occidentali a sostegno dell'esistenza del purgatorio. Anche in esso si rigetta la nozione di un purgatorio di fuoco, terzo regno di oltretomba: \nChiese ortodosse orientali.\nPapa Shenuda III di Alessandria (1971\u20132012) della Chiesa ortodossa copta escluse l'esistenza del purgatorio e, secondo un articolo pubblicato da una parrocchia della Chiesa ortodossa copta, articolo che si dice basato sul libro \"Perch\u00e9 rigettiamo il purgatorio?\" dello stesso Shenuda III, rigett\u00f2 \"la dottrina romana\" che le preghiere dei fedeli in terra contribuiscono a lenire le pene temporanee (\"fuoco purificante\") dei morti nello stato di grazia ma impediti con colpe minori o debiti di soddisfazione per trasgressioni.\nUn'esposizione dell'escatologia copta afferma: \nLa stessa esposizione poi presenta quattro passi biblici in appoggio alla prassi di pregare per i defunti: , , e , dei quali l'ultimo dimostra che la situazione degli spiriti dei santi pu\u00f2 cambiare, e si prega perch\u00e9 siano consolati.\nUn'altra fonte copta presenta la stessa analogia degli studenti in attesa dei risultati dell'esame e inoltre paragona la situazione del malvagio nell'Ade a quella di chi sa di avere commesso un crimine e che \u00e8 in attesa di essere giudicato e condannato.\nSant'Atanasio di Alessandria, come ricorda il sacerdote copto Moses Samaan in uno scritto riprodotto da un sito web della Chiesa copta, disse: \"Come succede con il vino in un barile che, quando la vigna sboccia nel campo, lo sente e il vino stesso sboccia insieme ad esso, cos\u00ec \u00e8 con le anime dei peccatori. Dal Sacrificio incruento per essi offerto e dalla beneficenza caritatevole ricevono un po' di sollievo.\" La stessa traduzione del testo di Sant'Atanasio appare in scritti non solo della Chiesa copta ma anche della Chiesa ortodossa, per esempio dell'Arcivescovado di Ocrida. Forse fece eco a tale insegnamento una leggenda raccontata in un manoscritto della fine del X secolo sulla vita di un monaco morto nel 466, quasi cento anni dopo la morte di Sant'Atanasio. Secondo tale manoscritto tutti i morti, sia buoni che cattivi, devono passare per un fiume di fuoco per essere purificati e poi, in armonia con l'idea di Origene, raggiungere la salvezza universale, una specie di \"purgatorio\" che, se il manoscritto del X secolo \u00e8 copia di uno pi\u00f9 antico, precede di parecchi secoli il Purgatorio di Le Goff. La leggenda racconta che ogni settimana, dal pomeriggio di venerd\u00ec fino a tutta domenica le pene ultraterrene verrebbero sospese.\nNella sua liturgia per il defunto, la Chiesa copta prega Dio: \"Se egli, come gli altri uomini, ha peccato contro di te, perdonaglielo e assolvilo. Abolisci il resto della sua pena, poich\u00e9 per la vita e non per la morte hai creato l'uomo\".\nPer coloro che senza pentirsi muoiono nei loro peccati, per esempio quelli che si suicidano, la Chiesa copta non prega, perch\u00e9 la preghiera non reca ad essi alcun beneficio. Per gli altri defunti la Chiesa prega perch\u00e9 si trovino in stato di riposo nel paradiso, non nel purgatorio.\nConfessioni protestanti.\nLe confessioni protestanti fecero della negazione del purgatorio un caposaldo delle loro teologie, sorte proprio in seguito allo scandalo delle indulgenze e secondo le quali la possibilit\u00e0 del perdono non persiste oltre la morte, momento nel quale viene fissato eternamente il destino dell'individuo in linea con la presenza oppure l'assenza in lui della fede in Ges\u00f9 Cristo, che toglie completamente tutti i peccati. I protestanti . A loro parere, la vita terrena \u00e8 gi\u00e0 in s\u00e9 stessa il vero purgatorio: una condizione di prova in vista di uno stato migliore.\nMartin Lutero sostenne nelle sue famose \"95 tesi\" che \"con la vera contrizione ogni cristiano ottiene anche senza lettere di indulgenza la piena remissione del peccato e della pena\", e nella confessione augustana present\u00f2 il purgatorio come dottrina diabolica.\nGiovanni Calvino, nella sua \"Institutio christianae religionis\", dichiara che il purgatorio \nDall'altra parte, pur negando il \"purgatorio\", Lutero permise, come pure Filippo Melantone, la preghiera per i defunti.\nIn una possibile interpretazione protestante, l'effetto della preghiera per un defunto si verificherebbe nel momento della morte del defunto, momento che dal punto di vista di chi prega precede la preghiera, ma che dal punto di vista di Dio e del defunto, che non \u00e8 pi\u00f9 confinato nei limiti del tempo e dello spazio, non \u00e8 n\u00e9 priore n\u00e9 posteriore.\nDiversamente, il metodista Jerry L. Walls distingue dalla giustificazione, che secondo la teologia protestante avviene pienamente in un istante con la fede in Cristo, la santificazione, processo eventualmente da completare dopo la morte se non realizzato nella vita terrena.\nMolto simile alla concezione di Walls \u00e8 la dottrina dell'anglicano C. S. Lewis.\nPreghiera per i defunti e le Scritture.\nL'offerta di suppliche e di un sacrificio per dei morti da parte di giudei prima di Cristo \u00e8 menzionata nel Secondo libro dei Maccabei, uno dei libri deuterocanonici dell'Antico Testamento, riconosciuti dalla Chiesa cattolica e da quella ortodossa come parte della Bibbia ma, dato che non sono inclusi nella Bibbia ebraica, considerati dai protestanti come non ispirati da Dio. La morte in battaglia di alcuni soldati ebrei \u00e8 posta in relazione con il fatto che avevano nel possesso statuette idolatriche. \nE poi continua: \nNel Vangelo secondo Matteo si parla della possibilit\u00e0 del perdono di alcuni peccati \"nel secolo futuro\": \nA volte il purgatorio viene messo in relazione con le parole dell'apostolo Paolo: Per\u00f2 tale passo di san Paolo viene interpretato anche diversamente.\nNella stessa Prima lettera ai Corinzi Paolo menziona (senza esprimere n\u00e9 disapprovazione n\u00e9 lode) una esistente prassi per cui alcuni \"vengono battezzati per i morti\", indicazione della credenza che i morti possono beneficiare dell'aiuto dei viventi.\nNella Seconda lettera a Timoteo, Paolo prega per \"la famiglia di Onesiforo\" e poi separatamente per Onesiforo affinch\u00e9 \"gli conceda il Signore di trovare misericordia presso Dio in quel giorno\" (il Giorno del giudizio); e alla fine manda saluti a delle persone che stanno con Timoteo, \"Prisca e Aquila\" e \"la famiglia di Onesiforo\", non allo stesso Onesiforo. \u00c8 almeno possibile che la preghiera di Paolo per Onesiforo sia per un defunto.\n\"The Catholic Encyclopedia\" e la \"Encyclopedia of World Religions\" affermano che oltre ai possibili accenni nelle Scritture alla preghiera per i defunti, la prassi esistente presso i cristiani dei primi secoli sarebbe testimoniata sia dalle iscrizioni nelle catacombe e altrove, sia dalle pi\u00f9 antiche liturgie e dagli scrittori cristiani dell'epoca.\nApocatastasi.\nAlcuni scrittori ecclesiastici dei primi secoli proposero la teoria dell'apocatastasi universale, secondo la quale tutti gli uomini, anche se messi nell'inferno, e forse anche tutti gli spiriti, incluso Satana, saranno alla fine salvati. Il pi\u00f9 noto dei proponenti di questa teoria \u00e8 Origene. Lo seguirono gli universalmente riconosciuti Padri della Chiesa Clemente di Alessandria (probabilmente), Gregorio di Nissa e (non apertamente) Gregorio Nazianzeno. La stessa idea fu patrocinata da Diodoro di Tarso e Isacco di Ninive, venerati nella Chiesa assira d'Oriente, da Stefano bar-Sudaili della Chiesa ortodossa siriaca e da Didimo il Cieco, santo per la Chiesa bizantina, il quale, sebbene in molti luoghi parli delle pene eterne dell'inferno, pure dice una volta che \"il fuoco dopo lungo spazio di tempo eliminer\u00e0 dalla natura il male, e lo stesso inventore del male unir\u00e0 la sua voce all'inno di ringraziamento a Dio\". Massimo il Confessore, santo sia per la Chiesa cattolica che per la ortodossa favor\u00ec l'idea di un'apocatastasi ma non in modo esplicito e disse che tali insegnamenti sono da trasmettere solo a quei pochi che siano in grado di recipirli\nFra i teologi moderni che propongono l'apocatastasi come speranza, pur non come certezza, si possono menzionare i cattolici Hans Urs von Balthasar e Richard John Neuhaus, e l'ortodosso Kallistos Ware \nSecondo una notizia diffusa dall'agenzia \"Catholic World News\", il vescovo russo-ortodosso Ilarion Alfeev, in un congresso tenuto a Roma nell'aprile 2008, disse che tanta \u00e8 la misericordia di Dio che egli non condanna nessuno a pene eterne e che la nozione ortodossa dell'inferno corrisponde grosso modo all'idea cattolica del purgatorio. Nell'ottobre dello stesso anno disse, secondo l'agenzia di notizie russa \"Interfax\", che la Chiesa ortodossa prega per tutti i defunti, anche per i condannati all'inferno, senza per\u00f2 dichiarare che la preghiera della Chiesa ottenga la liberazione di tutti. Lo stesso vescovo ortodosso nello stesso anno 2008 scrisse che la teoria dell'apocatastasi proposta pi\u00f9 volte da Origene \u00e8 stata fermamente rigettata dalla Chiesa ortodossa, la quale poi non si \u00e8 pronunciata n\u00e9 positivamente n\u00e9 negativamente sulle idee di Gregorio di Nissa. Per\u00f2, sull'opinione di questi, citata in appoggio alla dottrina occidentale del purgatorio dai vescovi latini al Concilio di Firenze, il giudizio espresso da Marco di Efeso nel presentare la posizione della Chiesa ortodossa, fu chiaramente negativo.\nSia Alfeev che Kallistos Ware osservano che la Chiesa ortodossa eleva una preghiera speciale nei vespri di Pentecoste per coloro che sono nell'inferno. In effetti, nella liturgia di Pentecoste la Chiesa ortodossa prega: \"Tu, che in questa conclusiva e salvifica Festa Ti sei degnato di accettare suppliche propiziatrici per coloro che sono trattenuti nell'Ade, concedendoci grandi speranze che venga inviato un sollievo ai defunti dalle pene che li stringono e refrigerio da parte tua. Ascolta noi umili e meschini che Ti preghiamo e fa riposare le anime dei Tuoi servi che gi\u00e0 si sono addormentati, in un luogo luminoso, in un luogo erboso, in un luogo di freschezza\". Mentre a volte gli ortodossi distinguono i termini \"Ade\" e \"Paradiso\", che riguardano lo stato transitorio dell'anima fra la morte e la risurrezione, dai termini \"Inferno\" e \"Cielo\", che riguardano invece lo stato definitivo dell'anima riunita con il corpo risorto, Alfeev e Ware, nel citare la liturgia di Pentecoste, mostrano di non fare tale distinzione. Alfeev inoltre, con l'osservazione \"Fino all'emissione della sentenza finale del Giudice, perdura per tutti i defunti la speranza di entrare nel Regno del cielo\", indica in che senso egli intende il termine \"inferno\".\nVarie fonti affermano che la Chiesa ortodossa \"ritiene eretica la teoria della salvezza di tutti (\"apocatastasi\") condannata dal V Concilio ecumenico\". \u00c8 indubbio che nel 553 tale concilio condann\u00f2 Origene per nome, pur se si dubita se esso abbia emesso i noti XV Anatemi contro di lui. Le idee di Didimo il Cieco furono condannate da tre concili ecumenici: il secondo concilio di Costantinopoli (553), il terzo concilio di Costantinopoli (680\u2013681) e il secondo concilio di Nicea (787).\nLe diverse chiese ortodosse, nei loro testi catechetici stampati o messi sui propri siti web, insistono sull'eternit\u00e0 dell'inferno. Uno dei catechismi adottati da tali chiese risponde alla domanda sul destino dei non credenti e dei trasgressori dicendo: \"Essi saranno consegnati alla morte eterna, cio\u00e8 al fuoco eterno, al tormento eterno, insieme ai demoni\". La chiesa metropolitana greco-ortodossa di Toronto (Canada), che dipende dal Patriarcato ecumenico di Costantinopoli, insegna che, \"alla risurrezione dei morti, alla trasformazione dei viventi e al giudizio finale seguir\u00e0 o la vita eterna o l'inferno eterno\", come insegna pure il \"Catechismo Ortodosso\" dell'arcivescovo metropolitano Sotirios. Il catechismo \"Beliefs of Orthodox Christians\" dell'Episcopato romeno-ortodosso d'America dichiara che l'Ultimo giudizio sar\u00e0 per tutti \"o di ricompensa eterna o di pena eterna\" e definisce l'inferno come luogo e stato \"di pena eterna\" per quelle anime che si separano da Dio.\nIl protopresbitero Thomas Hopko dichiara che, secondo la fede ortodossa, \"la Presenza del Signore sar\u00e0 per coloro che lo odiano tortura senza fine, inferno e morte eterna\". Il metropolitano Maximos dell'Arcidiocesi d'America del Patriarcato ecumenico di Costantinopoli, nel suo \"The Dogmatic Tradition of the Orthodox Church\", afferma che dopo il Giudizio finale alcuni soffriranno \"il fuoco della condanna eterna, il rimorso eterno della coscienza\".\nPer la Chiesa ortodossa il parere di un teologo e nemmeno di un santo Padre della Chiesa non \u00e8 determinante per la dottrina della Chiesa. Infatti, contro i vescovi cattolici che a Ferrara citavano a favore della fede nel purgatorio espressioni di san Gregorio di Nissa, i rappresentanti della Chiesa ortodossa replicarono: \"Con tutto il rispetto dovuto a questo Padre della Chiesa, non possiamo trattenerci dal far notare che egli non era altro che un uomo mortale, e l'uomo, qualunque sia il grado di santit\u00e0 che raggiunga, \u00e8 molto incline a sbagliare, specialmente su argomenti non precedentemente discussi o decisi da un concilio generale\".\n\"Divina Commedia\".\nNella letteratura cristiana fu Dante Alighieri a dare forse la visione pi\u00f9 completa ed esauriente, in campo filosofico e poetico, del purgatorio, che \u00e8 appunto lo sfondo della seconda cantica della sua \"Divina Commedia\". Dante descrive cos\u00ec la struttura del purgatorio (che egli, a differenza della teologia cattolica, immagina come un luogo fisico): esso \u00e8 un monte, costituito della materia che Lucifero ha innalzato nella sua caduta, scavando l'abisso dell'Inferno; inoltre, \u00e8 circondato dal mare, e si troverebbe nell'emisfero antartico del mondo. Sulla cima del Monte Sacro si trova l'Eden, cio\u00e8 il Paradiso Terrestre, dove vivono nella piena Grazia di Dio gli spiriti dei Santi e dei Beati. Il monte \u00e8 formato da sette \"gironi\", ovvero sette sfere metafisiche ove vengono divise le anime secondo i loro peccati, e queste \"cornici\" sono precedute dall'Antipurgatorio, dove si trovano le anime di coloro che si pentirono solo in fin di vita, le anime dei negligenti e degli scomunicati, che devono scontare un determinato periodo prima di poter entrare nel purgatorio vero e proprio. Dopo un rito di purificazione, alla fine del quale i peccati vengono perdonati, un angelo \"portiere\" apre, con le chiavi di San Pietro, la porta del purgatorio, e allora le anime si accingono a ripagare l'ingiustizia dei loro peccati; infatti, il perdono non esclude la riparazione al peccato, ma la precede solamente.\nI sette gironi rappresentano i sette peccati capitali, cio\u00e8, in ordine decrescente di gravit\u00e0: superbia, invidia, ira, accidia, avarizia (e, insieme, prodigalit\u00e0), gola e infine lussuria. Inoltre, ogni girone \u00e8 custodito da un angelo che rappresenta la virt\u00f9 opposta a ciascun peccato, che l'anima deve raggiungere se vuole ascendere a un altro girone; vi sono dunque (in ordine) l'angelo dell'umilt\u00e0, della carit\u00e0, della mansuetudine, della sollecitudine, della povert\u00e0, della temperanza e della castit\u00e0, che sono infatti le sette virt\u00f9 divine. Inoltre, in ciascun girone vi \u00e8 una pena diversa per le anime, regolata (come anche nell'Inferno) dalla cosiddetta \"legge del contrappasso\", che impone una pena simmetrica od opposta al peccato commesso. Per questo, i superbi sono condannati a camminare reggendo sulle spalle degli enormi e pesantissimi massi, che li costringono a camminare col volto basso (mentre in vita si ergevano altezzosi), gli invidiosi hanno le palpebre cucite col fil di ferro (mentre in vita guardavano con malignit\u00e0 i beni altrui), gli iracondi sono immersi in un fumo nerissimo che li acceca (come in vita erano accecati dal \"fumo\" della propria rabbia), gli accidiosi sono costretti a correre perennemente, senza mai fermarsi (mentre in vita si rilassavano nell'ozio), gli avari hanno il volto costantemente e totalmente immerso nella terra (come in vita erano immersi nel denaro, che \u00e8 un bene di terra), i golosi sono costretti a sopportare impietosamente la fame e la sete (mentre in vita abbondavano nel banchettare) e i lussuriosi sono sempre immersi in fiamme ardenti (come in vita erano immersi nelle \"fiamme\" della passione sessuale).\nDel meccanismo di purificazione fanno parte anche i numerosi \"exempla\", sia del vizio punito sia della virt\u00f9 corrispondente, che sono presentati agli espianti, e che Dante descrive con grande perizia tecnica sulla scorta delle maggiori opere teologiche del suo tempo. Quando un'anima ha scontato tutti i peccati di cui era schiava, nel purgatorio si verifica un terremoto, che \u00e8 il segnale che tale anima pu\u00f2 finalmente elevarsi a Dio, ed entrare in Paradiso purificata. Tuttavia, un'anima, per entrare nell'Eden, deve prima immergersi in due fiumi sacri: il primo \u00e8 il Let\u00e8, le cui acque (gi\u00e0 secondo la mitologia greco-romana) lavano il peccatore dalle memorie di tutti i peccati commessi, mentre il secondo \u00e8 l'Euno\u00e8 (di invenzione dantesca), le cui acque invece fanno tornare alla memoria dell'anima tutto il bene compiuto in vita. Dopodich\u00e9, l'anima accede davvero al Paradiso, cio\u00e8 alla beatitudine eterna.\nDante considera il purgatorio come il luogo dove si scontano non tanto i peccati realmente commessi (come all'Inferno), quanto invece la \"tendenza\" a tali peccati. La purificazione, per le anime, \u00e8 dunque una vera e propria lotta contro s\u00e9 stessi ispirata dall'amore per Dio, pi\u00f9 che una semplice pena. Infatti, Dante incontra nel girone dei lussuriosi l'anima di Guido Guinizelli: Cio\u00e8, si sta gi\u00e0 purgando poich\u00e9 s'\u00e8 pentito prima di morire, mentre era ancora in vita. Il purgatorio, quindi, \u00e8 dimensione invisibile nell'uomo, oltre che luogo metafisico delle anime dei defunti, ed \u00e8 sempre accessibile ai penitenti. Da notare, infine, che nel purgatorio Dante descrive la successione del giorno e della notte, al contrario dell'Inferno e del Paradiso, dove vi \u00e8, rispettivamente, eterna tenebra ed eterna luce; infatti, il purgatorio \u00e8 l'unico regno metafisico temporale, in quanto sparir\u00e0 quando l'ultimo uomo ne sar\u00e0 uscito (dopo il Giudizio Universale); per questo, \u00e8 il regno pi\u00f9 simile al mondo fisico (cio\u00e8 la Terra)."}
{"id": "243267", "revid": "1463849", "url": "https://it.wikipedia.org/wiki?curid=243267", "title": "Giudizio universale (disambigua)", "text": ""}
{"id": "243270", "revid": "767487", "url": "https://it.wikipedia.org/wiki?curid=243270", "title": "Strathclyde", "text": "Strathclyde (\"Srath Chluaidh\" in Gaelico scozzese) era una delle aree di consiglio regionale della Scozia introdotte tra il 1975 e il 1996.\nLa regione.\nLa regione di Strathclyde fu introdotta per la prima volta durante il Regno di Strathclyde, che copriva quasi totalmente la medesima area territoriale (con la sola eccezione di Argyll, Bute e l'isola di Arran).\nTra il 1975 ed il 1996 Strathclyde era la pi\u00f9 vasta e popolata regione del paese, con una popolazione di circa 2 milioni di abitanti ed un territorio che andava dalle Highlands al sud della Scozia. La citt\u00e0 pi\u00f9 importante e pi\u00f9 popolosa della regione \u00e8 Glasgow.\nLa regione era suddivisa in 19 distretti.\nNel 1996 fu abolito il sistema di organizzazione territoriale basato su regioni e distretti e furono costituite 32 unit\u00e0 amministrative. Le aree amministrative che insistono sull'ex regione di Strathclyde sono le seguenti:\nTuttavia alcuni servizi locali fanno ancora oggi riferimento a tale suddivisione amministrativa. Ne sono un esempio la forza di polizia (\"Strathclyde Police Force\"), i vigili del fuoco (\"Strathclyde Fire Brigade\") e l'azienda di trasporti pubblici locale (\"Strathclyde Passenger Transport\").\nDistretti.\nDi seguito sono riportati i vecchi distretti della regione:"}
{"id": "243281", "revid": "1543377", "url": "https://it.wikipedia.org/wiki?curid=243281", "title": "Fosforo bianco", "text": "Il fosforo bianco \u00e8 una delle tre forme allotropiche del fosforo. \u00c8 un solido molecolare costituito da tetraedri P4, uniti da forze di Van der Waals. La distanza P-P nei tetraedri \u00e8 con angoli di 60\u00b0: questo genera tensioni interne alla struttura di circa 100 kJ/mol, che la rendono la meno stabile delle forme allotropiche. \u00c8 di aspetto ceroso, fonde a formando un liquido incolore che bolle a . \u00c8 tossico per ingestione e inalazione, provoca necrosi ossea e viene conservato sott'acqua o azoto in quanto a , esposto all'aria, brucia.\nUtilizzo nei fiammiferi.\nI primi fiammiferi prodotti industrialmente dal chimico inglese John Walker a partire dal 1827, avevano una serie di problemi, tra cui l'odore prodotto dalla combustione particolarmente sgradevole. Nel 1831 il chimico francese Charles Sauria pens\u00f2 di aggiungere del fosforo bianco alla miscela di Walker per eliminare il cattivo odore. \nPurtroppo, questi fiammiferi erano pericolosi sia per i fabbricatori che per gli utilizzatori a causa della tossicit\u00e0 del fosforo bianco. La ricerca di un suo sostituto che fosse innocuo port\u00f2 all'invenzione dei cosiddetti fiammiferi di sicurezza.\nI fiammiferi svedesi o di sicurezza furono inventati nel 1844 da Gustaf Erik Pasch e migliorati da Johan Edvard Lundstr\u00f6m circa dieci anni dopo. La sicurezza derivava sia dall'aver sostituito il pericoloso fosforo bianco con il pi\u00f9 innocuo fosforo rosso, sia dal fatto che il fiammifero si accendeva solo se sfregato sulla apposita superficie presente sulla scatola.\nTuttavia la produzione dei fiammiferi di sicurezza era pi\u00f9 costosa rispetto a quella dei fiammiferi basati sul fosforo bianco, che pertanto continuarono ad essere i pi\u00f9 venduti fino a che non vennero approvate leggi che li proibirono. La Finlandia viet\u00f2 i fiammiferi al fosforo bianco nel 1872; la Danimarca nel 1874; la Svezia nel 1879; la Svizzera nel 1881 e i Paesi Bassi nel 1901.\nNel 1906 a Berna, in Svizzera, fu raggiunto un accordo, la \"Convenzione di Berna\", per proibire l'uso di fosforo bianco nei fiammiferi. Questo accordo port\u00f2 ogni paese a varare leggi che vietassero l'uso di tale sostanza nei fiammiferi. Gli Stati Uniti non vararono una legge in tal senso, ma introdussero nel 1913 una tassa punitiva sui fiammiferi basati sul fosforo bianco. India e Giappone li misero al bando nel 1919, la Cina nel 1925.\nUtilizzo del fosforo bianco come arma.\nLa Convenzione sulle armi chimiche non considera il fosforo bianco un'arma chimica, sebbene alcuni paesi lo facciano. Negli ultimi anni, gli Stati Uniti e Israele hanno usato fosforo bianco in combattimento (n\u00e9 Israele n\u00e9 gli Usa hanno ratificato il Protocollo III della Convenzione su certe armi convenzionali contro le armi incendiarie).\nIl fosforo bianco a contatto con l'ossigeno presente nell'aria produce anidride fosforica generando calore. L'anidride fosforica reagisce violentemente con composti contenenti acqua e li disidrata producendo acido fosforico. Il calore sviluppato da questa reazione brucia la parte restante del tessuto molle. Il risultato \u00e8 la distruzione completa del tessuto organico.\n\u00c8 utilizzato nelle bombe incendiarie al fosforo, le quali, secondo le convenzioni internazionali, possono essere utilizzate solamente a scopo di illuminazione, per spaventare o per nascondere le proprie truppe. Altro utilizzo del fosforo bianco \u00e8 la cortina fumogena, sfruttata per coprire la ritirata o impedire al nemico di avanzare, sebbene si tratti effettivamente di polveri sottili.\nNel gergo militare statunitense \u00e8 conosciuto come \"Willy Pete\" (abbreviato anche in \"WP - White Phosphorus\").\nIsraele.\nIl fosforo bianco \u00e8 stato usato nel 2006 da Israele contro obiettivi militari in Libano e nell'Operazione Piombo fuso. In entrambi i casi l'uso della sostanza \u00e8 stato prima negato, poi ammesso dalle forze militari israeliane, specificando per\u00f2 che l'uso rientrava nei metodi legittimi di impiego. Nell'operazione \"Piombo Fuso\", tuttavia, da video e articoli del Guardian e della CNN risulta che la popolazione civile \u00e8 stata colpita dai bombardamenti, con danni ai civili che utilizzavano anche scuole, ospedali, asili e ospizi come rifugio; le forze israeliane, tuttavia, hanno bombardato anche strutture in cui erano presenti civili e bambini. A questo proposito, il Consiglio di Sicurezza delle Nazioni Unite ha avviato un'indagine anche in seguito alla distruzione della sede ONU tramite l'impiego di questo tipo di arma; l'indagine ha riportato che Israele ha effettivamente utilizzato missili a base di fosforo bianco.\nIl fosforo bianco \u00e8 stato usato anche durante gli attacchi di dicembre 2008 e gennaio 2009 nella Striscia di Gaza, come riscontrato dai ricercatori di Amnesty International: \"Abbiamo visto strade e vicoli pieni di prove dell'uso del fosforo bianco, con alcuni grumi ancora fumanti e residui di ordigni\" - ha dichiarato Cristopher Cobb-Smith, un esperto in armi che ha fatto parte della missione di Amnesty International. Tra le zone pi\u00f9 colpite dal fosforo bianco vi \u00e8 stata la sede dell'Unrwa, l'agenzia dell'ONU per i rifugiati a Gaza City, attaccata dalle forze israeliane il 15 gennaio. Sempre quel giorno, ordigni impregnati di fosforo bianco hanno colpito anche l'ospedale al-Quds di Gaza City, provocando un incendio che ha costretto lo staff sanitario a evacuare i pazienti.\nStati Uniti d'America.\nL'utilizzo di tali ordigni durante alcune fasi della guerra in Iraq a Falluja da parte delle truppe USA su obiettivi civili \u00e8 stato al centro di polemiche, scaturite nel novembre 2004 da un servizio giornalistico di Sigfrido Ranucci per RaiNews24.\nFerite da fosforo bianco.\nIl fosforo bianco provoca ustioni gravissime ed estremamente dolorose. I tempi di reazione su un organismo vivente sono rapidissimi, nell'ordine di pochi secondi.\nIn caso di contatto con la pelle, l'ustione appare come necrosi di colore giallastro ed un odore caratteristico, simile all'aglio marcio. Le bruciature sono multiple, profonde e di dimensione variabile. Presentano escoriazioni e vesciche giallastre. Data l'alta solubilit\u00e0 lipidica, penetra rapidamente attraverso la pelle bruciando i tessuti sottostanti, spesso fino alle ossa. Tale reazione continua fino all'esaurimento del fosforo bianco dato che i tessuti organici sono molto ricchi di acqua e, quindi, di ossigeno.\nLe parti pi\u00f9 colpite sono, solitamente, le parti esposte: testa, mani e piedi. Il grado di severit\u00e0 delle ustioni \u00e8 sempre il terzo.\nIn caso di contatto con gli occhi, i danni sono gravissimi e quasi sempre irreversibili.\nChi \u00e8 colpito deve togliersi immediatamente gli indumenti riducendo al minimo ogni contatto con la pelle, oppure deve immergere gli indumenti in acqua per prevenire o estinguere l'incendio e successivamente rimuoverli. Bagnare abbondantemente la ferita con soluzione satura di bicarbonato di sodio in acqua fredda \u00e8 un antidoto. L'immersione della parte da trattare in una bacinella piena di soluzione \u00e8 il protocollo medico pi\u00f9 efficace. Fondamentale \u00e8 anche la rimozione di ogni residuo visibile di fosforo utilizzando pinzette o utensili medici adatti. L'uso delle mani nude per queste operazioni \u00e8, per ovvi motivi, deleterio.\nIl fosforo bianco \u00e8 smaltito in acqua o luogo ove possa bruciare in sicurezza. Le ustioni da fosforo bianco sono trattate con bende bagnate di soluzione salina e mantenute umide per prevenire un brusco innalzamento della temperatura locale e un possibile incendio.\nSe le ferite sono molto estese, il rischio pu\u00f2 essere fatale. Le persone colpite devono essere quindi monitorate con cura sotto il profilo termico.\nLe bruciature da fosforo bianco, infine, sono molto pericolose anche per l'elevato grado di tossicit\u00e0 delle sostanze prodotte dalla combustione o degradazione come la fosfina. Tali prodotti possono provocare nel breve termine danni al fegato, cuore e reni."}
