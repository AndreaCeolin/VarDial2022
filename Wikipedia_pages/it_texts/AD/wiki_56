{"id": "225507", "revid": "393899", "url": "https://it.wikipedia.org/wiki?curid=225507", "title": "Account", "text": "Un account, in informatica, indica quell'insieme di funzionalit\u00e0, strumenti e contenuti attribuiti ad un nome utente che, in determinati contesti operativi, il sistema mette a disposizione dell'utente: un ambiente con contenuti e funzionalit\u00e0 personalizzabili, oltre ad un conveniente grado di isolamento dalle altre utenze parallele. Il termine deriva dal gergo bancario, ed infatti in molte lingue la stessa parola indica un conto corrente ed un conto in banca, ad esempio in lingua inglese (\"account\", parola presa in prestito in italiano) o polacco (\"konto\"), quasi ad evidenziare la possibilit\u00e0 di usufruire di servizi che ha un utente registrato ed identificato presso un sito web (paragonabile ai servizi del cliente che ha mostrato il proprio documento presso la sua banca).\nInfatti, il sistema informatico \u00e8 in grado di riconoscere l'identit\u00e0 del titolare di un account, ne memorizza e conserva un insieme di dati ed informazioni attribuite ad esso, spesso da esso unicamente gestibili ed accessibili per un utilizzo futuro. In questo si differenzia da altre modalit\u00e0 di accesso a sistemi di servizio interattivi che non presuppongono la ripetizione del rapporto con l'utente. L'insieme di dati e informazioni che individuano il titolare dell'account, nonch\u00e9 le preferenze di utilizzo, rappresentano il profilo associato all'account.\nProcedura d'accesso o login.\nL'accesso a un account \u00e8 un processo chiamato login (o logon) ed associato ad una procedura di riconoscimento, detta autenticazione.\nDurante l'autenticazione, sono richieste le credenziali d'accesso, cio\u00e8 il nome utente e la relativa password (parola d'ordine o chiave d'accesso). Tali credenziali possono essere definite manualmente da un amministratore o generate automaticamente attraverso un processo di registrazione denominata signup.\nIl nome utente dovrebbe essere tale da consentire un riconoscimento univoco dell'utenza. Non \u00e8 impossibile, tuttavia, che ad una singola utenza sia associata una pluralit\u00e0 di nomi utenti. \nIl nome utente, frequentemente, \u00e8 conoscibile in forma pubblica, ed \u00e8 sempre noto all'amministratore del sistema. La password, invece, \u00e8 un'informazione rigorosamente attribuita al possesso dell'utente, che ne \u00e8 unico responsabile. Allo scopo, viene conservata dal sistema in forma criptata non reversibile (funzione di hash). Pu\u00f2 essere sovrascritta in qualunque momento dall'amministratore con una nuova password, senza che questa azione permetta allo stesso amministratore di risalire alla password originale. Questo ha significato se si pensa che l'utente per ricordare le password a memoria avr\u00e0 delle preferenze nella scelta delle sue chiavi che per questioni di sicurezza \u00e8 bene non siano individuate da persone estranee (anche se si tratta di un amministratore). \nLa complessit\u00e0 delle funzionalit\u00e0 richieste al processo di accesso impone di affidarne la gestione a veri programmi autonomi. Quelli con interfaccia grafica sono chiamati desktop manager. Tra i principali si possono citare kdm e gdm, che implementano, tra le altre cose, degli strumenti di configurazione molto flessibili, basati su tecnologie xml, l'autologin, un menu con la lista degli utenti, un menu con la lista degli ambienti desktop e dei gestori graficidisponibili, uno strumento per l'accesso remoto a servizi remoti in ascolto, come l'XDMCP.\nStoria e implementazione.\nIn campo informatico, esistono numerose tipologie di account, associate a servizi di ogni genere e tipo. Vedi ad esempio funzioni bancarie, basi di dati, wiki (come il presente), forum, e via dicendo. Per ciascuna di esse l'account \u00e8 regolata con tecniche e modalit\u00e0 differenti, come ad esempio le acl (\"access control list\").\nStoricamente, l'account nasce come tecnologia per regolare le utenze di un sistema operativo. La prima implementazione di tale forma di account \u00e8 stata definita dai cosiddetti sistemi unix. Risale al 1969 ed \u00e8 utilizzata con modalit\u00e0 pressoch\u00e9 inalterate ancora oggi.\nGrazie all'account diversi utenti possono utilizzare il medesimo dispositivo, personalizzando l'esperienza d'uso in maniera sicura e autonoma. Preferenze, impostazioni, automazione di servizi possono essere cos\u00ec attuati attraverso il ricorso indipendente e separato di un account.\nI sistemi Unix.\nNei sistemi Unix e Unix-like, ciascuna utenza \u00e8 associata ad un numero che la identifica (UID) e ad uno o pi\u00f9 numeri (GID) che identificano i gruppi di cui essa fa parte, di cui uno \u00e8 detto \"gruppo principale\" e gli altri sono detti \"gruppi supplementari\". Ciascun numero viene associato ad almeno un nome utente e ad almeno un nome di gruppo. I diversi nomi eventualmente attribuiti allo stesso numero identificativo sono considerati del tutto equivalenti dal sistema.\nAd ogni utenza sono inoltre assegnate:\nL'assegnamento di tali informazioni deve essere effettuata dall'amministratore di sistema prima del primo utilizzo effettivo da parte dell'utenza. L'assegnamento di home directory e shell comporta anche la creazione automatica, nell'area dell'utente, di file di preferenze di default che l'utente pu\u00f2 poi personalizzare.\nA loro volta, ciascuna risorsa presente nei file system (file semplici, directory, dispositivi a blocchi, dispositivi a caratteri, etc.) \u00e8 associata ad uno \"UID\" (che ne identifica il proprietario) e ad un \"GID\" (che ne identifica il gruppo di appartenenza).\nCiascun processo \u00e8 associato:\nGli \"UID\" ed i \"GID\" assegnati agli utenti sono usati per inizializzare i vari \"UID\" e \"GID\" dei processi che essi avviano. Questi ultimi sono di volta in volta confrontati dal sistema con gli \"UID\" e \"GID\" assegnati ai file, unitamente ai loro permessi, per implementare una stretta attivit\u00e0 di controllo sui contenuti e operazioni. Questo insieme di informazioni costituisce il profilo di sicurezza dell'utente.\nUn utente molto particolare \u00e8 quello associato allo \"UID\" 0, normalmente denominato con lo \"username\" \"codice_1\". L'utente root \u00e8 l'amministratore del sistema e possiede un controllo pressoch\u00e9 totale di esso. Al contrario gli altri utenti possiedono funzionalit\u00e0 limitate secondo modalit\u00e0 e criteri complessi. Esistono infatti, utenti di sistema, associati generalmente a singole funzionalit\u00e0 di controllo della macchina ed utenti semplici, associati a vere e proprie account.\nNel maggior numero di sistemi Unix, le informazioni su nome utente, nome gruppo, password, etc., sono mantenuti nei file codice_2, codice_3 ed codice_4, ma possono anche essere mantenuti in un server NIS+, o in un servizio di directory accessibile via LDAP.\nL'interoperabilit\u00e0.\nIn sistemi di rete eterogenei, sorge frequentemente la necessit\u00e0 di centralizzare in un unico servizio la gestione degli utenti e dei dati ad essi correlati. In questi casi, le tecnologie adottate devono ad un tempo sostenere le dimensioni di scala del sistema e supportare la compatibilit\u00e0 tra i servizi e le unit\u00e0 esistenti. Ad esempio, pu\u00f2 accadere che in un sistema coesistano macchine che eseguono sistemi operativi differenti ed offrano una molteplicit\u00e0 di servizi (e.g.: condivisione della memoria di massa, telefonia e servizio mail). Un meccanismo di autenticazione centralizzata garantisce l'interoperabilit\u00e0 e la fruibilit\u00e0 piena del sistema agli utenti.\nSi utilizzano in questi casi tecnologie articolate, composte da basi di dati e protocolli di autenticazione e crittografia. L'impiego congiunto di database LDAP, del protocollo di autenticazione kerberos e del sistema di crittografia SSL/TLS ne offre un modello significativo.\nAltri modelli.\nL'adozione rigorosa del meccanismo account-username definito nei sistemi Unix ha vissuto un parziale abbandono con la diffusione dei personal computer, votati inizialmente all'utilizzo in modalit\u00e0 standalone. Negli anni novanta, con l'avvento della grafica nei sistemi Apple prima e Windows successivamente, ha avuto vita un'implementazione del tutto anomala del concetto di account, in cui l'utente si vedeva conferita una identit\u00e0 limitata ad alcune funzioni, ma che non garantiva assolutamente alcuna salvaguardia della riservatezza dei propri contenuti. Nei sistemi operativi Windows 98 e precedenti, infatti, la forzatura delle password costituiva operazione elementare tale da non richiedere alcuna competenza tecnica particolare ed era consentita senza discriminazione a chiunque.\nLo sviluppo dilagante delle forme di interazione in rete dei sistemi informatici ha determinato successivamente un completo abbandono di tali modelli. Gi\u00e0 intorno al 1999, infatti, Apple adottava il sistema operativo MacOS, totalmente conforme al modello unix, mentre Microsoft si disponeva finalmente, alla fine del 2001, al rilascio del sistema operativo Windows XP, con il quale \u00e8 introdotta una distinzione pi\u00f9 articolata tra i ruoli dell'utente amministratore da quello dell'utente semplice. Windows Vista ha offerto allora un'evoluzione ulteriore dei modelli Microsoft di account, associato alla sigla UAC, che corrispondeva ai criteri di qualit\u00e0 universalmente assicurati dagli altri soggetti sul mercato. Da Windows 8 in poi l'account del sistema operativo si \u00e8 integrato, a tutti gli effetti, con quello Microsoft per gli altri servizi.\nAltri sistemi operativi come Linux o Mac dispongono della funzionalit\u00e0 account. Anche su qualsiasi dispositivo mobile il sistema operativo (iOS, Android o Windows) opera attraverso un account, rispettivamente Apple, Google o Microsoft. Infine, portali, applicazioni, strumenti web permettono (a volte obbligano) a operare attraverso un account.\nCon lo sviluppo della modalit\u00e0 cloud e il concetto chiave di sincronizzazione l'attivazione di un account \u00e8 fondamentale ed \u00e8 parte integrante della logica.\nApplicazioni.\nIn pratica, l'impiego di un account permette di personalizzare (utente) l'esperienza di fruizione di un programma informatico, servizio digitale, piattaforma operativa, strumento applicativo o, banalmente, un sito web. La specifica personalizzazione di un account si chiama configurazione (men\u00f9, avatar e altre propriet\u00e0 \npersonali, impostazioni, cookie, opzioni, funzioni, ecc.): i vari utenti, eseguendo il login con la propria credenziale, ritrovano ambienti di utilizzo graditi e collaudati.\nA parte il contesto dei sistemi operativi, il concetto di account \u00e8 fondamentale anche per l'utilizzo di applicazioni e siti web. Uno degli utilizzi principali \u00e8 quello dei programmi client di Posta elettronica. Mediante l'account, l'utente pu\u00f2 personalizzare l'esperienza di utilizzo dell'applicazione nonch\u00e9, sfruttando la sincronizzazione, ritrovare il proprio ambiente di lavoro su diversi dispositivi. In generale, l'impiego di un account \u00e8 diventato pressoch\u00e9 scontato nell'esperienza di utilizzo della maggior parte dei servizi informatici (applicazioni, app, procedure e strumenti web, social media ecc.).\nUn altro ambito di utilizzo del concetto di account \u00e8 quello della connessione a reti wireless per e/o la navigazione internet: in pratica, si tratta di conseguire (mediante l'inserimento di dati di riconoscimento e codici) l'accesso a utilizzare internet, specie per utenti ospiti."}
{"id": "225508", "revid": "120738387", "url": "https://it.wikipedia.org/wiki?curid=225508", "title": "Mosh", "text": "Il mosh \u00e8 uno stile di ballo che prevede il controllo del corpo ed altre forme di contatto fisico e rappresenta una serie di comportamenti comuni nel pubblico dei concerti punk rock e heavy metal.\nStoria.\nIl \"mosh\" \u00e8 un ballo che si \u00e8 evoluto dal pogo e ha la sua origine nella scena hardcore statunitense degli anni Ottanta.\nCaratteristiche.\nPraticato durante i concerti hardcore punk, lo si pu\u00f2 incontrare anche presso i live di gruppi punk, rock, hard rock, heavy metal, metalcore ed emo, dove i capannelli dei pi\u00f9 agitati formano un'area circolare nei pressi delle prime posizioni sotto al palco, chiamata \"moshpit\" o, quando le persone iniziano a muoversi in cerchio, \"circlepit\".\nPer i partecipanti non \u00e8 raro ferirsi o rimanere calpestati, nonostante esista una sorta di codice di comportamento non ufficiale, che prevede ad esempio il fatto di non indossare braccialetti o collari con borchie troppo prominenti o di aiutare chi cade a rialzarsi pi\u00f9 velocemente possibile."}
{"id": "225510", "revid": "1543377", "url": "https://it.wikipedia.org/wiki?curid=225510", "title": "Walt Disney World Resort", "text": "Walt Disney World Resort, noto anche come Walt Disney World o inizialmente Disney World, \u00e8 un complesso di intrattenimento e di divertimento che si trova nelle localit\u00e0 di Bay Lake e Lake Buena Vista, vicino a Orlando, sparso fra le Contee di Orange e Osceola, in Florida, USA inaugurato il 1\u00ba ottobre 1971.\nIl complesso, che si estende per 110,30\u00a0km\u00b2, \u00e8 controllato e gestito dalla Disney Parks, Experiences and Products, una divisione della Walt Disney Company ed \u00e8 formato da quattro grandi parchi tematici: il Magic Kingdom, Epcot, Disney's Hollywood Studios (ex Disney-MGM Studios) e il Disney's Animal Kingdom. Si aggiungono poi due parchi acquatici, sei campi da golf, pi\u00f9 di 27 hotel a tema, e diverse aree commerciali e di divertimento come il complesso Disney Springs.\nIl \"Magic Kingdom\" fu il primo e originale parco a tema ad aprire nel complesso seguito poi da \"Epcot\", \"Disney's Hollywood Studios\" e \"Disney's\" \"Animal Kingdom\" che hanno aperto in seguito nel corso degli anni Ottanta e Novanta.\n\u00c8 il pi\u00f9 grande complesso di parchi a tema del mondo e quello di gran lunga di maggior successo sia per numero di visitatori che per incassi con oltre 58 milioni di visitatori annui.\nStoria.\nL'idea.\nL'idea di Walt Disney per quello che doveva chiamarsi inizialmente solo \"\"Disney World\" partiva da una sorta di versione molto pi\u00f9 grande di \"Disneyland\", che potesse espandersi nel tempo, a differenza di quanto poteva fare il parco originario. Il parco \"Disneyland\" originale infatti non poteva pi\u00f9 espandersi senza abbattere vecchie attrazioni per costruirne delle nuove e questo perch\u00e9, prima della sua costruzione, Disney non aveva acquistato abbastanza terreno attorno al parco facendo s\u00ec che, dopo che il parco ebbe avuto tanto successo, sorgessero una serie di hotel, locali e ristoranti non gestiti dalla Disney stessa e facendo salire alle stelle i costi dei terreni adiacenti. \"Disney World\" avrebbe dovuto anche essere una specie di \"Disneyland del futuro\"\" dove le innovazioni nei campi delle scienze e della tecnologia avrebbero potuto coesistere con l'originale visione di intrattenimento tematico di Disney.\nWalt Disney aveva anche previsto che questo progetto dovesse incorporare una comunit\u00e0 di persone che avrebbero testato le sue idee circa la pianificazione urbana. Chiam\u00f2 questa sua comunit\u00e0 \"EPCOT\" ovvero \"Experimental Prototype Community (or City) of Tomorrow\" (Prototipo Sperimentale di Comunit\u00e0 (o Citt\u00e0) del Futuro). Il parco a tema che apr\u00ec successivamente con il nome di \"Epcot\" aveva poco o nulla a che fare con l'idea di Walt, sebbene la vicina cittadina di Celebration, che \u00e8 stata costruita dalla Walt Disney Company, incorpora alcune delle sue idee soprattutto nella gestione e pianificazione urbana.\nAnche se partecip\u00f2 attivamente in gran parte dello sviluppo del progetto \"Disney World\", Walt Disney mor\u00ec nel 1966 e non riusc\u00ec mai a vederlo realizzato. Il complesso avrebbe dovuto inizialmente chiamarsi soltanto \"\"Disney World\", ma prima della sua apertura Roy, fratello di Walt, volle rinominarlo \"Walt Disney World\"\", in memoria di suo fratello.\nGenesi e costruzione.\nNel 1959, la Walt Disney Company, sotto la leadership di Walt Disney, incominci\u00f2 a cercare del terreno per un secondo resort in aggiunta a \"Disneyland\", che aveva aperto ad Anaheim nel 1955. Ricerche di mercato mostrarono che solo il 2% dei visitatori di \"Disneyland\" provenivano dalle zone a est del Mississippi, dove viveva il 75% della popolazione degli Stati Uniti. Inoltre, a Walt Disney non piaceva il business di terzi creato attorno a \"Disneyland\" e voleva controllare un'area molto pi\u00f9 grande per il nuovo progetto.\nWalt Disney sorvol\u00f2 per la prima volta l'area di Orlando, una delle tante prescelte, il 22 novembre 1963. Vide che esisteva una buona rete stradale, incluse le autostrade Interstate 4 e Florida's Turnpike, con la base dell'aeronautica \"McCoy\" che sarebbe presto stata ritrasformata nel nuovo Aeroporto Internazionale di Orlando, cos\u00ec si innamor\u00f2 subito del posto.\nLa decisione non era ancora stata presa; nessun terreno era stato acquistato. Se la notizia del nuovo resort di Disney fosse stata resa pubblica, il prezzo dei terreni sarebbe cresciuto a dismisura. Perci\u00f2 tutto doveva essere tenuto segreto. Per evitare una speculazione sui terreni, Disney us\u00f2 diverse societ\u00e0 di facciata non direttamente collegate alla sua per acquistare i 27.400 acri (111\u00a0km\u00b2) di terreno. I primi cinque acri (20.000\u00a0m\u00b2) furono acquistati il 23 ottobre 1964 dalla Ayefour Corporation. Nel maggio del 1965, compravendite di grandi lotti furono registrati poche miglia a sud-ovest di Orlando della Osceola County. Due grandi appezzamenti furono venduti per 1,5 milioni di dollari, e appezzamenti pi\u00f9 piccoli vennero acquistati da societ\u00e0 con nomi esotici come la Latin-American Development and Management Corporation e la Reedy Creek Ranch Corporation. Nella maggior parte dei casi, i proprietari furono felici di vendere quei terreni, visto che erano in gran parte zone paludose. Un altro grosso problema veniva dai diritti di sfruttamento del sottosuolo, posseduti dal Tufts College. Senza il trasferimento di quei diritti, Tufts avrebbe potuto chiedere in ogni momento la rimozione degli edifici per esercitare i diritti stessi.\nDopo che la maggior parte del terreno fu acquistata, la faccenda fin\u00ec nelle mani dei media e venne inizialmente resa pubblica dall'Orlando Sentinel il 20 ottobre 1965. Una conferenza stampa fu pertanto organizzata per il 15 novembre. Alla conferenza, Walt Disney elenc\u00f2 i suoi piani per l'area, incluso \"EPCOT\", il Prototipo Sperimentale di Comunit\u00e0 del Futuro, che avrebbe dovuto essere la citt\u00e0 futuristica immaginata da Disney.Walt Disney mor\u00ec il 15 dicembre 1966. Da quel momento, suo fratello Roy Disney gest\u00ec il progetto. Durante i primi anni di gestazione, il progetto fu semplicemente chiamato \"Disney World\", ma Roy Disney aggiunse anche \"Walt\" al nome cos\u00ec da inaugurarlo come \"Walt Disney World\". Le sue parole furono:\nIl 2 febbraio 1967, Roy Disney tenne una conferenza stampa a Winter Park. Il ruolo di \"EPCOT\" fu enfatizzato nel film che fu proiettato, l'ultimo registrato da Walt Disney prima della sua morte. Dopo il film, fu spiegato che, per garantire il successo del \"Walt Disney World\", avrebbe dovuto essere creato uno speciale distretto: il Reedy Creek Improvement District che includeva due citt\u00e0, la citt\u00e0 di Bay Lake e la citt\u00e0 di Reedy Creek (ora chiamata citt\u00e0 di Lake Buena Vista). Oltre ai poteri standard di due normali comuni americani, che includono l'emissione di obbligazioni non tassabili, l'Improvement District avrebbe dovuto godere di una totale immunit\u00e0 per ogni presente o futura legge provinciale o statale sull'utilizzo del terreno. Le uniche aree di pertinenza provinciale o statale consistevano nella tassazione sulla propriet\u00e0 e nelle ispezioni degli ascensori.\nLe leggi che crearono il Distretto e i due Comuni furono approvate il 12 maggio 1967. La Corte Suprema della Florida acconsent\u00ec nel 1968 l'emissione da parte del Distretto di obbligazioni esenti da tassazione per la costruzione di opere pubbliche nell'area, anche se come unico beneficiario figurava la Walt Disney Company.\nLa costruzione dei canali per il drenaggio delle acque ebbe inizio subito per conto dell'Improvement District, e Disney costru\u00ec le prime strade e il Magic Kingdom. Gli hotel Disney's Contemporary Resort, Disney's Polynesian Resort, e Disney's Fort Wilderness Resort and Campground furono anch'essi completati in tempo per l'apertura del parco il 1\u00ba ottobre 1971.\nNel giorno dell'inaugurazione, Roy Disney dedic\u00f2 il parco a Walt. Dopo aver chiesto un parere alla vedova del fratello, Lillian, lei rispose:\nGli altri parchi e nuove espansioni.\nAlla morte di Roy Disney (il 20 dicembre del 1971) il progetto per la citt\u00e0 del domani, \"EPCOT\", venne abbandonato dai nuovi gestori della societ\u00e0, perch\u00e9 considerato troppo costoso e rischioso per la compagnia e, il 15 maggio 1974, Card Walker, nuovo CEO della Walt Disney Company, annunci\u00f2 che avrebbero aperto invece un nuovo parco a tema chiamato \"Epcot\" (senza le maiuscole) adiacente al \"Magic Kingdom\", che nulla aveva a che vedere per\u00f2 col sogno di Walt Disney. \n\"Epcot Center\" (in seguito rinominato solo \"Epcot\") apr\u00ec il 1\u00ba ottobre 1982. In seguito sono stati inaugurati altri due parchi nel complesso: \"Disney's Hollywood Studios\" (ex \"Disney-MGM Studios\"), un parco dedicato al mondo del cinema inaugurato il 1\u00ba maggio del 1989, e il \"Disney's Animal Kingdom\", dedicato alla natura e che ha aperto i battenti il 22 aprile 1998.\nNel 2018 apre ai \"Disney's Hollywood Studios\" la \"Toy Story Land\" mentre il 29 agosto 2019, sempre presso gli \"Hollywood Studios\", \u00e8 stata inaugurata una enorme area dedicata a Star Wars, la stessa che \u00e8 stata inaugurata nel parco \"Disneyland\" in California qualche mese prima, che \u00e8 stata chiamata \"Star Wars\": \"Galaxy\u2019s Edge\". \nNel 2020, a causa delle chiusure straordinarie e delle restrizioni dovute alla pandemia di Covid-19, tutti i parchi del WDW hanno subito un drastico calo dei visitatori e l'intero resort ha toccato il minimo storico con una perdita che si aggirava intorno al -70% rispetto all'anno precedente.\nPropriet\u00e0 nel complesso.\nLa maggior parte del terreno nella Florida centrale posseduto dalla Walt Disney Company, e tutte le aree pubbliche, si trovano nei comuni di Bay Lake e Lake Buena Vista, situati a sud-ovest di Orlando e a poche miglia a nord-ovest di Kissimmee. Il terreno del \"Walt Disney World\" fa parte del Reedy Creek Improvement District che permette alla Disney di esercitare poteri di tipo quasi governativo su tutta l'area di sua pertinenza.\nParchi a tema.\n\"Walt Disney World Resort\" contiene quattro grandi parchi a tema, ognuno dei quali ha un'attrazione che con il tempo ne \u00e8 diventata il simbolo:\nParchi acquatici.\nCi sono inoltre due parchi acquatici (mentre uno \u00e8 stato chiuso):\nNegozi e ristoranti.\nL'area Disney Springs, ex Downtown Disney, \u00e8 invece il centro notturno del resort, dove poter cenare in svariati ristoranti a tema, negozi di vario genere, locali per il divertimento, inclusi \"DisneyQuest\", un \"parco a tema virtuale\" all'interno di un edificio (sostituito nel 2019 da \"The NBA Experience\"), e uno show permanente del celebre Cirque du Soleil: \"La Nouba\" (1998-2017) che sar\u00e0 presto sostituito da un nuovo show in arrivo nel 2020.\nHotel.\nUn ulteriore aspetto notevole \u00e8 il gran numero di hotel all'interno della propriet\u00e0 del \"Walt Disney World\". Gli hotel non tematici sono gestiti da compagnie private come Marriott e Hilton.\nCampi da golf.\nIl \"Walt Disney World\" Resort include anche cinque campi da golf di alto livello. I cinque campi a 18 buche sono il Magnolia, il Palm, Lake Buena Vista, Eagle Pines, e Osprey Ridge (gli ultimi due fanno parte del \"Bonnet Creek Golf Club\"). Ci sono inoltre due minigolf: Fantasia Gardens e Winter Summerland.\nInformazioni.\n\"Walt Disney World Resort\" copre un'area di 47 miglia quadrate (122\u00a0km\u00b2), circa l'area della citt\u00e0 di San Francisco o il doppio del quartiere di Manhattan. Meno di un quarto dell'area \u00e8 attualmente sfruttata. Un altro quarto \u00e8 lasciato come riserva naturale\n\"Walt Disney World\" ha aperto la strada per la costruzione di molti altri parchi a tema e attrazioni nella zona, tra cui \"SeaWorld\" e il parco \"Universal Studios Florida\", e ha fatto s\u00ec che Orlando diventasse una tra le pi\u00f9 popolari destinazioni turistiche del mondo.\nIl \"Walt Disney World Resort\" \u00e8 anche lo sponsor e il gestore del \"Walt Disney World College Program\" (\"Programma Universitario Walt Disney World\"), che permette a molti studenti universitari di vivere nella zona e di lavorare come \"cast members\".\nGestione e costi.\nQuando il \"Magic Kingdom\" apr\u00ec nel 1971, il \"Walt Disney World Resort\" impiegava circa 5.500 addetti. Oggi impiega pi\u00f9 di 57.000 addetti, spendendo pi\u00f9 di 1,1 miliardi di dollari in stipendi e 478 milioni in benefit ogni anno.\nIl 30 marzo 2004 in un articolo del giornale \"The Orlando Sentinel\", il presidente di \"Walt Disney World\", Al Weiss, rilasci\u00f2 un'intervista in cui indicava come venivano effettuate le normali operazioni di routine nei parchi:\nTrasporti.\nC'\u00e8 un'ampia flotta di autobus-navetta all'interno del complesso, chiamati \"Disney Transport\" (gestiti dalla Mears Transportation), gratuiti per gli ospiti. Inoltre due linee di monorotaia, denominate \"Walt Disney World Monorail System\", operano nel Resort: una collega il \"Magic Kingdom\", gli hotel \"Contemporary\", \"Polynesian\" e \"Grand Floridian\", e il \"Transportation and Ticket Center\"; l'altra collega \"Epcot\" e il \"Transportation and Ticket Center\". \"Disney Skyliner\", una cabinovia inaugurata nel 2019, ha attualmente tre linee che collegano \"Disney Hollywood Studios\" e \"Epcot\" con quattro hotel del resort.\nAttrazioni.\nParchi acquatici.\nCi sono anche molte spiagge intorno alla zona\nGolf e la ricreazione.\nDi propriet\u00e0 della Disney comprende cinque campi da golf. I quattro campi da golf a 18 buche sono il \"Palm\" (4 \u00bd stelle), il \"Magnolia\" (4 stelle), \"Lake Buena Vista\" (4 stelle) e \"Osprey Ridge\" (4 \u00bd stelle). C'\u00e8 anche un corso di passeggiate a nove buche (senza carrelli elettrici ammessi) chiamato \"Oak Trail\", pensata per i giovani golfisti. \"Arnold Palmer Golf Management\" gestisce i campi da golf della Disney. Inoltre, ci sono due minigolf, ciascuno con due corsi, \"Fantasia Gardens\" e \"Inverno Summerland\".\nCattura e rilascio di pesca vengono offerti ogni giorno sui laghi del resort. Non \u00e8 necessaria una licenza di pesca in Florida perch\u00e9 si verifica sulla propriet\u00e0 privata. Pesca Cane poli \u00e8 offerto da bacini a \"Disney Fort Wilderness Resort\" &amp; \"Campground e Disney Port Orleans Resort\".\nUlteriori attivit\u00e0 ricreative includono noleggio imbarcazioni, noleggio biciclette, Surrey e crociere d'artificio lanciati da diversi porti turistici resort.\nAlberghi.\nDei trentaquattro resort e alberghi sulla propriet\u00e0 \"Walt Disney World\", ventotto sono di propriet\u00e0 e gestiti da \"Disney Parks, Experiences and Products\". Questi sono classificati in quattro categorie: Deluxe, Moderate, Value, e Disney Vacation Club Villas e si trovano in una delle cinque zone di villeggiatura.\nMentre tutti gli hotel resort Deluxe hanno ottenuto un rating AAA Four Diamond, \"Disney's Grand Floridian Resort &amp; Spa\" \u00e8 considerato l'hotel di maggior lusso e livello di punta nel complesso del \"Walt Disney World Resort\".\nVisitatori.\nThemed Entertainment Association ed Economics Research Associates pubblicano ogni anno l'Attraction Attendance Report, all'interno del quale \u00e8 possibile leggere i dati annui sulla presenza del pubblico nei parchi:\nProgetti futuri.\nNel 2021, per i 50 anni del parco, era stata annunciata Tron Lightcycle Power Run a \"Tomorrowland\", nel \"Magic Kingdom\", montagna russa ispirata a e gi\u00e0 presente a \"Shanghai Disneyland\", ma in seguito rimandata al 2022 a causa della Pandemia di Covid-19.\nSempre entro il 50\u00ba anniversario del resort sono stati annunciati, o hanno gi\u00e0 aperto, inoltre: "}
{"id": "225512", "revid": "6923", "url": "https://it.wikipedia.org/wiki?curid=225512", "title": "Common Language Infrastructure", "text": "Il Common Language Infrastructure (CLI), in italiano \"infrastruttura del linguaggio comune\", \u00e8 una specifica aperta sviluppata da Microsoft, che descrive il codice eseguibile e l'ambiente di esecuzione che costituisce il cuore del framework .NET. La specifica definisce un ambiente che permette a pi\u00f9 linguaggi ad alto livello di essere utilizzati su differenti piattaforme senza la necessit\u00e0 di essere riscritti per specifiche architetture hardware o software.\nSpecifica.\nIl CLI \u00e8 solo una \"specifica\" e non una \"implementazione\", ed \u00e8 spesso confusa con il Common Language Runtime che contiene caratteristiche non incluse nella specifica.\nLa specifica CLI \u00e8 divisa in quattro parti:\nLa compilazione di un programma in linguaggio .NET compatibile viene tradotto in istruzioni di tipo \"Common Intermediate Language\" (CIL), un linguaggio intermedio indipendente dalla piattaforma. Per eseguire un programma in linguaggio CIL, un VES specifico per la piattaforma traduce le istruzioni CIL in linguaggio macchina, un linguaggio direttamente comprensibile dal processore della piattaforma, che \u00e8 cos\u00ec in grado di eseguire le istruzioni.\nStandardizzazione e licenza.\nNell'agosto del 2000, Microsoft, Hewlett-Packard, Intel e altri lavorarono per standardizzare il CLI. Nel dicembre del 2001 lo standard fu ratificato dall'ECMA, e nell'aprile del 2003 \u00e8 diventato uno standard ISO.\nMentre Microsoft e i suoi partner detengono i brevetti per il CLI, sia l'ECMA che l'ISO richiedono che tutti i brevetti essenziali per l'implementazione devono essere disponibili sotto termini \"ragionevoli e non discriminatori\" (RAND). Nel 2009 le aziende coinvolte si sono invece trovate d'accordo di rendere i brevetti disponibili sotto termini liberi da royalties o altrimenti di tipo RAND. \nL'accordo \u00e8 detto Microsoft Open Specification Promise, e stabilisce che Microsoft e i suoi partner non perseguiranno legalmente coloro che realizzeranno una personale implementazione delle specifiche dello standard CLI (coperto da brevetto).\nColoro che desiderano realizzare una propria implementazione delle specifiche CLI, hanno il permesso di estendere lo standard, tramite nuovi \"metodi\", nuovi tipi per \"classi\" e nuovi \"namespace\", ma non possono aggiungere o definire nuove \"interface\".\nNel 2012, \u00e8 stata pubblicata la nuova edizione dello standard CLI, ma questa nuova versione non \u00e8 stata coperta dall'accordo \"Microsoft Open Specification Promise\"."}
{"id": "225514", "revid": "15961", "url": "https://it.wikipedia.org/wiki?curid=225514", "title": "Disney World", "text": ""}
{"id": "225515", "revid": "15961", "url": "https://it.wikipedia.org/wiki?curid=225515", "title": "Walt Disney World", "text": ""}
{"id": "225517", "revid": "550205", "url": "https://it.wikipedia.org/wiki?curid=225517", "title": "Moto Guzzi 1000 SP", "text": "La Moto Guzzi 1000 SP \u00e8 una motocicletta prodotta dalla Moto Guzzi dal 1977 al 1985.\nDescrizione.\nL'obiettivo \u00e8 una moto con cui affrontare al meglio lunghi viaggi con medie per l'epoca elevate. L'obiettivo commerciale \u00e8 anche rispondere alla \"R100RS\" della BMW che stava erodendo fasce di mercato.\nLa 1000 SP, che deve il suo nome (sigla di Super Protezione) alla novit\u00e0 del cupolino e carenatura che ne facevano la serie personalizzata della precedente 1000 G5, viene progettata utilizzando la galleria del vento di cui la Moto Guzzi si era dotata negli anni cinquanta per affrontare al meglio le competizioni motociclistiche e che dopo l'abbandono delle competizioni da parte della maggior parte delle aziende italiane, era rimasta semi-inutilizzata.\nIl risultato \u00e8 una cupola - di cui verr\u00e0 dotata, nel 1980, anche la \"850 T4\" - estremamente protettiva e di una parziale carenatura che da una parte protegge le gambe del motociclista e contemporaneamente migliora il raffreddamento del gruppo termico.\nIl quadro strumenti, completamente nuovo, oltre ai tradizionali tachimetro e contagiri, \u00e8 dotato anche di orologio e voltmetro.\nIl motore \u00e8 sostanzialmente lo stesso dei \"V1000 l - Convert\" e V1000 G5 ed il telaio \u00e8 quello della serie grande, progettato da Lino Tonti e che supporta gran parte della produzione della casa di Mandello. \nAlla SP 1000 prima serie, seguir\u00e0 nel 1980 la 1000 SP NT (Nuovo Tipo), con modifiche di dettaglio all'estetica, con le marmitte, ora cromate e non pi\u00f9 nere, ad andamento pressoch\u00e9 rettilineo e con una messa a punto migliorata, oltre a nuovi colori tra cui due varianti di bianco/rosso e una con colori metallizzati grigio/blu scuro. Seguiranno poi la SP II (1984), con l'innovazione dell'alettatura quadra dei cilindri, oltre alle varianti estetiche come nuovi colori e nuovo parafango anteriore pi\u00f9 moderno, nuove piastre pressofuse per le pedane ma soprattutto con la modifica tecnica sostanziale della ruota anteriore da 16\", per cercare di migliorare la maneggevolezza del mezzo.(modifica estesa anche alle coeve 850 T5 e Le Mans 1000) Quest'ultima modifica peggior\u00f2 per\u00f2 in maniera importante la tenuta di strada della motocicletta e furono molti i \"guzzisti\" che ritornarono \"privatamente\" alla ruota anteriore da 18\". Altra modifica di un certo rilievo, atta a superare le manchevolezze riscontrate sulla prima serie, fu lo spostamento del cavalletto laterale dal vertice anteriore del monoblocco al \"sottopedana\" sx, che fu molto apprezzata dagli utenti, potendo ora contare su un accessorio davvero utile e stabile, come mai prima d'allora.\nSuccessiva \u00e8 la SP III, moto completamente nuova, con le linee del serbatoio simili alla Guzzi 850-T5 ed alla 750, teste a valvole \"medie\" tipo Le Mans 850, carburatori PHF36 e accensione elettronica Motoplat, oltre ad una validissima carenatura integrale (ora fissata al telaio) che proteggeva efficacemente dall'aria e dall'acqua anche i motociclisti pi\u00f9 alti, precedentemente un po' sacrificati dalla carenatura in tre pezzi delle prime SP, principalmente a livello delle gambe, difficili da inserire negli appositi spazi se si era di statura superiore ai 175\u00a0cm. Con la SP III la Moto Guzzi inser\u00ec nel cruscotto anche la spia della riserva, all'epoca in dotazione a pochissime altre moto, anche di prezzo notevolmente superiore. La SP III permise a moltissimi affezionati clienti della casa di Mandello di poter effettuare lunghi viaggi in pieno comfort e piena sicurezza, con le grandi borse laterali rigide di serie e confortati dal superbo telaio e dalla frenata integrale (ora con dischi in acciaio) sempre pronta e sicura, un'antesignana dell'ABS.\nCaratteristiche tecniche.\nIl propulsore montato sulla prima serie della V1000 SP inaugur\u00f2 la serie dei cilindri con riporto al Gilnisil (marchio della Gilardoni, azienda di Mandello del Lario, fornitrice di cilindri), una lega di silicio a riporto galvanico che permetteva una maggior durata e un minor degrado delle pareti dei cilindri, permettendo accoppiamenti con i pistoni di maggior precisione, a vantaggio della durata, silenziosit\u00e0 e potenza, oltre ad un minor consumo d'olio dovuto ai minori trafilaggi.\nQuesto bicilindrico \u00e8 noto per una buona affidabilit\u00e0 e una elevata erogazione della coppia a bassi regimi, e ricevette in tempi successivi una serie di modifiche anche sostanziali.\nNelle serie a teste e cilindri \"tondi\" (prima serie e NT) si poteva portare l'alesaggio dagli 88\u00a0mm originari a 90 e anche 92\u00a0mm (limite massimo permesso dall'interasse dei prigionieri) usando teste con valvole maggiorate derivate dalla serie Le Mans, abbinate a carburatori, sempre Dell'Orto, ma con diffusori da 36\u00a0mm di diametro, senza che emergessero problemi nel normale utilizzo. \nNelle serie successive (\"cilindri quadri\") l'interasse dei prigionieri fu maggiorato e ci\u00f2 permise di arrivare ad alesaggi massimi di 95\u00a0mm che, abbinati ad alberi motore con corsa maggiorata a 82\u00a0mm (prodotti da Arturo Magni, ex D.T. delle Mv Agusta) portavano la cilindrata di questi motocicli al limite dei 1200\u00a0cm\u00b3.\nAltra modifica che veniva effettuata soprattutto in concomitanza all'aumento dell'alesaggio era la doppia accensione, inserendo una seconda candela per cilindro, forando l'apposito spazio gi\u00e0 previsto di progetto sulle teste dei cilindri. \nQueste varianti verranno poi, in seguito, adottate anche dalla casa madre, ad esempio sul motore della Norge 1200."}
{"id": "225521", "revid": "80339", "url": "https://it.wikipedia.org/wiki?curid=225521", "title": "Nikolai Bucharin", "text": ""}
{"id": "225523", "revid": "1529788", "url": "https://it.wikipedia.org/wiki?curid=225523", "title": "Cilindro graduato", "text": "Il cilindro graduato \u00e8 uno strumento per le misure di volume (generalmente di liquidi, ma pu\u00f2 essere utilizzato anche per sabbie, farine, ecc.) usato da chimici e biologi in diverse attivit\u00e0 di laboratorio.\nSi tratta di un cilindro di vetro graduato e tarato, il quale presenta un beccuccio per facilitare le operazioni di travaso. Tutti i cilindri graduati indicano (generalmente alla loro sommit\u00e0, come in figura) l'unit\u00e0 di misura utilizzata e la temperatura alla quale vengono tarati. La scelta del cilindro graduato di capacit\u00e0 adeguata \u00e8 la stessa alla base della scelta di un qualsiasi pezzo di vetreria graduata, ossia si sceglie uno strumento di portata il pi\u00f9 vicino possibile alla capacit\u00e0 da misurare. Sono strumenti di misura di una media precisione, paragonabile alle pipette graduate, di semplice uso e di costo molto basso.\nIl cilindro graduato \u00e8 fatto generalmente di vetro borosilicato o polipropilene o polimetilpentene e per la sua praticit\u00e0, semplicit\u00e0 ed economicit\u00e0 \u00e8 molto utilizzato nei laboratori scolastici.\nNe esistono anche varianti incamiciate, nella cui camicia far scorrere liquidi (generalmente acqua) a temperatura controllata, per poter effettuare misure di densit\u00e0 tramite densimetro a temperature esattamente note."}
{"id": "225524", "revid": "119370180", "url": "https://it.wikipedia.org/wiki?curid=225524", "title": "Henning Mankell", "text": "Con il primo libro del commissario Wallander (Assassino senza volto) ha vinto il premio Glasnyckeln dedicato ai migliori romanzi gialli dei paesi scandinavi.\nLo scrittore viveva fra la Svezia e il Mozambico ed era sposato con la regista teatrale e televisiva Eva Bergman, figlia di Ingmar Bergman.\nBiografia.\nMankell \u00e8 nato a Stoccolma ed \u00e8 cresciuto nelle citt\u00e0 svedesi di Sveg (H\u00e4rjedalen) e di Bor\u00e5s (V\u00e4sterg\u00f6tland). Il padre di Mankell, Ivar, era un giudice e il nonno, da cui prese il nome Henning, un compositore.\nAll'et\u00e0 di 20 anni, aveva gi\u00e0 iniziato la sua carriera di scrittore e assistente presso il Riksteater di Stoccolma.\nNegli anni seguenti continu\u00f2 a collaborare con diversi teatri in Svezia.\nNegli anni settanta, Mankell and\u00f2 a vivere in Norvegia con una donna norvegese membro del partito maoista comunista del Lavoro. Mankell collabor\u00f2 alle attivit\u00e0 di quel partito, pur senza mai farne parte.\nNel 1985 ha fondato il teatro \"Avenida\", a Maputo in Mozambico, dove trascorre buona parte del suo tempo e dove trova ispirazione per il suo lavoro.\nNel 1998 si \u00e8 sposato con Eva Bergman, figlia di Ingmar Bergman.\nNel 2001 ha costituito una propria casa editrice (Leopard F\u00f6rlag) col fine di aiutare i giovani talenti africani e svedesi.\nIl 2 giugno 2008 gli \u00e8 stata conferita la Laurea honoris causa dalla Saint Andrews University in Scozia.\nMankell era a bordo della Freedom Flotilla quando il 31 maggio 2010 fu abbordata dalla Marina militare israeliana. Negli scontri seguenti, che provocarono nove decessi, rimase illeso. Dopo il suo ritorno in Svezia ha chiesto sanzioni per Israele.\nIl 29 gennaio 2014 ha comunicato, sul suo sito ufficiale, che gli \u00e8 stato diagnosticato un tumore alla gola ed al polmone sinistro. Ha scritto dell'andamento della sua malattia sul quotidiano svedese G\u00f6teborgs-Posten \"dal punto di vista della vita e non della morte\".\n\u00c8 morto il 5 ottobre 2015 a G\u00f6teborg all'et\u00e0 di 67 anni.\nInquietudine svedese.\nLa parte principale dell'opera di Mankell \u00e8 costituita dalla saga del commissario Wallander. Sui motivi di fondo dell'autore qualcosa si trova nelle opere pi\u00f9 recenti:\n(dall'introduzione a \"Piramide\").\n\"L'uomo inquieto\" \u00e8 anche il titolo dell'ultimo romanzo della serie. Chiaramente l'uomo inquieto \u00e8 Wallander, il quale \u00e8 anche testardamente assetato di giustizia:\n(\"Assassino senza volto\").\nOpere.\n\"(accanto al titolo originale svedese, si riporta l'eventuale titolo internazionale in inglese)\"\nFilmografia.\n\"(film tratti dai suoi romanzi)\""}
{"id": "225527", "revid": "729019", "url": "https://it.wikipedia.org/wiki?curid=225527", "title": "Sauroposeidon proteles", "text": "Sauroposeidon (il cui nome significa \"lucertola dio dei terremoti\", dal nome del dio greco Poseidone) \u00e8 un genere estinto di dinosauro sauropode vissuto nel Cretaceo inferiore, circa 112 milioni di anni fa (Aptiano-Albiano), noto da diversi esemplari incompleti tra cui un letto d'ossa e delle piste di impronte fossili ritrovati in Oklahoma, Wyoming e Texas, Stati Uniti. Il periodo a cui risalgono i fossili di \"Sauroposeidon\" combaciano ad un periodo del Mesozoico in cui la biodiversit\u00e0 dei sauropodi in Nord America era notevolmente diminuita. Il \"Sauroposeidon\" fu l'ultimo sauropode nordamericano noto prima dell'assenza del gruppo sul continente per circa 40 milioni di anni, che si concluse poi con la comparsa dell'\"Alamosaurus\" durante il Maastrichtiano.\nI resti olotipici sono stati inizialmente scoperti nel 1994, ma a causa dell'inaspettato periodo a cui risalivano e alle inusuali dimensioni, questi resti sono stati inizialmente classificati erroneamente come grossi pezzi di legno pietrificato. Un'analisi pi\u00f9 dettagliata nel 1999 ha rivelato la loro vera natura, il che ha comportato una minore frenesia nei media, e la pubblicazione di una descrizione formale l'anno successivo.\nL'analisi paleoecologica indica che il \"Sauroposeidon\" viveva sulle rive del Golfo del Messico, lungo i delta dei fiumi. Le estrapolazioni basate sul ben pi\u00f9 completo e conosciuto \"Brachiosaurus\" indicano che la testa del \"Sauroposeidon\" poteva raggiungere i 18 metri (59 piedi) d'altezza con il collo esteso, il che lo renderebbe il pi\u00f9 alto dinosauro noto. Con una lunghezza stimata fino a 34 metri (112 piedi) e una massa di 50-60 tonnellate, il \"Sauroposeidon\" si colloca tra i lunghi e pesanti dinosauri noti. Tuttavia, l'animale potrebbe non essere cos\u00ec strettamente imparentato con \"Brachiosaurus\" come si pensava, quindi queste stime potrebbero essere imprecise. Infatti, sebbene inizialmente l'animale venisse descritto come un brachiosauride strettamente imparentato con \"Brachiosaurus\" e \"Giraffatitan\", la scoperta di resti supplementari nella Formazione Cloverly del Wyoming, suggerisce che il \"Sauroposeidon\" fosse pi\u00f9 strettamente imparentati con i titanosauri, del gruppo dei Somphospondyli. Le analisi di questi resti e confronto con altri fossili provenienti dal Texas sostengono questa conclusione, e hanno dimostrato che anche i sauropodi pi\u00f9 completamente conosciuti della Formazione Twin Mountains (compreso un cranio parziale e delle piste di orme fossili) precedentemente conosciute come \"Paluxysaurus jonesi\" appartenevano in realt\u00e0 a \"Sauroposeidon\".\nDescrizione.\nIl comunicato stampa del 1999 ha subito attirato l'attenzione dei media internazionali, che ha portato a molte (imprecise) notizie sul \"pi\u00f9 grande dinosauro mai scoperto!\". Anche se \u00e8 vero che il \"Sauroposeidon\" \u00e8 probabilmente il dinosauro pi\u00f9 alto noto, non \u00e8 n\u00e9 il pi\u00f9 lungo, n\u00e9 il pi\u00f9 massiccio. L' \"Argentinosaurus\" \u00e8 un candidato migliore per il titolo di \"dinosauro pi\u00f9 grande del mondo\" (presumendo di ignorare, com'\u00e8 convenzione, l'\"Amphicoelias\"), anche se l'assenza di prove fossili decisive rende impossibile una precisa classifica.\nIl campione originale di \"Sauroposeidon\" era composto da quattro vertebre articolate, che rappresentavano vertebre cervicali centrali (numeri da 5 a 8), provviste di costole cervicali. Le vertebre sono estremamente allungate, con la pi\u00f9 grande avente una lunghezza di 1,4 metri (4,6 piedi), il che rende il collo del \"Sauroposeidon\" il pi\u00f9 lungo mai registrato. L'esame delle ossa ha rivelato che la struttura interna delle ossa era a nido d'ape con celle d'aria molto piccole, e le pareti erano molto sottili, come le ossa di un pollo o di uno struzzo, rendendo il collo pi\u00f9 leggero e facile da sollevare. Le costole cervicali erano notevolmente lunghe, con la pi\u00f9 lunga nervatura misurabile (a vertebra 6) lunga ben 3,42 metri (11,2\u00a0ft) - circa il 18% pi\u00f9 lunghe della nervatura riportata in \"Giraffatitan\", ma superata in lunghezza dalle nervature cervicali di \"Mamenchisaurus\".\nLe stime sulle dimensioni del \"Sauroposeidon\" si basano su un confronto tra le quattro vertebre cervicali di \"Sauroposeidon\" e le vertebre del campione HM SII di \"Giraffatitan\", che si trova nel Museo Humboldt di Berlino. Il campione HM SII rappresenta il pi\u00f9 completo campione di brachiosauride noto, sebbene sia composto da pezzi di diversi individui su proporzioni che possono non essere completamente esatte. I paragoni con altri parenti del \"Sauroposeidon\" sono difficili da determinare a causa dei resti limitati. La lunghezza del collo di \"Sauroposeidon\" \u00e8 stimato a 11,25-12 metri (37-39 piedi), rispetto alla lunghezza di 9 metri (30 piedi) per il campione HM SII di \"Giraffatitan\". Questo si basa sul presupposto che il resto del collo del \"Sauroposeidon\" abbia le stesse proporzioni di quello del \"Giraffatitan\", che \u00e8 ragionevolmente ben congetturato.\nIl \"Sauroposeidon\" era probabilmente in grado di alzare la testa a circa 17-18 metri (56-59 piedi) dal suolo, ossia quanto un edificio di sei piani. A confronto, il \"Giraffatitan\" poteva probabilmente alzare la testa a circa 13,5 metri (44 piedi) da terra. All'altezza delle spalle, invece, il \"Sauroposeidon\" aveva un'altezza di circa 6-7 metri (20-23 piedi) sulla base di un'interpretazione dell'animale come un brachiosauride. Le stime sulla lunghezza totale dell'animale variano invece da 28 metri (92 piedi) a 34 metri (112 piedi).\nLa massa del \"Sauroposeidon\" \u00e8 stimata a 50-60 tonnellate (55-66 tonnellate corte). Mentre le vertebre del \"Sauroposeidon\" sono del 25-33% superiori a quelle del \"Giraffatitan\", sono solo il 10-15% pi\u00f9 grandi di diametro. Ci\u00f2 significa che mentre il \"Sauroposeidon\" aveva un corpo pi\u00f9 grande di \"Giraffatitan\", il suo corpo \u00e8 pi\u00f9 piccolo rispetto alle dimensioni del collo, quindi non pesava tanto quanto un \"Giraffatitan\". In confronto, il \"Giraffatitan\" poteva pesare fino a 36-40 tonnellate (40-44 tonnellate corte). Queste stime del \"Giraffatitan\" \u00e8 una media di diverse metodologie differenti. Tuttavia, il \"Sauroposeidon\" ha un collo pi\u00f9 gracile rispetto a quello del \"Giraffatitan\". Se il resto del corpo risulta essere altrettanto esile, la massa stimata potrebbe essere troppo alta. Ci\u00f2 \u00e8 simili alla relazione presente tra il robusto ma relativamente pi\u00f9 corto \"Apatosaurus\" e il pi\u00f9 lungo ma pi\u00f9 snello e leggero \"Diplodocus\". Inoltre, \u00e8 possibile che i sauropodi possono aver avuto un sistema di sacche d'aria, come quello degli uccelli, che ridurrebbe notevolmente la massa dei sauropodi del 20% o pi\u00f9.\nStoria della scoperta.\nI primi fossili classificati come \"Sauroposeidon\" erano quattro vertebre cervicali scoperte nelle zone rurali dell'Oklahoma, non lontano dal confine con il Texas, in un affioramento calcareo che risale al Cretaceo inferiore, circa 110 milioni di anni fa (Aptiano-Albiano). Queste vertebre sono state scoperte nel maggio del 1994, nella Formazione Antlers ad Atoka County, Oklahoma, da addestratore di cani di nome Bobby Cross e in seguito analizzate dal Dr. Richard Cifelli e una squadra dell'Oklahoma Museum of Natural History, tra maggio e agosto del 1994. Inizialmente i fossili risultavano troppo grandi per appartenere ad un animale, e per lo stato di conservazione, si ritenne invece che fossero tronchi d'albero fossili. In realt\u00e0, questi fossili rappresentavano le osso pi\u00f9 lunghe mai ritrovate in un dinosauro. Le vertebre vennero conservate fino al 1999, quando il dottor Cifelli le consegno ad uno studente laureato, Matt Wedel, per analizzarle come parte di un progetto. Solo allora i due ricercatori si resero conto della reale importanza del fossile, comunicandolo alla stampa nel mese di ottobre del 1999, seguita dalla pubblicazione ufficiale dei loro risultati nel \"Journal of Vertebrate Paleontology\", nel marzo del 2000. La nuova specie \u00e8 stata nominata \"S. proteles\", e l'olotipo \u00e8 OMNH 53062.\nIl nome generico, \"Sauroposeidon\", deriva dal greco antico \u03c3\u03b1\u03cd\u03c1\u03bf\u03c2/\"saurus\" ossia \"lucertola\" e il nome \"Poseidone\" (\u03a0\u03bf\u03c3\u03b5\u03b9\u03b4\u03ce\u03bd), il dio del mare della mitologia greca, che era spesso associato ai terremoti, con sfaccettature stilistiche come Ennosigaios o Enosikhth\u014dn, ossia \"Scuoti terra\", il che \u00e8 un riferimento al peso dell'animale che era tale da far tremare la terra quando camminava.\nIl nome specifico, \"proteles\", deriva anche'esso dal greco antico \u03c0\u03c1\u03c9\u03c4\u03ad\u03bb\u03b7\u03c2 e significa letteralmente \"perfetto prima della fine\", il che si riferisce al fatto che il \"Sauroposeidon\" fosse l'ultimo e pi\u00f9 specializzata sauropode gigante conosciuto in Nord America, durante il Cretaceo inferiore. Nel 2012, numerosi altri resti di sauropodi, conosciuti fino ad allora come generi a stanti, sono stati riclassificati e sinonimizzati nel genere \"Sauroposeidon\". Le ossa e le piste di impronte di sauropodi erano da tempo note dal fiume Paluxy, del Texas, e di solito assegnate al genere \"Pleurocoelus\", che comprendeva tra l'altro cui alcuni scheletri parziali (in particolare dalla Formazione Glen Rose, posta al di sopra della Formazione Twin Mountains). Nella met\u00e0 degli anni 80', gli studenti dell'Universit\u00e0 del Texas a Austin hanno scoperto un letto d'ossa in un ranch nella Contea di Hood, ma i primi lavori si fermarono nel 1987. La cava \u00e8 stata riaperta solo nel 1993 ad opera di un gruppo di lavoro della Southern Methodist University, del Fort Worth Museum of Science and History, e della Tarleton State University. Tutte le ossa di sauropode scoperte all'interno del letto d'ossa sembrano provenire dallo stesso genere di sauropode. Dal sito sono stati anche estratti veri tronchi pietrificati. Il sito \u00e8 di origine fluviale in quanto le sue rocce si sono depositate, grazie alla sabbia e ai fanghi di un canale fluviale, e concrezioni di calcite arenaria, contenente i fossili. A seguito di scavo e di una preparazione della maggior parte dei fossili dal sito, la specie di sauropode del sito fu battezzata \"Paluxysaurus jonesi\".\nIl genere \"Paluxysaurus\" si basa sul campione FWMSH 93B-10-18, che comprende un cranio parziale, una mascella sinistra, il muso e alcuni denti. Le altre ossa della cava includono un collo parziale di sette vertebre, tredici vertebre dorsali e 30 vertebre della coda, e buona parte delle ossa degli arti con cintura scapolare, tranne alcune ossa della mano e del piede. Il genere si differenziava dagli altri sauropodi per alcuni dettagli vertebrali, e varie differenze morfologiche nelle altre ossa rispetto ad altri sauropodi del Cretaceo inferiore del Nord America. Il genere si limita ai fossili del letto d'ossa; per esempio, lo scheletro parziale ritrovato a Wise County e noto come \"Pleurocoelus sp.\" (SMU 61732) non \u00e8 contemplato come \"Paluxysaurus\", ma rappresenta l'olotipo di \"Astrophocaudia slaughteri\" (D'Emic, 2012), un altro sauropode somphospondylo. Ci sono solo alcune differenze tra i resti di \"P. sp.\" e \"Paluxysaurus\", ma non possono essere distinti con sicurezza. Nel 2012, una ri-analisi di questi campioni, alla luce di ulteriori scoperte sull'anatomia di \"Sauroposeidon\", i paleontologi D'Emic e Foreman hanno concluso che il \"Paluxysaurus\" era un esemplare di \"Sauroposeidon\", e quindi un sinonimo junior di \"Sauroposeidon\".\nPaleoecologia.\nI sauropodi, famiglia che include i pi\u00f9 grandi animali terrestri di tutti i tempi, erano un gruppo molto ampio e di successo. Comparsi solo nel Giurassico inferiore si espansero poi rapidamente in tutto il mondo. La fine del Giurassico, in Nord America e in Africa, ha visto prevalere i diplodocidae e i brachiosauridi e, entro la fine del Cretaceo superiore, i titanosauri erano i pi\u00f9 diffusi al mondo (anche se solo nell'emisfero meridionale). Tra questi due periodi, nel Cretacico inferiore, i reperti fossili di sauropodi sono estremamente scarsi se non assenti. Sono stati ritrovati ben pochi esemplari in Nord America risalenti a quel periodo e tali esemplari sono spesso frammentari o rappresentano esemplari giovani della loro specie. La maggior parte dei sauropodi sopravvissuti, ridimension\u00f2 le proprie dimensioni, a soli 15 metri (49 piedi) di lunghezza, e forse 10-15 tonnellate (11-17 tonnellate corte), il che rende la scoperta di un sauropode gigante estremamente specializzato come \"Sauroposeidon\" molto insolita.\nIl \"Sauroposeidon\" viveva sulle rive del Golfo del Messico, che all'epoca attraversava l'Oklahoma, in un vasto delta fluviale simile al moderno delta del Mississippi. Questo paleoambiente, conservato nella Formazione Antlers, si estende anche dal sud-ovest dell'Arkansas attraverso il sud-est dell'Oklahoma e nel nord-est del Texas. Questa formazione geologica non \u00e8 stato datato radiometricamente. Gli scienziati hanno utilizzato i dati biostratigrafici e il fatto che la formazione condividesse gli stessi animali presenti nel Trinity Group del Texas, supponendo quindi che questa formazione si sia depositata durante l'Albiano, nel Cretaceo inferiore, circa 110 milioni di anni fa. L'area conservata in questa formazione era composta da una grande pianura alluvionale che si scaricava in un mare interno poco profondo. Diversi milioni di anni pi\u00f9 tardi, questo mare si sarebbe espanso a nord, diventando il Mare interno occidentale e dividendo il Nord America in due per quasi tutto il Cretaceo superiore. Il paleoambiente del \"Sauroposeidon\" era costituito da foreste tropicali o sub-tropicali, delta di fiumi, paludi costiere, bayou e lagune, probabilmente simile a quella della moderna Louisiana. In questi territori c'erano ben pochi predatori in grado di cacciare un \"Sauroposeiodon\" adulto, ma i giovani erano invece vulnerabili agli attacchi dei predatori. Il superpredatore di questo ambiente era il carcharodontosauride \"Acrocanthosaurus\", e il piccolo dromeosauro \"Deinonychus\", che avrebbe potuto predare i piccoli \"Sauroposeidon\" e i loro nidi. Il \"Sauroposeidon\" condivideva anche il suo paleoambiente con altri dinosauri, come il sauropode \"Astrodon\" e il dinosauro pi\u00f9 comune di questa regione, l'ornithopode \"Tenontosaurus\". Altri vertebrati presenti durante questo periodo includono l'anfibio \"Albanerpeton\", i rettili \"Atokasaurus\" e \"Ptilotodon\", il rettile crurotarso \"Bernissartia\", i pesci cartilaginei \"Hybodus buderi\" e \"Lissodus anitae\", gli actinopterygii \"Gyronchus dumblei\", i coccodrilli \"Goniopholis\" e \"Paluxysuchus\" e la tartarughe \"Glyptops\" e \"Naomichelys\". Alcuni resti frammentari renderebbero possibile la presenza di uccelli indeterminati, nella Formazione Antlers. Le prove fossili suggeriscono che il lepisosteide \"Lepisosteus\" fosse il vertebrato pi\u00f9 comune della regione. I primi mammiferi conosciuti da questa regione includono l'\"Atokatherium\" e il \"Paracimexomys\".\nNella cultura di massa.\nIl \"Sauroposeidon\", nonostante la sua grande massa e le eccezionali dimensioni, non \u00e8 un dinosauro molto conosciuto e viene spesso oscurato da sauropodi di maggior successo come \"Brachiosaurus\".\nLa sua prima apparizione avviene nel documentario \"Jurassic War\", dove viene esageratamente descritto come il pi\u00f9 grande animale mai apparso sulla terra. In uno degli episodi il documentario per altro riporta in auge l'idea che il \"Sauroposeidon\" avesse un secondo cervello al livello delle anche per aiutarlo a gestire i movimenti della parte posteriore del corpo. Questa ipotesi, proposta per \"Stegosaurus\", \u00e8 ritenuta ormai obsoleta ed inverosimile da molto tempo, e lo stesso paleontologo Wedel, intervistato nel programma, ha mostrato indignazione per tale ipotesi. Nel documentario inoltre, il modello dell'animale \u00e8 stato \"riciclato\" per mostrare l'\"Alamosaurus\", nonostante i due animali avessero una struttura corporea ben diversa."}
{"id": "225529", "revid": "599013", "url": "https://it.wikipedia.org/wiki?curid=225529", "title": "PNF (disambigua)", "text": ""}
{"id": "225532", "revid": "18379", "url": "https://it.wikipedia.org/wiki?curid=225532", "title": "Carattere sacrificale", "text": "Secondo il \"compendio al catechismo\" della Chiesa cattolica, il carattere sacrificale della messa si manifesta nelle parole stesse (cfr. articolo n. 280): \ninoltre nell'articolo successivo (n 281) si aggiunge che la Chiesa partecipa al Sacrificio di Cristo affermando che ad esso si uniscono \"\"la vita, la lode, la sofferenza, la preghiera dei fedeli\" in quanto membra del suo corpo.\nLe differenze col protestantesimo.\nNonostante oggi molti protestanti rivalutino il carattere sacrificale della messa, durante la riforma esso venne negato, sostenendo che non ci fu che \"un pieno, perfetto, unico e sufficiente sacrificio, oblazione e soddisfazione per tutti i peccati del mondo\"\" (cfr. \"the book of Common Prayer\"): vale a dire quello della Croce, storico ed irripetibile.\nL'eucaristia non \u00e8 un'oblazione incruenta, ma memoriale della passione e morte del Signore dal quale poi tutti i benefici procedono."}
{"id": "225536", "revid": "124205228", "url": "https://it.wikipedia.org/wiki?curid=225536", "title": "Teleologia", "text": "La teleologia (dal greco \u03c4\u03ad\u03bb\u03bf\u03c2 (t\u00e9los), fine, scopo e \u03bb\u03cc\u03b3\u03bf\u03c2 (l\u00f3gos), discorso, pensiero) \u00e8 la dottrina filosofica del finalismo, che concepisce l'esistenza della finalit\u00e0 non solo nella comune attivit\u00e0 volontaria dell'uomo razionale indirizzata alla realizzazione di uno scopo, ma anche in quelle sue azioni involontarie e inconsapevoli che tuttavia realizzano un fine.\nSul modello dell'azione intenzionale dell'uomo che subordina i mezzi al conseguimento di un fine, il finalismo ha esteso questo comportamento teorizzando che esso sia rintracciabile nell'intero universo. Mentre la scienza investiga leggi e fenomeni naturali secondo una visione meccanicistica di causa-effetto, la teleologia vede la possibile esistenza di un principio organizzativo trascendente o immanente nell'ordine naturale. Il che secondo la teologia dimostrerebbe l'esistenza di Dio, inteso come creatore, architetto dell'universo, garante ultimo dell'ordine causale dei fenomeni naturali.\nIl termine finalismo sembra risalire a Christian Wolff che lo us\u00f2 nella sua \"Philosophia rationalis sive logica\" (1728), in relazione a \u00abquella parte della filosofia naturale che spiega i fini delle cose\u00bb.\nLa filosofia ha distinto dal finalismo la finalit\u00e0, intendendo quest'ultima come il conseguimento di un fine vicino e circoscritto mentre il primo riguarderebbe il risultato lontano e ultimo determinato da pi\u00f9 cause concomitanti.\nIn biologia un concetto ispirato al finalismo \u00e8 espresso dal termine \"teleonomia\" usato per la prima volta (1970) da Jacques Monod nella sua teoria che vedeva all'interno delle strutture degli esseri viventi un'azione finalistica, causata dalla selezione naturale, diretta a favorire le funzioni vitali eliminando quelle che le ostacolano.\nStoria del concetto.\nAnche in assenza del termine, tuttavia la concezione finalistica risale alla filosofia greca antica che la elabor\u00f2 in opposizione ai filosofi della natura orientati al determinismo. Fra questi si distingue Anassagora (500 a.C. ca. - 428 a.C. ca.) che non escludeva, mescolando meccanicismo e finalismo, l'esistenza di un'entit\u00e0 ordinatrice: un \"Nous\" (Intelletto), inteso come \u00abla pi\u00f9 sottile e la pi\u00f9 pura di tutte le cose che ha ragione intera su ogni cosa e ha la massima forza e quante cose hanno un'anima tutte domina l'Intelletto... e le cose commiste alle separate e distinte, tutte ha presenti in s\u00e9... e [mette] in ordine\u00bb.\nPer Platone (428 a.C./427 a.C. - 348 a.C./347 a.C.) esiste un'intelligenza ordinatrice che governa ogni singola cosa e tutta la realt\u00e0 indirizzandola \u00abnel modo migliore\u00bb.\nNell'ambito di una visione naturalista Aristotele (384 a.C. - 322 a.C.), nella sua \"Fisica\" afferma il finalismo in opposizione alla dottrina di Empedocle (490 a.C. - 430 a.C.) dove il caso s'incaricava dell'evoluzione degli esseri per cui alcuni animali si organizzavano per sopravvivere in un nuovo ambiente mentre altri non ci riuscivano estinguendosi. Aristotele scopre che questa teoria non \u00e8 sostenibile perch\u00e9 contraddetta dal fatto che le specie permangono cos\u00ec che da un animale si genera sempre un animale della stessa specie e quindi non sussiste l'azione del caso poich\u00e9 la costanza degli eventi naturali lo esclude. Non \u00e8 il caso, quindi, a spiegare la natura ma il finalismo che vale anche per il mondo inorganico dove ogni cosa si dirige spontaneamente, se non impedita, verso il suo \"luogo naturale\".\nLa concezione finalistica aristotelica si estende anche al cosmo dove gli astri si dirigono, attratti dall'amore, verso il primo motore immobile del quale vogliono conquistare la perfezione. Il finalismo agisce anche nel microcosmo all'interno delle cose che sono determinate nello scopo della loro esistenza dalla causa finale che d\u00e0 senso e significato all'essere che \u00e8 pienamente costituito soltanto assieme alle altre cause: efficiente, formale e materiale che da sole non basterebbero a realizzarlo. Un finalismo tutto naturale che esclude quindi l'intervento di un'intelligenza ordinatrice e provvidenziale.\nLo stoicismo riprende la teleologia naturale di Aristotele che la concepiva secondo uno schema evolutivo diacronico. Per gli stoici invece tutto avviene sincronicamente nel senso che gli elementi costitutivi di un organismo funzionano complessivamente per mantenerlo in vita rispondendo all'azione finalistica di un \u00abfuoco artefice\u00bb o \u00absoffio vitale\u00bb, uno \"pneuma\" che permea di s\u00e9 tutto l'universo rendendolo armonico e connotato da necessit\u00e0 razionale. Lo pneuma, che nella biologia aristotelica era usato per spiegare i meccanismi della respirazione e del movimento, per gli stoici rende l'universo una specie di unico grande essere vivente armonicamente ordinato dove la legge morale corrisponde alla legge di natura che ispira il comportamento del saggio.\nPer il Cristianesimo il concetto di finalismo si identifica con quello, gi\u00e0 proprio dello stoicismo, di Provvidenza, intesa come intervento divino che indirizza al meglio le azioni umane. Tutta la natura, come nella concezione aristotelica, nei suoi componenti, inorganici e organici, \u00e8 intrisa di finalismo nei suoi vari gradi ordinati gerarchicamente di modo che il mondo inorganico \u00e8 strumento di crescita per quello vegetale, questo serve per realizzare i fini del mondo animale e infine tutti mirano al servizio dell'uomo che padroneggia la totalit\u00e0 della natura che Dio stesso ha disposto in modo che egli se ne serva per realizzare i suoi fini.\nLa scuola neoplatonica di Cambridge del XVII secolo in opposizione a Thomas Hobbes e al meccanicismo cartesiano e galileiano, interessata a una dimostrazione teleologica dell'esistenza di Dio, contro lo scientismo diffuso, sostenne, prendendo spunto da \"De veritate\" di Edward Herbert di Cherbury, la concezione di tipo rinascimentale di una natura vivente dove si manifestava l'immanenza di Dio, presente anche nelle nostre conoscenze assolute e nei valori morali immutabili.\nDa Immanuel Kant in poi questo tipo di finalismo espresso nella Critica del Giudizio con il giudizio teleologico \u00e8 stato definito come \"esterno\" perch\u00e9 ogni cosa spiegherebbe la sua stessa esistenza con la finalit\u00e0 che le \u00e8 stata assegnata verso uno scopo a lei esterno; finalismo \"interno\" viene invece definito il finalismo biologico che si basa sul principio che le parti che compongono l'organismo hanno il fine, a loro interno, immanente, della propria unit\u00e0 e della loro conservazione.\nTeleologia moderna.\nLa teleologia si \u00e8 affermata nuovamente nell'Ottocento con il primo Hegel e sempre pi\u00f9 verso la fine del XX secolo con la nascita di nuove teorie cosmologiche a carattere finalistico per spiegare l'evoluzione prevedendo, appunto, uno scopo finale che la diriga.\nEsiste una variante di tali argomentazioni, nota come \"principio antropico forte\". Secondo questa concezione, le probabilit\u00e0 che il mondo si rivelasse adatto alla sopravvivenza e allo sviluppo di forme di vita sono cos\u00ec scarse che si pu\u00f2 concludere che il mondo sia il risultato di un progetto. Ovvero il fatto che forme di vita, addirittura intelligenti come gli esseri umani, si siano evolute e siano sopravvissute ci fornirebbe una prova dell'esistenza di un progetto iniziale.\nQuesto potrebbe essere spiegato dall'esistenza di una divinit\u00e0 che eserciti un controllo sulle condizioni fisiche del nostro universo in modo tale da permettere l'evoluzione della forma di vita intelligente. Ben si comprende che questo punto di vista non nega in alcun modo il concetto di evoluzione, semmai lo concilia con il punto di vista deista. In particolare tale modalit\u00e0 interpretativa pu\u00f2 essere messa in relazione alle forme di religione non rivelate, quelle forme di religiosit\u00e0 di origini antichissime che non contemplano n\u00e9 il concetto di peccato n\u00e9 una soteriologia analoga a quella delle moderne religioni monoteistiche.\nTeleologia e destino ultimo dell'universo.\nA questo proposito non si pu\u00f2 non menzionare la Teoria del punto Omega proposta dal fisico Frank Tipler, che mira a conciliare l'evoluzione, il progresso, il destino ultimo dell'universo, il principio antropico, la \"futura\" esistenza di un Dio.\nCritica del finalismo.\nLa critica del finalismo si \u00e8 espressa nella storia della filosofia nelle correnti del determinismo e del meccanicismo.\nAnche il causalismo viene interpretato come una concezione opposta a quella finalistica poich\u00e9 sin dai primi filosofi antichi il concetto di \"causa\", con quello connesso di \"causalit\u00e0\" o relazione causale, indicava l'esistenza di una condizione necessaria tra i fatti dell'esperienza che venivano interpretati come tra loro collegati da un rapporto di causa-effetto. Il concetto venne elaborato per la prima volta dalla scuola atomistica con Leucippo (V secolo a.C.) dal quale si pu\u00f2 far iniziare tutta la tradizione filosofica e scientifica occidentale mirante a un'interpretazione razionale dei fenomeni naturali che vede nei fatti empirici un'origine fisica, puramente materiale e meccanica. Ma lo stesso causalismo nella dottrina antica di Anassagora, Platone e degli stoici rientrava nella considerazione di una causalit\u00e0 dei fatti fisici immateriale, intelligente tale da operare finalisticamente nell'universo.\nCon il determinismo, che pure si fonda sulla concezione causalistica, l'ambiguit\u00e0 con il finalismo viene del tutto esclusa, poich\u00e9 si sostiene che in natura nulla avviene a caso ma tutto accade secondo ragione e necessit\u00e0. Il determinismo infatti esclude qualsiasi forma di casualit\u00e0 nelle cose e individua una spiegazione di tipo fisico per tutti i fenomeni fisici e metafisici o morali, riconducendola alla catena delle relazioni causa-effetto secondo cui, data una causa o una legge deve necessariamente prodursi quell'effetto o quel preciso fenomeno. Altrettanto accade nell'Universo dove non \u00e8 possibile alcuna variazione casuale o dovuta a una libera attivit\u00e0 indirizzata finalisticamente.\nIl determinismo pu\u00f2 essere rintracciato anche nel fatalismo delle religioni e delle cosmologie antiche o nelle teologie che concepiscono il rapporto tra Dio e il mondo come fissato ab aeterno, o nelle morali in cui le volizioni del singolo non rispondono a una libera scelta, ma sono un prodotto necessitato dalle condizioni socioambientali.\nAlcuni dei filosofi che hanno trattato il determinismo sono Democrito, Epicuro (341-270 a.C.), Lucrezio (97-55 a.C.), Omar Khayyam (1048-1131), Bernardino Telesio (1509\u20131588), Thomas Hobbes (1588-1679), Baruch Spinoza (1632-1677), David Hume (1711-1776), Denis Diderot (1713-1784), Paul Henri Thiry d'Holbach (1723-1789), Pierre-Simon Laplace (1749-1827), Charles Robert Darwin (1809\u20131882), Paul Vidal de la Blache (1845-1918) e, pi\u00f9 di recente, John Searle (1932).\nIl determinismo ha avuto un'importanza fondamentale anche nello sviluppo degli studi economici sul capitalismo di Karl Marx e nella nascita della psicoanalisi. Fu Sigmund Freud a coniare la definizione di \"determinismo psichico\" per indicare quell'insieme di processi inconsci che influiscono sulle azioni umane che prima di allora venivano considerate libere e pienamente coscienti.\nNell'ambito del rifiuto di ogni finalismo va inserito anche il meccanicismo che avanza una concezione del mondo fisico come il risultato del movimento di corpi considerati nella loro costituzione puramente quantitativa.\nLe formulazioni pi\u00f9 celebri del meccanicismo sono quelle di Cartesio, il vero padre di esso, in quanto la sua \"res extensa\", distinta dalla spirituale \"res cogitans\", \u00e8 caratterizzata da un meccanicismo deterministico assoluto, che riguarda non solo la materia inanimata, ma anche gli animali diversi dall'uomo, visti da lui come pure macchine."}
{"id": "225539", "revid": "697352", "url": "https://it.wikipedia.org/wiki?curid=225539", "title": "Roscoe 'Fatty' Arbuckle", "text": ""}
{"id": "225542", "revid": "484362", "url": "https://it.wikipedia.org/wiki?curid=225542", "title": "Gaetano Andreozzi", "text": "Biografia.\nAversa \u00e8 la stessa citt\u00e0 che qualche anno prima aveva dato i natali ai due grandi musicisti Domenico Cimarosa e Niccol\u00f2 Jommelli. Proprio quest'ultimo, in quanto zio dell'Andreozzi, lo avvi\u00f2 all'arte della musica. Questa illustre parentela gli valse l'appellativo di \u201cJommellino\u201d, con cui verr\u00e0 conosciuto in tutta Europa.\nSi trasfer\u00ec giovanissimo a Napoli, dove fu ammesso al Conservatorio della Piet\u00e0 dei Turchini dove inizi\u00f2 gli studi di canto, armonia e contrappunto sotto la direzione di valenti maestri. Le sue prime composizioni furono delle cantate per una sola voce e dei duetti per due soprani col solo basso. Ad appena sedici anni usc\u00ec dal Conservatorio e si rec\u00f2 a Roma dove compose, per il teatro Argentina, la sua prima opera seria in due atti, \"La morte di Cesare\", che ebbe molto successo.\nQualche anno dopo, a Firenze, scrisse per il teatro Ducale, l'opera \"Bajazet\" e, per quello di Livorno nel medesimo anno, \"l'Olimpiade\". Per il teatro San Benedetto di Venezia scrisse \"Agesilao\" e per il Teatro Regio di Torino, \"Teodolinda\" diretta da Gaetano Pugnani con Gertrud Elisabeth Mara. \nNel 1782 compose \"Catone \u00edn Utica\", il \"Trionfo di Arsace\", \"La Vergine del Sole\" ed infine \"Angelica e Melidoro\" per il teatro di Venezia nel 1783. Il successo ottenuto da queste sue opere gli fece acquistare una certa fama.\nNel 1784 fu invitato in Russia, presso il teatro di San Pietroburgo, per comporre la \"Didone abbandonata\" e \"Giasone e Medea\", che incontrarono il gusto di quella Corte e di quel pubblico freddo e piuttosto severo. Ritornato in Italia nel 1786, proprio mentre il suo conterraneo Cimarosa si recava presso la corte russa, fece pubblicare a Firenze le partiture di sei Quartetti per due violini, viola e basso. Nell'anno seguente scrisse per il teatro Argentina di Roma, \"La V\u00edrginia\", opera che fu un fiasco totale. Nonostante tale insuccesso venne invitato al teatro San Carlo di Napoli per comporre l'opera \"Sofron\u00eda e Olindo\" e nell'autunno dello stesso anno, \"Sesostri\".\nNel 1790 scrisse per il teatro del Fondo, la \"Principessa filosofa\" e nel 1791 \"Il finto cieco\". Scrisse poi, l'oratorio \"Saulle\" (considerata la sua composizione pi\u00f9 riuscita) e l'opera in due atti \"Arsinoe\" per il San Carlo di Napoli nel 1793. Fu poi invitato in Spagna, a Madrid, dove compose il \"Gustavo Re di Svezia\" che ebbe molto successo. Al suo ritorno a Napoli, fece rappresentare per il San Carlo l'oratorio \"La Passione di Ges\u00f9 Cristo\" e le opere \"Armida e Rinaldo\" e \"Priamo e Tisbe\". Nel 1805 scrisse per il teatro La Fenice di Venezia l'ultima sua opera, \"Giovanna d'Arco\", che merit\u00f2 unanimi e generali consensi.\nBench\u00e9 ancora giovane, a causa di vari problemi e vicende di natura personale, assunse la decisione di abbandonare il teatro e dedicarsi esclusivamente all'insegnamento del canto. Ricercato da tutta la nobilt\u00e0 napoletana, venne anche invitato alla Corte borbonica per dar lezione alle reali principesse, dove mostr\u00f2 particolare attenzione alla futura Duchessa di Berry che mostrava pi\u00f9 attitudine e buon volere di apprendere. Gaetano Andreozzi spos\u00f2 l'artista e cantante Anna Di Santi, rampolla di una distinta famiglia fiorentina, che esord\u00ec, come primadonna, nel teatro della Pergola nel 1791. Data la sua professione che la costringeva a spostarsi di citt\u00e0 in citt\u00e0, Anna viveva quasi sempre da sola e, se non legalmente, era di fatto separata dal marito, il quale facendo l'insegnante di musica e ristabilitosi nella natia Aversa, non poteva seguirla. Nell'anno 1811, Anna di Santi, non proprio sposa fedele, rimase uccisa con il suo amante, in un incidente con la carrozza, nei pressi di Pilmitz. Rimasto vedovo, Andreozzi spos\u00f2 una giovinetta di basso ceto sociale che diede al musicista due figli. Le lezioni di canto prima, e l'invito a Parigi nel 1825 della duchessa di Berry, sua ex allieva, gli permisero di mantenere ad Aversa, la sua famiglia. Ma il clima rigido della citt\u00e0 francese lo spinse a ritornare nella sua citt\u00e0 d'origine, e a ritrovare la giovane moglie ed i suoi due figli. Nonostante i favori della corte borbonica, per\u00f2, Andreozzi, ormai ammalato si spense l'anno dopo. Era il 1826.\nArtista poco valutato dalla critica del Novecento, fu molto apprezzato dai contemporanei, incontrando i gusti dell'epoca. Imperatori, re e regine, ma anche e soprattutto il popolo amarono l'Andreozzi, che ebbe un percorso di vita assai inquieto. Negli ultimi anni musicologi ed esperti stanno rivalutando le partiture lasciate dall'Andreozzi, mentre convegni, concerti e giornate di studio, vengono promosse nella sua citt\u00e0.\nLavori.\nOpere.\n\"Sono note 44 opere di Andreozzi; l'anno e la citt\u00e0 si riferiscono alla prima rappresentazione.\""}
{"id": "225546", "revid": "1935652", "url": "https://it.wikipedia.org/wiki?curid=225546", "title": "Preghiera eucaristica", "text": "Nella Chiesa cattolica ed in generale nelle confessioni cristiane occidentali, si chiama preghiera eucaristica la preghiera centrale della celebrazione eucaristica.\nStoricamente essa veniva chiamata \"canone\" e nella Chiesa cattolica di rito romano \"Canone romano\".\nSignificato.\nQuesta preghiera rimanda alla preghiera pronunciata da Ges\u00f9 Cristo nell'Ultima Cena e riportataci dai Vangeli sinottici: Matteo , Marco , Luca e dalla Prima lettera ai Corinzi . Infatti la sua parte principale \u00e8 il racconto di quanto Ges\u00f9 ha fatto.\nSecondo la fede dei cattolici la preghiera realizza la transustanziazione, ovvero la trasformazione del pane nel corpo di Cristo e del vino nel sangue di Cristo.\nLa preghiera eucaristica \u00e8 tipica preghiera trinitaria: \u00e8 rivolta al Padre, si invoca lo Spirito Santo al fine di rendere presente Ges\u00f9, il Figlio di Dio.\nStruttura.\nLa preghiera eucaristica \u00e8 composta delle seguenti parti:\nStoria.\nIl manoscritto liturgico pi\u00f9 antico che contiene un'anafora completa \u00e8 il papiro di Barcellona, risalente al IV secolo e proveniente dall'Egitto.\nFino al 1969, cio\u00e8 fino alla riforma liturgica seguita al Concilio Vaticano II, il rito romano aveva una sola preghiera eucaristica, con il nome di \"Canone\" della messa, dove canone significa \"norma, regola, misura\" dell'azione liturgica. Questa preghiera costituisce la \"forma\" del sacramento dell'eucaristia. \nLa storia della liturgia spiega non solo le origini, ma anche le differenze delle varie preghiere eucaristiche antiche e distingue almeno due grandi famiglie delle liturgie orientali, quella antiochena e quella alessandrina: nella struttura del Canone il rito romano segue pi\u00f9 quella alessandrina che quella antiochena.\nI messali romani fino a quello di Giovanni XXIII contengono il \"Canon Missae\" che si trova dopo tutti i prefazi, e inizia con le parole \"Te igitur\", dopo una pagina dove \u00e8 raffigurata, in incisione, una crocifissione. Questa deriva dalla miniatura che ornava la lettera iniziale T; che facilmente fa pensare alla Croce. Questo fatto per\u00f2 ha fatto considerare fuori del canone il testo del prefazio. Nella forma pi\u00f9 recente del rito romano la preghiera eucaristica comincia con il dialogo iniziale del prefazio.\nNel Messale di Giovanni XXIII e nei precedenti, il Canon Missae \u00e8 tutto pronunciato sottovoce dal celebrante dalle parole \"Te igitur\" fino alla dossologia finale (\"Per ipsum\") esclusa; nel Novus Ordo, la preghiera eucaristica \u00e8 recitata dal celebrante a voce alta.\nAltri riti liturgici hanno preghiere eucaristiche diverse. I riti bizantini, per esempio, ne hanno tre e le chiamano \"anafore\", ossia elevazione. \nNel nuovo Messale (edito in italiano nel 1973), oltre al \"venerabile\" canone romano, diventato \"preghiera eucaristica I\", ci sono altre tre preghiere eucaristiche (II, III e IV): queste quattro hanno validit\u00e0 universale. Le preghiere II e III sono diventate quelle oggi pi\u00f9 utilizzate nella celebrazione feriale e festiva. Non \u00e8 per\u00f2 da dimenticare l'importanza e la completezza della Preghiera eucaristica I, in quanto mette al centro l'unit\u00e0 e l'indivisibilit\u00e0 della Chiesa istituita da Cristo.\nInoltre, nell'edizione italiana del 1983 ve ne sono in appendice altre sei: la V/A, V/B, V/C, V/D, proposte dal Sinodo svizzero negli anni '70 e da allora adottate in alcuni altri paesi tra cui l'Italia, e le preghiere eucaristiche della riconciliazione I e II. Vi sono anche le preghiere eucaristiche per i fanciulli I, II e III, ricche di acclamazioni e quindi adatte alla partecipazione comunitaria, introdotte in Italia dalla CEI \"ad experimentum\" negli anni '70."}
{"id": "225549", "revid": "1318658", "url": "https://it.wikipedia.org/wiki?curid=225549", "title": "Accor", "text": "AccorHotels \u00e8 uno dei principali gruppi alberghieri francese a livello mondiale. Nel 2015, AccorHotels contava oltre 3.800 alberghi, 180.000 dipendenti ed era il primo gruppo alberghiero d'Europa.\nStoria.\nNel 1967 Paul Dubrule e G\u00e9rard P\u00e9lisson fondarono la SIEH (\"Soci\u00e9t\u00e9 d'Investissement et d'Exploitation H\u00f4teliers\"), che precedette l'apertura del primo albergo della catena Novotel lo stesso anno a Lilla. Una nuova catena fu lanciata nel 1974: la Ibis che apr\u00ec il suo primo hotel a Bordeaux. Accor continu\u00f2 la sua espansione con Courtepaille nel 1974, Mercure nel 1975 e Sofitel nel 1980.\nNel 1982, la SIEH acquis\u00ec il gruppo Jacques Borel International, presente nel campo della ristorazione in concessione, nella ristorazione collettiva e, soprattutto, leader mondiale nel campo dei buoni pasto. Fu con questa acquisizione che nacque ufficialmente il gruppo Accor' nel 1983. Accor lanci\u00f2 un nuovo concetto di albergo con gli hotel Formule 1 nel 1985, prima di riprendere l'espansione internazionale con l'acquisizione di Motel 6 negli Stati Uniti nel 1990. Questa acquisizione permise al gruppo di diventare un leader mondiale nel campo alberghiero. Il 1991 ed il 1997 segnarono una diversificazione del gruppo con l'acquisizione rispettivamente della Compagnie Internationale des Wagons-Lits et du Tourisme e della SPIC, che divenne Accor Casinos, completando il tutto con la nomina di Jean-Marc Espalioux alla testa del gruppo.\nDa allora il gruppo continua il suo sviluppo acquisendo diverse catene come Red Roof Inns e CGIS (1999), o il lancio di accorhotels.com e Suitehotel in Europa. Il gruppo acquisisce anche una partecipazione del 30% in Club M\u00e9diterran\u00e9e nel 2005.\nDurante il mese di giugno del 2015 Accor annuncia il cambio di nome sociale in AccorHotels, uniformandosi cos\u00ec all'omonimo portale di prenotazione.\nAccor Services.\nPresente in Italia dal 1976 con il marchio Ticket Restaurant, Accor Services offre oggi alle aziende e agli enti pubblici una gamma completa di servizi.\n La societ\u00e0 che fond\u00f2, la \u201cLuncheon Vouchers\u201d, nel 1954 si garant\u00ec dal governo britannico l'esenzione fiscale dei buoni pasto che distribuiva.\nDal 2 luglio 2010 la societ\u00e0 viene quotata separatamente dalla Hotelerie con il nome di Edenred S.A., ed il titolo viene molto apprezzato dalla borsa. \"Ticket Restaurant\u00ae\" \u00e8 un marchio registrato da Edenred S.A..\nServizi.\nOltre a servizi sostitutivi di mensa e di mensa diffusa, Accor Services offre programmi per la motivazione e l'incentivazione del personale, il controllo delle spese professionale e la conciliazione vita privata-vita lavorativa. Collabora anche con la Pubblica Amministrazione per la gestione di programmi sociali pubblici in ambito sociale, scolastico e di assistenza domiciliare.\nQuesta, in sintesi, la tipologia di servizi offerti:"}
{"id": "225555", "revid": "228587", "url": "https://it.wikipedia.org/wiki?curid=225555", "title": "Turista", "text": ""}
{"id": "225561", "revid": "22475", "url": "https://it.wikipedia.org/wiki?curid=225561", "title": "Nicol\u00f2 Jommelli", "text": ""}
{"id": "225562", "revid": "125726866", "url": "https://it.wikipedia.org/wiki?curid=225562", "title": "Quelli che il calcio", "text": "Quelli che... (noto in precedenza come Quelli che... il calcio, Quelli che... il calcio e..., Quelli che il calcio e..., Quelli che il calcio e Quelli che il luned\u00ec) \u00e8 stato un programma televisivo italiano di intrattenimento a tema sportivo trasmesso su Rai 3 dal 1993 al 1998 e su Rai 2 dal 1998 al 2021.\nIl programma.\nIl programma, per oltre 25 anni, \u00e8 stato trasmesso la domenica pomeriggio durante il periodo di attivit\u00e0 del campionato italiano di calcio, in contemporanea con lo svolgimento delle partite di Serie A, al fine di seguirle e commentarle in diretta.\n\u00c8 stato condotto dal 1993 al 2001 da Fabio Fazio con Marino Bartoletti, dal 2001 al 2011 da Simona Ventura, dal 2011 al 2013 da Victoria Cabello, dal 2013 al 2017 da Nicola Savino e dal 2017 al 2021 da Luca e Paolo e Mia Ceran. \nVeniva realizzato nello studio TV3 del Centro di produzione Rai di Milano. \nIn concomitanza del turno di campionato dell'Epifania, il programma andava in onda anche il 6 gennaio, mentre nella settimana di Pasqua era in onda il Sabato santo. Durante la conduzione di Fazio e Ventura, inoltre, veniva trasmesso anche nei turni infrasettimanali, in prima serata.\nLa trasmissione si rif\u00e0 sotto molti aspetti a una precedente trasmissione di Rai 3, intitolata \"Va' pensiero\", programma ideato da Aldo Zappal\u00e0 e condotto da Andrea Barbato, Galeazzo Benti e Oliviero Beha nella seconda met\u00e0 degli anni ottanta.\nStoria.\n1993-2001: conduzione di Fabio Fazio.\nLa trasmissione esord\u00ec su Rai 3 il 26 settembre 1993 condotta da Fabio Fazio e Marino Bartoletti con la partecipazione di giornalisti sportivi come Carlo Sassi. Il suo nome deriva dal titolo della canzone (che inizialmente era anche la sigla del programma) \"Quelli che...\", composta e cantata da Enzo Jannacci, con l'aggiunta della parola \"calcio\", sport fulcro di cui, in studio, si discuteva con satira e ironia. La canzone di Jannacci per la trasmissione aveva per\u00f2 un testo completamente diverso (parlava infatti di calcio con testo ricantato la sera prima della messa in onda) rispetto alla prima versione originale. Le prime edizioni del programma sono state girate con telecamere a tubi.\nDal suo debutto ai giorni nostri, inoltre, collabora con la trasmissione radiofonica \"Tutto il calcio minuto per minuto\" su Rai Radio 1: fino al 1997, infatti, i volti dei radiocronisti apparivano su un grande video wall alle spalle del conduttore. Nel 1996 il video wall con i radiocronisti viene spostato e collocato dietro alla platea del pubblico, per poi subire numerose variazioni nel corso degli anni.\nIl format nasce, a detta dello stesso conduttore, come una traduzione televisiva del programma radiofonico di Rai Radio 1, e consiste nel trasmettere i risultati delle partite di Serie A e di Serie B (fino al 2005, quando vennero spostate al sabato; dal 2010 vengono sostituite dalla Serie C), i quali compaiono in successione sulla parte bassa dello schermo. Nella parte alta appare la partita commentata in diretta dagli inviati vip di turno o l'inviato nella manifestazione. Quando una squadra di Serie A segna un goal, esso viene comunicato in diretta (fino al 2005 dalla trasmissione radiofonica Tutto il calcio minuto per minuto, poi da giornalisti in studio); in sottofondo viene trasmesso l'urlo dei tifosi e una musica epica, seguita (quando \u00e8 possibile) dall'inno della squadra che ha segnato; dal 1997 il nuovo risultato della partita compare nella parte alta dello schermo e su entrambi i margini dello schermo sventola una bandiera con i colori sociali della squadra che ha segnato, i radiocronisti che commentano l'azione sul momento (durante il periodo di collegamento con \"Tutto il calcio minuto per minuto\") e i minuti e i nomi dei calciatori che hanno segnato le rispettive reti; infine, al centro dello schermo, vengono trasmesse in diretta le esultanze dei giocatori (quando possibile) e dei tifosi. Questa grafica subir\u00e0 variazioni nel corso degli anni. Inoltre, fino al 2009, all'intervallo e al termine delle partite veniva mostrata la schedina Totocalcio.\nAl fianco del conduttore ligure si avvicendarono, durante i primi otto anni del programma, i comici Teo Teocoli e Anna Marchesini, e altri personaggi come l'astrologo olandese Peter Van Wood, il tifoso juventino gambiano Idris, il designer giapponese Takahide Sano, sovente il giornalista e conduttore tv Luciano Rispoli, il primario di pediatria e tifoso della Renato Panconi, la suora laziale Suor Paola, il giornalista Paolo Brosio e l'esperto di statistiche dall'espressione impassibile Massimo Alfredo Giuseppe Maria Buscemi.\nDurante i primi 4 anni di trasmissione ci furono anche dei collegamenti fissi dagli stadi, e in particolare di Everardo Dalla Noce \u2013 un ex radiocronista e volto del TG2 che per molti anni segu\u00ec la pagina economica \u2013 che ha commentato dai vari stadi d'Italia tutte le partite insieme con il suo aiutante, nonch\u00e9 il regista Giacomo Forte, inoltre per alcune puntate dei primi 3 anni faceva numerose ospitate fisse un altro ex volto del Tg2, Onofrio Pirrotta, rinchiuso in un chiosco di giornali, in un'edicola italiana.\nDal 1996 al 1999 entr\u00f2 a far parte degli ospiti di \"Quelli che il calcio\" l'ingegnere professor Roberto Vacca.\nNella stagione 1998-1999 \"Quelli che... il calcio\", dato il successo, si trasfer\u00ec e trasloc\u00f2 su Rai 2, allungando la sua durata: tra le novit\u00e0 vi \u00e8 la presenza, come ospite fisso, dell'astrologo Peter Van Wood, al quale venivano richiesti pronostici sui risultati di partite di Serie A.\nVisto il successo particolarmente scarso dei pronostici, venne introdotta anche l'ironica sfida tra \"Van Wood\" e \"Van Goof\", una sagoma di un gufo rappresentante la sfortuna, dove a seconda del verificarsi o meno del pronostico veniva assegnato un punto alla prima o alla seconda. \nNella stessa edizione entr\u00f2 a far parte dello show il comico Maurizio Battista che divert\u00ec gli spettatori per due edizioni dal 1997 al 1999, lasciando poi lo spazio a Maurizio Crozza. Sempre nel 1997 fu creata una vera squadra di calcio, chiamata \"Atletico Van Goof\", che part\u00ec dalla Terza Categoria, che aveva come mascotte il gufo, simbolo del programma, e l'inno della squadra composto da Claudio Baglioni. Dalla stagione 2001-2002, in seguito all'abbandono di Fazio e il passaggio di conduzione a Simona Ventura, la squadra (nel frattempo promossa in Prima Categoria) non verr\u00e0 pi\u00f9 seguita televisivamente all'interno del programma.\n2001-2011: conduzione di Simona Ventura.\nCon la nona edizione, andata in onda dal 26 agosto 2001 al 5 maggio 2002 la conduzione passa a Simona Ventura, che condurr\u00e0 il programma per ben 10 anni, risultando la conduttrice pi\u00f9 longeva della trasmissione. Nonostante l'avvicendamento alla conduzione, che comporta il cambiamento del format in una versione pi\u00f9 giovanile, la trasmissione continua ad ottenere alti risultati di auditel, anche grazie al lavoro svolto dai nuovi giornalisti sportivi, affiancati da ex calciatori, che analizzano i momenti cruciali delle partite e degli altri eventi sportivi del pomeriggio (tra gli altri susseguitisi nelle varie edizioni Massimo Caputi, Bruno Pizzul, Ivan Zazzaroni, Marco Fiocchetti, Enrico Varriale, Luigi Maifredi, Bruno Gentili, Giampiero Galeazzi e l'ex marito della conduttrice Stefano Bettarini). Tra il 2001 e il 2005 il programma ha un quadriennio straordinario. Tra i comici, unici superstiti dell'era Fazio sono Tullio Solenghi, Gene Gnocchi e Dario Vergassola, a cui si aggiungono Maurizio Crozza, Max Giusti, Lucia Ocone, David Pratelli, Ubaldo Pantani e Brenda Lodigiani (questi ultimi due dal 2010). Il primo diviene noto per le sue imitazioni (gi\u00e0 molto apprezzate in Mediaset nel programma \"Mai dire gol\"), mentre Gnocchi per la sua satira politica. Essi ottengono uno straordinario successo: addirittura il 5 maggio 2002 il programma segna il record del 43% di share e oltre 7 milioni di telespettatori. Inoltre la Ventura \u00e8 riuscita anche a presentare diverse pop star internazionali, come la cantante inglese Amy Winehouse esibitasi il 4 novembre 2007 con il suo singolo \"Back to Black\", Katy Perry con la sua I Kissed a Girl e Lady Gaga, che ha esordito nel 2009 con Paparazzi. \nAltri elementi apprezzati sono: gli ospiti vip in studio, che osservano le partite discutendone ironicamente con la conduttrice; le \"schedine\", ossia le vallette del programma a cui si sono poi aggiunti anche i \"mufloni\" (ossia i valletti); gli inviati per le partite in diretta dagli stadi (gi\u00e0 presenti dal 1995), in questo ciclo principalmente tifosi del mondo dello spettacolo; e infine gli inviati speciali, \"in primis\" Digei Angelo e Nicola Savino di Radio Deejay (diventato poi conduttore del programma dall'edizione 2013-2014) che partecipano a manifestazioni di particolare interesse, sulla scia del loro predecessore nell'era Fazio, Paolo Brosio.\nIn seguito al successo ottenuto la Rai affida alla Ventura e al suo cast di comici la conduzione del Festival di Sanremo 2004, non replicando tuttavia lo stesso successo del contenitore domenicale.\nNello stesso anno, dopo tre edizioni di successo, Maurizio Crozza lascia la trasmissione. I comici che si susseguirono da allora ebbero anch'essi un certo successo, ma molto inferiore a quello del comico genovese.\nLa Ventura, inoltre, \"sfrutta\" in un certo senso il contenitore per dar spazio e luce ad altri suoi programmi di successo e di spicco, \"L'isola dei famosi\" (dal 2003 al 2011), \"Music Farm\" (dal 2004 al 2006) e \"X Factor\" (nel 2008 e nel 2009), collegandosi con i \"naufraghi\" (nel primo caso) e con le \"Ugole d'Oro\" (nel secondo) e con i cantanti in gara (nel terzo), e tastando gli umori del momento.\nDal 2003 al 2009 trova spazio nel programma il \"Maifredi Team\", iconica squadra diretta da Gigi Maifredi che ha il compito di ricreare le azioni dei gol, trasmettendo cos\u00ec, per la prima volta, gli highlights nella trasmissione (chiamati \"Raffica di gol\"), i quali scompariranno definitivamente dalla stagione 2019-2020.\nDue anni pi\u00f9 tardi, in seguito al passaggio dei diritti televisivi della Serie A da Rai a Mediaset, per \"aggirare\" il divieto, vengono apportati numerosi cambiamenti: gli inviati per le partite non parlavano pi\u00f9 all'interno degli stadi, ma commentavano i match in altri luoghi, simulando in alcuni casi l'ambiente degli spalti, vengono eliminati i collegamenti audio con \"Tutto il calcio minuto per minuto\" (la cui collaborazione continua) per i gol, i quali vengono annunciati dai cronisti in studio, assieme alle musiche epiche e alle esultanze live, e il calcio inizia ad essere un po' meno protagonista a discapito del variet\u00e0.\nDalla stagione 2008-2009 il format torn\u00f2 all'origine (ad eccezione per i gol, comunicati sempre dai giornalisti in studio), con gli inviati che poterono tornare negli stadi visto che la RAI aveva acquisito nuovamente i diritti televisivi della Serie A.\nLa Ventura era stata riconfermata dalla Rai alla conduzione della trasmissione anche per la stagione 2011-2012, ma nell'estate del 2011, a sorpresa, la conduttrice piemontese firm\u00f2 un contratto in esclusiva di due anni con la piattaforma satellitare Sky Italia, lasciando cos\u00ec il programma con dieci anni all'attivo.\n2011-2013: conduzione di Victoria Cabello.\nPer la stagione 2011-2012 (in cui il programma riprende il titolo originale) la trasmissione \u00e8 affidata dunque a Victoria Cabello, proveniente da LA7, reduce del suo programma \"Victor Victoria - Niente \u00e8 come sembra\"; inoltre vi \u00e8 il ritorno, dopo tre anni, di Paolo Beld\u00ec alla regia. Inviata fissa di questa edizione \u00e8 Marisa Passera mentre in studio la conduttrice \u00e8 affiancata dal Trio Medusa con i loro scherzi e interventi irriverenti. Inoltre come commentatori sportivi che segnalano i momenti clou delle partite troviamo Massimo Caputi (unico superstite delle edizioni della Ventura), il giornalista coreano Suri Chung e poi l'ex arbitro Daniele Tombolini negli ultimi mesi; il format, inoltre, muta ancora, diventando un talk show calcistico-scandalistico, rendendo il programma meno satirico ed eliminando anche il corpo di ballo delle edizioni passate.\nTra comici/imitatori si annoverano Virginia Raffaele e Ubaldo Pantani; la prima ha proposto le imitazioni di Ornella Vanoni, Nicole Minetti e di Bel\u00e9n Rodr\u00edguez lanciando due nuovi personaggi quali \"Paula Gilberto Do Mar\" e \"GiorgiaMaura\", mentre il secondo ha proposto le imitazioni di Roberto D'Agostino e di Massimo Giletti; insieme inoltre hanno proposto l'imitazione di Enzo Miccio e Carla Gozzi in \"Ma non ti vergogni?\", parodia del programma televisivo \"Ma come ti vesti?\" in onda su Real Time. Dal gennaio del 2012 al cast dei comici si \u00e8 aggiunto anche Marcello Cesena, che qui ha portato il personaggio di Jean Claude e la sua serie comica \"Sensualit\u00e0 a corte\" precedentemente presente su Italia 1 nei programmi della Gialappa's Band.\nIn questa edizione, per la prima volta, Victoria Cabello e i suoi autori introducono una nuova figura: il \"rapper calcistico\", ruolo inventato grazie all'idea del rapper Gianluca Grauso (G&amp;G) di realizzare e interpretare rap-cronache sulle partite di calcio di Serie A durante la trasmissione. Da gennaio 2012 il programma modifica la sua scenografia e vede il ritorno del commentatore tecnico Bruno Pizzul, gi\u00e0 presente nelle prime edizioni presentate da Simona Ventura e di Idris, presente in passato nelle edizioni condotte da Fabio Fazio.\nL'edizione 2012-2013, condotta sempre da Victoria Cabello, diventa ancor pi\u00f9 di variet\u00e0 e ancor meno calcistico, come sottolineato anche dal nuovo titolo \"Quelli che...\". Tutto ci\u00f2 \u00e8 dovuto alla perdita dei diritti televisivi per i collegamenti con i campi della Serie A da parte della Rai, come gi\u00e0 successo nel triennio 2005-2008. Di conseguenza Paolo Beld\u00ec abbandona di nuovo la regia del programma che viene affidata a Massimo Fusi; a met\u00e0 stagione entra nel cast anche Alba Parietti, la quale interviene con vari sketch comici all'interno del programma. L'edizione 2012-2013 si conclude il 19 maggio 2013, segnando la fine dell'era Cabello a causa della scadenza del contratto biennale della presentatrice con la Rai.\n2013-2017: conduzione di Nicola Savino con la Gialappa's Band.\nDalla stagione 2013-2014 il programma cambia titolo in \"Quelli che il calcio\" e dunque si focalizza nuovamente sul calcio, che ridiventa il tema centrale della trasmissione, senza farsi mancare incursioni nelle altre discipline e momenti di variet\u00e0 e comicit\u00e0. Alla conduzione del programma arriva Nicola Savino (gi\u00e0 presente nelle edizioni condotte da Simona Ventura come inviato in eventi importanti assieme a Digei Angelo) e alla regia torna nuovamente, dopo un anno di assenza, Paolo Beld\u00ec.\nViene confermata la presenza di Massimo Caputi e Daniele Tombolini come commentatori delle partite, e inoltre vengono ripristinati i collegamenti audio con la storica trasmissione radiofonica \"Tutto il calcio minuto per minuto\", come avveniva nelle edizioni di Fabio Fazio e nelle prime edizioni della Ventura ma, a differenza del passato, solo per i commenti live dei calci di rigore. Inviate fisse di questa edizione sono Valentina Ricci, in collegamento da feste, kermesse e sagre in giro per l'Italia, e Maria Pia Timo (gi\u00e0 presente nelle ultime edizioni condotte da Simona Ventura) inviata in varie manifestazioni sportive.\nNel cast comico \u00e8 confermato Ubaldo Pantani che dal 2013, oltre che con le sue imitazioni, \u00e8 presente anche in studio con una postazione fissa (riprendendo cos\u00ec il ruolo ricoperto in passato da Gene Gnocchi) dalla quale d\u00e0 vita a vari interventi comici durante tutto l'arco della trasmissione, mentre Virginia Raffaele \u2013 inizialmente proposta come co-conduttrice al fianco di Savino \u2013 abbandona il programma in quanto impegnata in nuovi progetti televisivi. Anche Marcello Cesena e il Trio Medusa lasciano il cast della trasmissione, mentre ne entra a far parte il duo comico Nuzzo e Di Biase.\nNella stagione 2014-2015 Beld\u00ec abbandona definitivamente la regia, che viene affidata a Caterina Pollini, mentre il cast dei comici vede il ritorno di Lucia Ocone. Il commento calcistico, dopo l'abbandono della coppia Tombolini-Caputi, viene affidato a Ubaldo Pantani affiancato da ospiti che variano di settimana in settimana: in alcuni casi saranno giornalisti professionisti (Fabrizio Ferrari, Matteo Marani, Bruno Pizzul, Massimo Caputi) o pubblicisti (Alberto Rugolotto), in altri ex calciatori (Marco Nappi, Luis Su\u00e1rez, Daniele Massaro).\nNella stagione 2015-2016 tornano i collegamenti con gli stadi della Serie A, eliminati in passato a causa della perdita dei diritti televisivi; altra grande novit\u00e0 \u00e8 rappresentata dalla Gialappa's Band, che affianca Savino nella conduzione del programma. Al tavolo \"tecnico\" arriva la giovane giornalista Sarah Castellana insieme all'ex arbitro Paolo Casarin e, a rotazione, altri giornalisti e addetti ai lavori (come Bruno Pizzul e Ivan Zazzaroni); infine, dal 2016 al 2020, il commento viene affidato a Emanuele Dotto (affiancato, inizialmente, da Sarah Castellana, poi da Toni Bonji e infine da Federico Russo). Nella postazione web, a dare visibilit\u00e0 a commenti e contributi dalla rete, esordisce Melissa Greta Marchetto, la quale annuncia anche una prima pagina della Gazzetta dello Sport (parodistica e inventata sul momento, in quanto la vera prima pagina viene resa pubblica soltanto intorno a mezzanotte); tra gli inviati vi sono i confermati Angela Rafanelli e Digei Angelo alias Mimmo Magistroni, improbabile allenatore che, in collegamento dalle scuole calcio di tutta Italia, cerca di ricreare i gol della Serie A, ruolo in passato svolto da Gigi Maifredi; a differenza di quest'ultimo, che utilizzava un suo team fisso, Digei Angelo opera con squadre prevalentemente di ragazzini che variano ogni settimana. Il nuovo regista \u00e8 Fabio Calvi che dall'edizione 2016-17 cede il posto a Luigi Antonini. Il 17 maggio 2017 viene annunciato che Nicola Savino passer\u00e0 a Mediaset dalla stagione 2017-2018. Con l'ultima puntata del 21 maggio 2017 si conclude l'era Savino alla conduzione di Quelli che il calcio; durante l'estate anche la Gialappa's Band annuncia il ritorno a Mediaset, lasciando il programma dopo due anni.\n2017-2021: conduzione di Luca e Paolo con Mia Ceran e chiusura anticipata.\nDal 10 settembre 2017 il programma viene affidato al duo Luca e Paolo con la co-conduzione e partecipazione di Mia Ceran, che nella stagione precedente svolgeva il ruolo di inviata. Vengono rinnovati grafica, scenografia e anche parte del cast; entra a far parte del cast fisso anche la band Jaspers, che esegue sigle e stacchi musicali dal vivo e accompagna anche il duo comico nei loro numeri musicali. Sotto la loro conduzione, la trasmissione vede un nuovo incremento di ascolti: volto di punta \u00e8 Francesco Mandelli, mentre i Calciatori Brutti vengono rimpiazzati da Federico Russo, collegato da un pub in Corso Sempione, insieme a Dino Zandeg\u00f9 e (dal 2018) Herbert Ballerina, nonch\u00e9 a ospiti a rotazione. Torna a far parte del cast Brenda Lodigiani, insieme ai comici Antonio Ornano e Toni Bonji. Degne di nota le imitazioni di Lapo Elkann, Massimo Giletti (appena passato a LA7), Gian Piero Ventura (all'epoca CT dell'Italia) e Gianluigi Buffon.\nNella stagione 2018-2019 la trasmissione si arricchisce di ulteriori elementi: lo studio ospita una postazione di Rocco Tanica (di ritorno dopo 11 anni), in veste di critico televisivo, viene creata anche una versione radiofonica, \"Quelli che... a Radio 2\", in onda su Rai Radio 2 e condotta da Gianluca Gazzoli (poi sostituito da Andrea Santonastaso) e Tamara Don\u00e0, la quale per\u00f2 non verr\u00e0 riconfermata in futuro, e nascono nuovi personaggi fittizi interpretati dai due comici, quali la \"Dottoressa Piera\", una pseudo-terapista infantile, seguita da \"Renella\", una protagonista di un finto musical basato su doppisensi, il \"Dottor Prunes\" e \"Folco Maria Brandauer\", rispettivamente uno psicologo sportivo e un poeta calcistico, e l\"'Agente Mormora\", un buttafuori. Degne di nota anche le imitazioni di Matteo Salvini, Diletta Leotta, Chiara Ferragni, Wanda Nara (moglie di Mauro Icardi), Massimiliano Allegri, Roberto Burioni, Carlo Ancelotti, Luciano Spalletti, Simone Inzaghi, Maurizio Sarri e Daniele Adani (prima di ogni stacco pubblicitario); inoltre, la postazione pub introduce una finta campagna di abbonamento al servizio Rai Pub, oltre a un concorso sulla scia di Paperissima, intitolato \"Coppa Ignoranza\", nel quale ogni settimana venivano selezionati filmati di situazioni assurde, legate al calcio e non. Dal 1\u00ba dicembre 2018 al 3 febbraio 2019, al fine di promuovere un messaggio di non-razzismo verso le donne nello sport, esse realizzavano, in sostituzione dei bambini, i replay dei gol assieme a Mimmo Magistroni. L'ultima puntata integrale della stagione va in onda il 6 maggio 2019, seguita l'11 e il 18 da due piccole puntate senza il commento di Emanuele Dotto, impegnato per Radio 1 al Giro d'Italia.\nLa stagione 2019-2020, iniziata il 25 settembre 2019, vede la riconferma di buona parte del cast delle precedenti stagioni; novit\u00e0 sono Enrico Lucci in veste di inviato fisso, che prende il posto di Francesco Mandelli (tornato a San Siro come commentatore per il Milan) e Antonio Picci, detto \"bomber\". Limitate sono le apparizioni di Antonio Ornano, con la contemporanea rimozione della postazione pub (fino al 2 febbraio 2020) e dei collegamenti audio con \"Tutto il calcio minuto per minuto\" per i rigori (la cui collaborazione prosegue); escono dal cast anche DJ Angelo, unico erede della vecchia guardia che va in pensione dopo 18 anni consecutivi di partecipazione (e di conseguenza non vi sono pi\u00f9 le dimostrazioni delle azioni dei gol), il comico Edoardo Ferrario e buona parte degli ospiti fissi della precedente stagione (come Collovati, Casarin e Terruzzi); di conseguenza, Federico Russo viene promosso in studio, in sostituzione di Toni Bonji che passa ad inviato. Mantenuta, comunque, l'abitudine di mostrare i momenti pi\u00f9 assurdi dal mondo del calcio e non, oltre a lanciare una rubrica intitolata \"Chi dimentica \u00e8 complice\". La grande novit\u00e0 risiede nel puntare molto sulla satira politica, con la presenza ogni settimana di politici in veste di inviati negli stadi, cambiando anche i personaggi delle imitazioni: infatti, tra le nuove imitazioni figurano quelle di Giuseppe (allora premier) e Antonio Conte (allora tecnico dell'Inter, Mario Giordano, Paolo Del Debbio, Pamela Prati, Myss Keta, di alcuni personaggi de \"Il cantante mascherato\" e, nelle prime dieci puntate, della trasmissione \"Un giorno in pretura\". Rinnovate completamente le sigle, la grafica e la scenografia. Col loro crescente successo, viene dato spazio anche al mondo dei social, introducendo dal 2020 sfide di TikTok. Dal 22 febbraio 2020, a causa della pandemia di COVID-19, avvengono alcuni cambiamenti: scompaiono l'anteprima della parodia della Gazzetta dello Sport (in probabile segno di rispetto per i giornalai, allora chiusi in Lombardia) e il pubblico, il numero di collegamenti esterni viene fortemente ridotto e ad ogni stacco pubblicitario viene trasmesso un cartello indicante regole per fronteggiare il virus. Dal 1\u00ba marzo lascia anche Emanuele Dotto, risultato positivo al COVID, venendo sostituito da Sabrina Gandolfi e Federico Russo, mentre dal 15 marzo al 30 maggio il programma non va in onda (anche a causa dello stop del campionato di Serie A) e torna poi per due puntate speciali a giugno.\nIl 16 luglio 2020, in occasione della presentazione dei palinsesti di Rai 2, viene quindi confermata la 27\u00aa edizione del programma che ha inizio il 1\u00ba novembre, a causa del rinvio del Giro d'Italia, e si conclude il 2 maggio 2021; la conduzione, la grafica e il format restano invariati, ma il pubblico \u00e8 ancora assente, per via degli ordinamenti imposti dal governo per fronteggiare la Pandemia di COVID-19, e vengono ridotte le imitazioni, lasciando spazio perlopi\u00f9 a interviste a VIP (es. nella prima puntata Alan Friedman e Filippo Ganna) e alla cultura calcistica, cui scaturisce il nuovo quiz \"Quanto calcio ne sai\". Dopo la rinuncia di Emanuele Dotto, il nuovo cronista \u00e8 Marco Mazzocchi, tornato dopo 13 anni e che lascia il posto nelle ultime puntate a Ubaldo Pantani, gi\u00e0 commentatore nella stagione 2015-2016.\nTra le nuove imitazioni figurano Luisella Costamagna, nuova conduttrice di Agor\u00e0, la Contessa De Blanck (concorrente del Grande Fratello VIP 2020), Orietta Berti, il virologo genovese Matteo Bassetti (interpretato da Paolo Kessisoglu), il neoallenatore della Juventus Andrea Pirlo, quello del Napoli Gennaro Gattuso, e una parodia di Report, e il giornalista Federico Buffa. Anche i conduttori si cimentano in gag comiche, come La base grillina e violatori dei DPCM anti COVID. Entra inoltre nel cast anche Barbara Foria, imitatrice di una mamma in protesta, quindi di Serena Bortone (conduttrice di Oggi \u00e8 un altro giorno) e infine di Myrta Merlino (conduttrice di L'aria che tira).\nFrancesca Brienza, in passato commentatrice dall'Olimpico per le partite della Roma, diventa nuova inviata dagli altri eventi sportivi minori del pomeriggio, come atletica leggera e ginnastica artistica, sulla scia di quanto faceva Francesco Mandelli fino al 2019.\nA luglio 2021, in occasione della presentazione dei palinsesti della rete, il programma viene riconfermato cos\u00ec come il cast della precedente annata, ma abbandona la fascia della domenica pomeriggio, per approdare al luned\u00ec in prima serata con il titolo \"Quelli che il luned\u00ec\".\nPer l'occasione, vengono completamente rinnovati sigle, studio (che assume la forma di un late show e ritrova il pubblico) e varie grafiche. Il cast, invece, \u00e8 quasi tutto riconfermato rispetto alla stagione precedente ad eccezione della band Jaspers, che lascia spazio, dopo quattro edizioni consecutive, a un nuovo complesso creato dal maestro Luca Colombo.\nGli ascolti, tuttavia, non migliorano, scendendo addirittura al 2%; dalla quarta puntata, il programma passa al gioved\u00ec, diventando solo \"Quelli che...\" come nell'annata 2012-2013. Nonostante ci\u00f2, l'auditel non migliora, e la RAI decide di anticipare la conclusione al 2 dicembre 2021. Inoltre, in occasione degli ATP Finals, nasce per la prima volta uno spinoff sul tennis, intitolato per l'appunto \"Quelli che il tennis\", trasmesso dalla sede Lavazza di Torino e condotto da Melissa Greta Marchetto e Marco Mazzocchi.\nEdizioni.\n1993-1998: \"Quelli che... il calcio\".\nIl programma debutta il 26 settembre 1993 su Rai 3, con la conduzione di Fabio Fazio e degli ospiti fissi o anche di puntata. Tra gli ospiti presenti in studio figurano i cantanti Orietta Berti e Max Pezzali, e addirittura la squadra della Fiorentina. Tra i volti comici figurano il gi\u00e0 noto Teo Teocoli e il duo Malandrino e Veronica. Nel 1997 arriva il comico Maurizio Battista discretamente conosciuto, che riscuote un grande successo al programma. I comici saranno tutti riconfermati per la stagione 1998-1999. Nelle prime due stagioni non vi sono gli inviati all'interno degli stadi, ad eccezione di Everardo Dalla Noce, per le leggi imposte dalla Lega Calcio.\nIl 20 marzo 1994 la puntata venne interrotta da un'edizione straordinaria del TG3 per annunciare la morte di Ilaria Alpi e Miran Hrovatin, uccisi a Mogadiscio, mentre durante la puntata del 29 gennaio 1995 l'intero staff del programma, su proposta di Fabio Fazio, lasci\u00f2 lo studio durante la diretta in seguito alla notizia della morte di Vincenzo Spagnolo, il tifoso genoano accoltellato durante gli scontri tra tifoserie prima della partita -. Dietro questa scelta vi \u00e8 la decisione dello stesso conduttore che non ritenne opportuno continuare la puntata, perch\u00e9 non sarebbe stato giusto scherzare in studio mentre all'esterno era stata stroncata una vita umana; per tutto il lasso di tempo successivo, al suo posto, venne inquadrato il ledwall con l'audio di Tutto il calcio minuto per minuto, senza sigla finale e senza schedina e classifica.\n1998-1999: \"Quelli che... il calcio\".\nDato il successo il programma viene promosso su Rai 2 (idea dello stesso Fazio e di tutta la troupe della trasmissione in pieno accordo con Carlo Freccero, direttore della rete). Il cast di comici \u00e8 tutto riconfermato ma ci sono nuovi ospiti fissi e il commentatore tecnico Marino Bartoletti, proveniente da Mediaset, affiancato da Carlo Sassi. Inoltre entrano a far parte del cast degli ospiti fissi il professor Roberto Vacca e l'astrologo Peter Van Wood. Ritorna nel cast il comico Maurizio Battista, che nel 1999 lascia la trasmissione, tornando a lavorare in Mediaset e lasciando il testimone a Gene Gnocchi.\n2001-2002: \"Quelli che... il calcio\".\nDalla nona edizione, andata in onda dal 26 agosto 2001 al 5 maggio 2002, la trasmissione cambia profondamente: Fabio Fazio, Carlo Sassi e Marino Bartoletti lasciano il programma, venendo sostituiti da Simona Ventura. Il programma, di conseguenza, vira pi\u00f9 sul variet\u00e0 a discapito del calcio, che ha sempre fatto da padrone, anche se il format di base resta pressoch\u00e9 invariato.\nTra gli episodi da ricordare in questa stagione vi \u00e8 lo scontro in diretta tra la Ventura e l'allora Ministro delle comunicazioni Maurizio Gasparri, intervenuto telefonicamente per criticare alcune battute di Gene Gnocchi. La stagione si conclude il 5 maggio 2002 con il 43% di share e 7 milioni e 300\u00a0000 spettatori, record assoluto per il programma, ottenuto anche grazie allo scudetto assegnato all'ultima giornata alla Juventus con l'Inter a sorpresa sconfitta dalla Lazio. L'obiettivo era del 22%, la media raggiunta \u00e8 del 27%, raggiunta anche grazie all'arrivo di comici come Maurizio Crozza che, dopo aver lavorato in Mediaset per diversi anni, torn\u00f2 in Rai e che riscosse un grande successo grazie alle sue imitazioni, e Gene Gnocchi.\nGrande novit\u00e0 \u00e8 anche la versione serale: dal 16 settembre 2001 iniziano \"Quelli che... aspettano lo smoking\" (dalle 20:00 alle 20:25) e \"Quelli che... lo smoking \u00e8 di rigore\" (dalle 21:00 alle 22:35) con la partecipazione di Maurizio Mosca. Tale versione seguiva i posticipi serali di Serie A e Serie B, con ascolti che si riveleranno molto al di sotto delle aspettative. Dato lo scarso riscontro auditel, la versione serale verr\u00e0 cancellata nel febbraio 2002, anche se il programma andr\u00e0 in onda anche in prima serata nelle edizioni successive, in caso di spostamento del campionato alla sera o nei turni infrasettimanali.\n2002-2003: \"Quelli che... il calcio\".\nSeconda stagione con la Ventura, la trasmissione sar\u00e0 un rotocalco sportivo con tanta satira e ironia calcistica. Anche questa stagione conferma il successo della precedente.\n2003-2004: \"Quelli che... il calcio\".\nTerza stagione con la Ventura, la trasmissione sar\u00e0 un rotocalco sportivo con tanta satira e ironia calcistica. Anche questa stagione conferma il successo delle due precedenti. Inoltre viene ripristinata l'anteprima (dalle 13:50 alle 15:00), ridenominata \"Quelli che... aspettano\".\n2004-2005: \"Quelli che... il calcio\".\nQuarta stagione con la Ventura, che per\u00f2 ammette di aver avuto qualche perplessit\u00e0 nell'accettare ancora la conduzione, dopo il coinvolgimento nello scandalo del \"calcio-scommesse\" del marito Stefano Bettarini. Gi\u00e0 nella primavera del 2004 Maurizio Crozza aveva lasciato la trasmissione per sua scelta ed era stato sostituito da Nicola Savino.\n2005-2006: \"Quelli che... il calcio\".\nStagione complicata per la trasmissione: impossibile collegarsi coi campi, dal momento che i diritti sono passati a Mediaset. Dopo che la trasmissione sar\u00e0 inizialmente messa fuori dal palinsesto, data la perdita dei diritti, va in onda, simulando collegamenti con gli stadi e dando i risultati in diretta, soluzione che causer\u00e0 scontri con Mediaset, ma che \u00e8 garantita dalla trasmissione radiofonica \"Tutto il calcio minuto per minuto\". Sempre per la perdita dei diritti, la trasmissione si avvale di un'ora aggiuntiva, intitolata \"Quelli che... ultimo minuto\", dovuta alla sospensione di Stadio Sprint.\n2006-2007: \"Quelli che... il calcio e...\".\nDa questa stagione il variet\u00e0 prende il sopravvento sul calcio in modo pi\u00f9 netto (continuando a trasmettere e comunicare i risultati in diretta): difatti, persi i diritti l'anno prima, la trasmissione si incentra di pi\u00f9 sulle interviste agli ospiti e sulle imitazioni, con la partecipazione in ogni puntata di giornalisti stranieri. Inizialmente era prevista la partecipazione Lamberto Sposini in qualit\u00e0 di \"giudice\", ma sar\u00e0 bloccato a causa dei suoi rapporti con Luciano Moggi scoperti durante Calciopoli. Ospite della seconda puntata del 10 settembre 2006 \u00e8 proprio l'ex ds juventino, nonch\u00e9 principale indagato di Calciopoli, scoppiata tre mesi prima. L'intervista sar\u00e0 molto criticata e la trasmissione sar\u00e0 punita perdendo per alcune puntate il nuovo e ultimo segmento \"Ultimo minuto\", essendo assente il contraddittorio; l'unico che prover\u00e0 a contraddire l'ex dg della Juventus sar\u00e0 Andrea Vianello, ospite della puntata, ma zittito subito dalla conduttrice.\nLa trasmissione and\u00f2 in onda anche la domenica successiva agli scontri di Catania del 2 febbraio 2007, in cui aveva perso la vita l'ispettore Filippo Raciti, con il campionato sospeso per un turno, allorch\u00e9 venne mandata in onda una puntata speciale intitolata \"Quelli che... Adesso basta!\", interamente dedicata al tema della violenza negli stadi, senza sketch comici e collegamenti con i campi (simulati), ma con ospiti in collegamento e dibattiti sugli episodi appena trascorsi.\nSi tratta dell'ultima stagione trasmessa dagli studi della fiera di Milano. Dopo l'ultima puntata, come detto, gli studi della fiera saranno smantellati e sostituiti da quelli di Via Mecenate, nella stessa citt\u00e0.\n2007-2008: \"Quelli che... il calcio e...\".\nQuindicesima stagione ricca di novit\u00e0: lascia Gene Gnocchi, ma arriva Riccardo Rossi e come voce fuori campo Albertino che imita \"Lucignolo\" (il dj di Italia 1). Una folta schiera di autori per una trasmissione che comprende molte rubriche, come \"Vieni avanti... Pechino!\" con Marco Mazzocchi, in cui sono presentati gli atleti italiani partecipanti ai Giochi della XXIX Olimpiade, e \"Quelli che X Factor\" con Francesco Facchinetti e Simona, Morgan, Mara Maionchi giurati. Un'altra novit\u00e0 fu che nel 2007 torna a far parte del cast fisso del programma Maurizio Battista.\n2008-2009: \"Quelli che il calcio e...\".\nCon la sedicesima stagione torna il collegamento dagli stadi con la riacquisizione dei diritti in chiaro della Serie A da parte della Rai. Ampio spazio \u00e8 dato anche all\"Isola\" e a \"X Factor\". La trasmissione perde definitivamente anche il suo terzo spezzone dalle 17, grazie del ritorno di \"Stadio Sprint\". Quest'anno la voce fuori campo \u00e8 quella di Nicola Savino che imita \"Il comitato\" (cio\u00e8 Michele Guard\u00ec). Uno degli ospiti stranieri principali \u00e8 una debuttante Lady Gaga, per la prima volta in Italia.\n2009-2010: \"Quelli che il calcio e...\".\nDiciassettesima stagione e tantissime novit\u00e0: lasciano definitivamente la trasmissione Maurizio Battista, Max Giusti (impegnato con \"Affari tuoi\" e \"Affari tuoi Speciale per 2\"), Nicola Savino (che dal 2013 sar\u00e0 conduttore del programma) e la sua squadra (che \u00e8 approdata su Italia 1 a \"Colorado\") e pure il regista Paolo Beld\u00ec (alla regia del nuovo variet\u00e0 di Gianni Morandi). Le new entry sono il regista Celeste Laudisio, l'imitatore David Pratelli, Alessandro Cattelan, Francesca Macr\u00ec e da Radiodeejai Andrea e Michele. Da gennaio 2010 entreranno anche Ubaldo Pantani e Brenda Lodigiani a sostituire Lucia Ocone. Il 20 settembre 2009 sono invitati come ospiti i Muse; costretti per l'occasione a suonare in playback, per protesta si scambiano gli strumenti: Matthew Bellamy dalla voce passa a suonare la batteria, Dominic Howard dalla batteria passa alla voce e al basso invece Chris Wolstenholme dal basso passa alla chitarra e alla tastiera. Lo scherzo non viene notato da nessuno, e continua anche al termine della performance durante l'intervista della Ventura, ignara dello scambio di persona, al gruppo, che pone una serie di domande al batterista Dominic credendo che in realt\u00e0 si tratti del cantante.\n2010-2011: \"Quelli che il calcio e...\".\nPrima stagione condotta per l'ultima volta da Simona Ventura trasmessa nel formato panoramico , dato il passaggio di alcune regioni al digitale terrestre; viene completamente rinnovata la grafica e non vengono pi\u00f9 mandati in onda gli SMS del pubblico durante la trasmissione, presenti fin dal 2005 (dopo la scoperta che questo servizio veniva utilizzato da alcuni per comunicare con boss della criminalit\u00e0 organizzata in regime di carcere duro).\n2011-2012: \"Quelli che il calcio\".\nCon la diciannovesima edizione, andata in onda dall'11 settembre 2011 al 13 maggio 2012, la trasmissione rinnova il cast: lascia Simona Ventura, assieme ai valletti-ballerini del suo ciclo, entra Victoria Cabello, gi\u00e0 conduttrice di Victor Victoria - Niente \u00e8 come sembra su LA7. Il programma diventa quindi un vero e proprio salotto calcistico, in stile Mai dire Gol, con rubriche surreali e ampio spazio ai comici, senza dimenticare il format di base.\n2012-2013: \"Quelli che...\".\nIn questa stagione la trasmissione \u00e8 di nuova impossibilitata a effettuare i collegamenti coi campi per la perdita dei relativi diritti tv, come era gi\u00e0 successo dal 2005 al 2008. La trasmissione torna a virare pi\u00f9 sul variet\u00e0 che sul calcio: quest'ultimo non appare nel nuovo titolo \"Quelli che...\" nonostante il programma continui a rendere noti i risultati delle partite in diretta (grazie alla collaborazione col programma radiofonico \"Tutto il calcio minuto per minuto\").\n2013-2014: \"Quelli che il calcio\".\nDa questa stagione il calcio torna a essere il fulcro della trasmissione e ci saranno anche le incursioni negli altri sport oltre al calcio nonostante l'assenza della satira e dell'ironia calcistica. Inoltre si ripristina la collaborazione con Rai Sport. Al posto di Victoria Cabello, Nicola Savino \u00e8 il nuovo conduttore che affiancher\u00e0 i comici e gli ospiti che saranno presenti in studio durante le varie puntate a causa dell'assenza di Virginia Raffaele che \u00e8 passata a Mediaset tra il 2013 e il 2014 prima del ritorno alla Rai nel 2015.\n2015-2016: \"Quelli che il calcio\".\nDa questa stagione tornano i collegamenti in diretta con gli stadi della serie A e le immagini di spalti e tifoserie. La novit\u00e0 \u00e8 la presenza della Gialappa's Band, alla prima conduzione di un programma Rai.\nIn questa stagione accade eccezionalmente che la puntata del 20 settembre 2015 di \"Quelli che aspettano\" va in onda su Rai Sport 1 e Rai Sport 2 a causa della presenza del Gran Premio di Singapore di Formula 1 su Rai 2 e anche della messa in onda della visita di Papa Francesco a Cuba su Rai 1.\n2016-2017: \"Quelli che il calcio\".\nA causa di uno sciopero del personale tecnico Rai di Milano, la puntata del 19 marzo 2017 non \u00e8 andata in onda. Inoltre, a causa dell'arrivo del Giro d'Italia sulla rete, le ultime tre puntate vanno in onda in versione ridotta, intitolate \"Quelli che aspettano il Giro d'Italia\".\n2017-2018: \"Quelli che il calcio\".\nLa puntata del 4 marzo 2018 non \u00e8 andata in onda per la sospensione di tutti i campionati dovuta alla morte del calciatore della Fiorentina Davide Astori, avvenuta nella stessa mattinata.\n2019-2020: \"Quelli che il calcio\".\nDal 15 marzo 2020 la trasmissione fu sospesa dai palinsesti a causa della pandemia di COVID-19 in Italia, ma torn\u00f2 in onda il 7 giugno per una puntata speciale.\n2021: \"Quelli che il luned\u00ec/Quelli che\".\nLa trasmissione per la prima volta abbandona la fascia domenicale postprandiale per approdare in quella del luned\u00ec in prima serata.\nParticolare interesse riscuote la puntata dell'11 ottobre, a causa di una sfuriata in diretta del presidente della Sampdoria Massimo Ferrero, collegato insieme a Enrico Lucci, verso il tennista Adriano Panatta, che viene dapprima accusato di \"insultare i romani pur essendo romano\" e poi liquidato con un'espressione volgare; inoltre, la terza puntata, prevista per il 18 ottobre, \u00e8 dapprima slittata al luned\u00ec successivo (25 ottobre) per lasciare spazio a uno speciale del TG2 sulle elezioni regionali e poi andata in onda in differita e in versione ridotta a causa di uno sciopero interno alla RAI.\nA partire dalla quarta puntata la trasmissione si sposta al gioved\u00ec, cambiando il titolo in \"Quelli che\", denominazione gi\u00e0 usata nella stagione 2012-2013. Inoltre, per gli ATP Finals 2021, nasce uno spinoff intitolato \"Quelli che il tennis\"; nonostante ci\u00f2, la trasmissione chiude i battenti in anticipo, il 2 dicembre."}
{"id": "225565", "revid": "22356", "url": "https://it.wikipedia.org/wiki?curid=225565", "title": "Segnosaurus galbinensis", "text": "Il segnosauro (\"Segnosaurus galbinensis\") \u00e8 uno dei dinosauri pi\u00f9 bizzarri che siano mai stati scoperti. Noto solo attraverso poche ossa fossili (comprendenti una mandibola e il bacino) trovate a Baynshireh in Mongolia, questo dinosauro vissuto all'inizio del Cretacico superiore \u00e8 rimasto un enigma per molto tempo dopo la sua scoperta, avvenuta nel 1979.\nUn dinosauro misterioso.\nAlcuni caratteri del suo scheletro, infatti, richiamavano i dinosauri saurischi del gruppo dei teropodi, ovvero le forme carnivore, anche se i tratti erano piuttosto primitivi. Ma la mandibola curvata all'ingi\u00f9 e dotata di piccoli denti era simile a quella dei prosauropodi, antenati del \"Brontosaurus\" (= \"Apatosaurus\"), erbivori di grossa mole. A confondere il tutto, le ossa del bacino erano molto simili a quelle dell'altro grande gruppo di dinosauri, gli ornitischi: ischio e pube, infatti, erano uniti posteriormente. Per molto tempo, quindi, \"Segnosaurus\" \u00e8 stato classificato variamente come un teropode bizzarro, un discendente tardo dei prosauropodi, un ornitischio anomalo oppure un animale diverso da qualunque altro. Ritrovamenti frammentari di animali simili (\"Erlikosaurus\", \"Enigmosaurus\"), comunque, non aiutavano a gettar luce sul mistero, finch\u00e9 nel 1993 uno scheletro parziale venne dissotterrato in strati del Cretaceo inferiore: \"Alxasaurus\", questo il nome dell'animale, era evidentemente un segnosauride, ma era anche imparentato alla lontana con quel gruppo di teropodi noti come oviraptoridi.\nDinosauri formichieri?\nAltri ritrovamenti successivi hanno permesso di ricostruire \"Segnosaurus\" come un grande animale (9 metri di lunghezza) dal ventre pesante e dal collo lungo, munito di grandi artigli alle zampe anteriori e a quelle posteriori. Probabilmente era erbivoro (sicuramente non si cibava di grosse prede) ed era dotato di \"guance\" e di un becco senza denti. Forse si cibava di termiti, delle quali distruggeva i nidi grazie ai grossi unghioni, e potrebbe essere stato una sorta di \"dinosauro formichiere\", ma la ricostruzione \u00e8 puramente speculativa. Altre ipotesi: potrebbe essere stato un dinosauro pescatore (alla maniera dei grizzly) oppure un erbivoro."}
{"id": "225571", "revid": "688552", "url": "https://it.wikipedia.org/wiki?curid=225571", "title": "M\u00edchel Salgado", "text": "Carriera.\nClub.\nNato ad As Neves, in Galizia, cominci\u00f2 la sua carriera nelle giovanili del Celta Vigo, debuttando in prima squadra il 22 gennaio 1995 nella sconfitta per 4-0 contro il Real Madrid. Dopo un anno in prestito al Salamanca, torn\u00f2 nel Celta dove divenne titolare inamovibile. Durante la sua militanza con il Celta, ha avuto un incidente con Juninho Paulista dell'Atl\u00e9tico Madrid nel febbraio 1998: dopo un'entrata pericolosa, che and\u00f2 a segno nel modo sbagliato, il fantasista \u00e8 stato fuori sei mesi, perdendo anche la Coppa del mondo 1998.\nNel 1999 fu acquistato dal Real Madrid per 11 milioni di euro. Nella sua prima stagione totalizza 29 presenze in Liga, aiutando la squadra a vincere la Champions League. Fu titolare nella squadra per le sue prime sette stagioni, tuttavia durante la stagione 2006-2007 venne relegato in panchina dall'ex Siviglia Sergio Ramos. \u00c8 stato comunque in grado di contribuire con 16 presenze al 30\u00ba titolo delle \"merengues\", principalmente come rimpiazzo degli infortunati Pepe e Ramos, venendo spostato al centro della difesa. Ha giocato molto raramente nelle successive due stagioni (17 presenze totali), venendo espulso il 31 maggio 2009 nella sconfitta per 2-1 contro l'Osasuna (5\u00ba sconfitta consecutiva per il Real) nella partita finale della stagione 2008-2009. Rescinde il suo contratto con il Real durante la preparazione per la stagione 2009-2010.\nIl 19 agosto 2009, dopo dieci anni di militanza nella squadra \"merengue\" e a quasi 34 anni, firma per gli inglesi del Blackburn Rovers con un contratto biennale dopo aver impressionato l'allenatore Sam Allardyce dopo un periodo di prova. Ribad\u00ec pi\u00f9 volte di voler giocare con il Blackburn fino al suo ritiro. Debutt\u00f2 con la nuova squadra il 12 settembre contro il Wolverhampton (vittoria in casa per 3-1), entrando negli ultimi minuti al posto di Lars Jacobsen. Segn\u00f2 il suo primo e unico gol con la maglia del Blackburn contro il Peterborough United in Coppa di Lega.\nIl 28 gennaio 2011, a 35 anni, rinnova il suo contratto fino al 30 giugno 2012. Fu titolare durante la prima parte della stagione 2011-2012, prima di infortunarsi. Nel dicembre 2011 l'allenatore del Blackburn rivel\u00f2 che Salgado era stato messo fuori rosa in quanto il suo contratto prevedeva un rinnovo automatico nel caso che il giocatore avesse disputato pi\u00f9 di 9 partite, ma la squadra non era in grado di rispettare i termini.\nNazionale.\nHa collezionato presenze nelle nazionali della Spagna Under-18, Under-19 e Under-20; con quest'ultima selezione partecip\u00f2 al mondiale del 1995. Con l'Under-21 fu convocato al Campionato europeo di categoria del 1998 che vinse.\nEsord\u00ec in nazionale maggiore il 5 settembre 1998, nella gara contro , valida per le qualificazioni all'europeo 2000, giocando titolare. Con le furie rosse ha preso parte agli europei del 2000 e al mondiale del 2006; ha dovuto saltare gli europei del 2004, sostituito da Joan Capdevila, a causa di un infortunio. Ha totalizzato in otto anni (tra il 1998 e il 2006) 53 presenze, senza mettere a segno reti.\nAllenatore.\nIl 5 settembre 2018 viene nominato vice allenatore di Javier Aguirre alla guida della Egitto."}
{"id": "225573", "revid": "1310927", "url": "https://it.wikipedia.org/wiki?curid=225573", "title": "Real Club Recreativo de Huelva", "text": "Il Recreativo de Huelva \u00e8 una societ\u00e0 calcistica spagnola con sede nella citt\u00e0 di Huelva. Chiamato anche brevemente Recre, \u00e8 soprannominato \"El Decano\" perch\u00e9 \u00e8 il \"club\" calcistico pi\u00f9 antico di Spagna, essendo stato fondato nel 1889.\nI colori sociali sono il bianco e il blu e la squadra gioca allo Stadio Nuevo Colombino.\nStoria.\nIl club fu fondato nel 1889 come \"Huelva Recreation Club\" da due medici scozzesi per fornire un passatempo ai lavoratori delle miniere lungo il Tinto; ha preso la sua denominazione attuale nel 1945.\nLa squadra fu promossa per la prima volta in Segunda Divisi\u00f3n nel 1940, venendo per\u00f2 subito retrocessa e non ritornandovi fino al 1957, anno di inaugurazione dello stadio Colombino. Dopo altre tre retrocessioni e promozioni, il Recreativo giunse al secondo posto nella Segunda Divisi\u00f3n 1977-1978, ottenendo la sua prima promozione nella Primera Divisi\u00f3n; l'anno successivo, tuttavia, arriv\u00f2 ultima e venne di nuovo retrocessa in Segunda Divisi\u00f3n, dove continu\u00f2 a giocare fino al 1990, quando fu retrocessa in Segunda Divisi\u00f3n B.\nIl Recre ritorn\u00f2 in Segunda Divisi\u00f3n nel 1998, e fu di nuovo promossa nella massima serie nel 2002; l'anno successivo, nonostante la retrocessione, riusc\u00ec a raggiungere la finale di Coppa del Re, che perse contro il Maiorca.\nNel 2006, grazie al successo per 3-0 sul campo del Numancia, il Recreativo \u00e8 promosso in Primera Divisi\u00f2n. La stagione successiva fu molto positiva: oltre ad un ottavo posto finale, il club riusc\u00ec a vincere per 3-0 al Santiago Bernab\u00e9u contro il e per 2-0 contro il Valencia. L'anno fu segnato anche dallo scontro, prima della partita di Madrid contro il Real, tra un pullman di tifosi del Recre e un camion, che caus\u00f2 quattro morti.\nNel Primera Divisi\u00f3n 2007-2008 il Recreativo ha di nuovo raggiunto la salvezza, questa volta all'ultimo turno; l'anno successivo, per\u00f2, \u00e8 stato retrocesso in Segunda Divisi\u00f3n.\nStatistiche.\nDalla stagione 1928-1929 alla 2019-2020 il club ha ottenuto le seguenti partecipazioni ai campionati nazionali:\nRosa 2020-2021.\n\"Rosa aggiornata al 7 aprile 2021\"\nRosa 2019-2020.\n\"Rosa aggiornata al 19 settembre 2019\""}
{"id": "225574", "revid": "287204", "url": "https://it.wikipedia.org/wiki?curid=225574", "title": "Il nostro agente all'Avana", "text": "Il nostro agente all'Avana (\"Our Man in Havana\", 1958) \u00e8 un romanzo di Graham Greene. \nNel 1959 da questo romanzo fu tratto il film omonimo, diretto da Carol Reed e interpretato da Alec Guinness.\nTrama.\nLa storia \u00e8 ambientata a Cuba al tempo del regime di Fulgencio Batista, prima della conquista dell'Avana da parte di Fidel Castro. \u00c8 la vicenda di James Wormold, mite rappresentante commerciale e venditore di aspirapolvere afflitto da problemi economici e da quelli causati dalla figlia adolescente, fervente cattolica ma anche materialista e amante della bella vita, a cui deve badare da solo essendo stato lasciato dalla moglie. Il nostro uomo si lascia arruolare dai servizi segreti britannici per guadagnare qualche soldo, e per restarci inizia a inventarsi clamorose rivelazioni. Non essendo in grado di reperire alcunch\u00e9, inventa di sana pianta informazioni e una rete di collaboratori fino a spedire a Londra i progetti di un macchinario da guerra basato sulle componenti di un aspirapolvere. Presto finisce inguaiato tra i sospetti dell'MI6 e le indagini del capitano Segura, un poliziotto antispionaggio cubano invaghito della figlia di Wormold. Alla fine solo l'imbarazzo di dover rivelare alla pubblica opinione una tale grottesca vicenda spinger\u00e0 i servizi britannici a premiare Wormold con un posto fisso a Londra dove potr\u00e0 anche sposare Beatrice, un'agente inviata per controllarlo che presto si innamora di lui, e pagare il collegio di studi alla figlia.\nCommento.\nIl romanzo, scritto nel pieno del periodo della guerra fredda, ha un chiaro intento satirico nei confronti di una certa letteratura e cinematografia di spionaggio, che all'epoca proponeva spie invincibili e affascinanti, sistemi infallibili e sofisticatissimi, ai quali invece, nel suo romanzo, Greene contrappone come protagonista un uomo qualunque che si arrangia come pu\u00f2 in mezzo a personaggi dalla dubbia moralit\u00e0, nel quadro di una rete spionistica tutt'altro che infallibile e impermeabile. L'epoca \u00e8 anche quella in cui servizi come la CIA arruolano agenti, purch\u00e9 anticomunisti, anche con torbido passato, ad esempio ex gerarchi nazisti. Il libro, quindi, \u00e8 anche una denuncia della faciloneria con cui si muovono i servizi segreti.\nA questo romanzo si \u00e8 dichiaratamente ispirato John le Carr\u00e9 per \"Il sarto di Panama\"."}
{"id": "225576", "revid": "227910", "url": "https://it.wikipedia.org/wiki?curid=225576", "title": "Reccesvindo", "text": "Origine.\nFiglio del re dei visigoti Chindasvindo e della moglie Riciberga.\nBiografia.\nIl 20 gennaio 648 fu incoronato (correggente) del padre, e da quel giorno fu il re effettivo, ripristinando cos\u00ec l'ereditariet\u00e0 della monarchia.\nNel 653, alla morte del padre, rimase unico re ed i ribelli, che erano stati domati da Chindasvindo, pensarono che fosse giunto il momento di vendicarsi e approfittando del malcontento dovuto alle tasse e dell'inquietudine dei Baschi si armarono e, capeggiati da un nobile di nome Froja, si spinsero sino a Saragozza; ma Reccesvindo si prepar\u00f2 ad affrontarli e li sconfisse riuscendo a catturare Froja.Reccesvindo anzich\u00e9 punire severamente i ribelli, considerando la situazione generale abbastanza delicata, con il paese agitato ed il trono minacciato, scese a patti riducendo le tasse ed accettando, per la nomina del futuro re, nuovamente il sistema elettivo. \nNello stesso anno, convoc\u00f2 l'VIII Concilio di Toledo in cui fu codificato il canone elettivo approvato nel IV Concilio di Toledo, ed inoltre che bisognava differenziare tutti i beni che un re aveva ricevuto dai propri familiari, che a sua volta poteva trasmettere ai propri discendenti, dai beni che invece aveva ricevuto per la carica che ricopriva; questi ultimi non dovevano passare ai propri discendenti ma andavano al sovrano che gli succedeva. \nNel 654, Reccesvindo promulg\u00f2 il codice di leggi, che il padre Chindasvindo, con l'assistenza di Braulio, vescovo di Saragozza, aveva cominciato ad elaborare alcuni anni prima; questo codice, detto \"codice di Reccesvindo\" (\"lex Reccesvindiana\") o \"Liber Judiciorum\" oppure \"Forum Judiciorum\", sostitu\u00ec il celebre Lex Romana Visigothorum o Breviario di Alarico, che regolava i diritti degli ibero-romani ed il \"codice di Leovigildo\", che regolava i diritti dei Visigoti, con un ordinamento giuridico unico che era pi\u00f9 vicino al vecchio codice del diritto romano ed un po' meno al codice germanico.\nComunque durante il suo regno vi fu un avvicinamento alla chiesa, ed il vescovo di Toledo divenne il principale supporto della monarchia.\nReccesvindo mor\u00ec nel 672 nel paese chiamato \"G\u00e9rticos\", vicino a Valladolid. Nello stesso paese, il 21 settembre 672, fu eletto il successore, nella persona di Vamba, un nobile gi\u00e0 avanti negli anni, che non avrebbe voluto essere candidato alla carica, quasi contro la sua volont\u00e0; da quel giorno il paese di G\u00e9rticos prese, e mantiene tuttora, il nome di Wamba.\nDiscendenti.\nDi Reccesvindo non si conosce alcun discendente."}
{"id": "225579", "revid": "6923", "url": "https://it.wikipedia.org/wiki?curid=225579", "title": "Vivendi", "text": "Vivendi SA (precedentemente conosciuta con il nome di Vivendi Universal) \u00e8 una societ\u00e0 francese attiva nel campo dei media e delle comunicazioni, con il gruppo di pay TV Canal + e Havas, il gruppo editoriale Editis e il gruppo Prisma Media. \u00c8 anche azionista di TIM con il 23,68% e di Mediaset.\nVivendi \u00e8 quotata all'Euronext di Parigi nell'indice CAC 40.\nStoria.\nI precursori.\nIl 14 dicembre 1853 una societ\u00e0 idrica chiamata Compagnie G\u00e9n\u00e9rale des Eaux (CGE) fu creata da un decreto imperiale di Napoleone III. Nel 1854 la CGE ottenne una concessione per fornire acqua al pubblico a Lione, un servizio offerto per oltre cento anni. Nel 1861 ottenne una concessione di 50 anni con la citt\u00e0 di Parigi. Quindi forn\u00ec acqua anche a Nantes, Venezia (dal 1880), Costantinopoli (dal 1882) e Porto (dal 1883). Per oltre un secolo l'attivit\u00e0 della societ\u00e0 rimase principalmente concentrata sul settore idrico.\nDopo la nomina ad amministratore delegato di Guy Dejouany nel 1976, CGE ampli\u00f2 le sue attivit\u00e0 in altri settori. Dal 1980 ha cominciato a diversificare entrando nella gestione dei rifiuti, dell'energia, dei servizi di trasporto, dell'edilizia. Acquis\u00ec la Compagnie G\u00e9n\u00e9rale d'Entreprises Automobiles (CGEA), specializzata in veicoli industriali, che in seguito fu divisa in due rami: Connex (pi\u00f9 tardi Veolia Transport) nel 1999 e Onyx Environnement (poi Veolia Environmental Services) nel 1989. In seguito CGE rilev\u00f2 la Compagnie G\u00e9n\u00e9rale de Chauffe e successivamente il gruppo Montenay. Queste societ\u00e0 diventarono poi la divisione Servizi energetici della CGE e successivamente, nel 1988, vennero ribattezzate Dalkia.\nNel 1983 CGE contribu\u00ec a fondare Canal+, il primo canale televisivo a pagamento in Francia, e negli anni novanta incominci\u00f2 a espandersi nelle telecomunicazioni e nei mass media, soprattutto dopo il cambio al vertice della societ\u00e0, il 27 giugno 1996, con Jean-Marie Messier (giovane partner di Lazard) che subentra a Guy Dejouany. Nel 1996 CGE cre\u00f2 Neuf Cegetel per approfittare della liberalizzazione del mercato francese delle telecomunicazioni del 1998, accelerando il passaggio nel settore dei media che culmin\u00f2 poi con la scissione del 2001 in Vivendi Universal e Vivendi Environnement (Veolia).\nLa nascita di Vivendi.\nNel 1997 Compagnie G\u00e9n\u00e9rale des Eaux cambi\u00f2 il nome in Vivendi. Il gruppo conta due poli di attivit\u00e0, la comunicazione e l'ambiente: \nLa strategia di Vivendi fu quella di cedere le attivit\u00e0 tradizionali del gruppo (nel maggio 1998 vendette la sua partecipazione del 25% in JCDecaux, l'anno seguente vendette il settore delle costruzioni con SGE e CGIS) e nello stesso tempo di espandersi media: nel 1999 rilev\u00f2 il controllo di Path\u00e9 (mantenne le quote di British Sky Broadcasting e CanalSatellite e rivendette tutto il resto alla Fornier di J\u00e9r\u00f4me Seydoux). Compr\u00f2 poi quote di Maroc Telecom, Cendant Software, Anaya e NetHold, attraverso Canal+ lanci\u00f2 la pay tv in Italia, Spagna, Polonia, Scandinavia, Belgio e Paesi Bassi. Ci\u00f2 che per lungo tempo \u00e8 stato il business principale di Vivendi (servizi di pubblica utilit\u00e0, come la distribuzione dell'acqua e lo smaltimento dei rifiuti) venne separato con la creazione della nuova societ\u00e0 Veolia Environnement. Nel dicembre del 2000 \u00e8 creata Vivendi Universal Entertainment dalla fusione dell'impero mediatico Vivendi con il network televisivo Canal+ e la casa di produzione cinematografica Universal Studios di propriet\u00e0 della societ\u00e0 statunitense Seagram. Nel 2001 Vivendi Universal acquista MP3.com e la Houghton Mifflin, un'importante casa editrice americana.\nIn questa occasione, Havas viene ribattezzata Vivendi Universal Publishing e diventa editore di letteratura, libri di testo, stampa e videogiochi. La divisione videogiochi, che include Blizzard Entertainment e Sierra Entertainment, ereditata da Havas, cos\u00ec come Universal Interactive, portata da Seagram, \u00e8 conosciuta come Universal Interactive fino al 2002 e diventa Vivendi Universal Games. Le attivit\u00e0 cinematografiche e televisive di Canal+ e Universal Studios sono raggruppate in Vivendi Universal Entertainment (media e parchi di divertimento). La divisione ambientale \"Vivendi environnement\" \u00e8 quotata in Borsa nel luglio 2000, con Vivendi che detiene oltre il 70% del capitale. Vivendi poi si ritira gradualmente da \"Vivendi environnement\" (ribattezzato \"Veolia Environnement\" nel 2003 e \"Veolia\" nel 2005). Il completo disimpegno \u00e8 completato nel luglio 2006.\nLa crisi.\nNel luglio 2002 Jean-Marie Messier \u00e8 costretto a dimettersi da presidente. Vivendi Universal ha grosse difficolt\u00e0 finanziarie, perde un miliardo di dollari al mese e non riesce a far fronte ai pagamenti dovendo fare ricorso al sostegno delle principali banche. Il pi\u00f9 grande singolo azionista \u00e8 la famiglia di Edgar Bronfman, Jr., a capo della Seagram prima della fusione. Nel marzo 2003 annuncia una perdita contabile di 23 miliardi di euro e un indebitamento netto di 12,3 miliardi di euro. Nell'estate 2002 \u00e8 nominato presidente Jean-Ren\u00e9 Fourtou, e incomincia per la societ\u00e0 una riflessione sulla strategia del gruppo per evitare la bancarotta. Alla fine del 2003 Vivendi Universal vende la societ\u00e0 editoriale Vivendi Universal Publishing (esclusi i Vivendi Universal Games) a Lagard\u00e8re SCA. La sua vendita consente l'acquisizione delle quote del Gruppo BT in Cegetel per diventare azionista di maggioranza dell'operatore mobile SFR.\nNel 2003 viene anche smantellata Vivendi Universal Net, che raggruppa le attivit\u00e0 internet del gruppo, un'eredit\u00e0 dell'era di Messier. Cede la sua quota di Vizzavi a Vodafone, con l'eccezione di Vizzavi France. Cede a un gruppo di investitori anche il 20,4% del capitale di Vivendi Environnement e la sua quota nell'operatore satellitare nord-americano EchoStar Communications Corporation. Vende la maggior parte delle attivit\u00e0 internazionali di Canal+ (Italia, Benelux, Scandinavia...) o le chiude (Marocco). Vende Canal+ Technologies a Thomson (precedentemente chiamata Thomson Multim\u00e9dia); TELE+ a News Corporation e a Telecom Italia, cede anche il suo 26,3% di Xfera e MP3.com a CNET. Durante tutto il 2003 Vivendi Universal ha venduto propriet\u00e0 per 7 miliardi di euro per ridurre le perdite.\nNel maggio 2004 viene ceduto l'80% di Vivendi Universal Entertainment a General Electric che lo fonde con il gruppo NBC per formare NBC Universal ottenendo in cambio il 20% del nuovo gruppo NBCUniversal (il limite del controllo da parte di un azionista straniero di una delle maggiori reti televisive negli Stati Uniti, in questo caso NBC) e 14 miliardi di euro. Questa partecipazione residua sar\u00e0 venduta nel gennaio 2011 quando Comcast acquisir\u00e0 il 51% della societ\u00e0. Cede inoltre i suoi interessi in Kencell, Monaco Telecom, Sportfive e in particolare quelli relativi a Newsworld International ai partner d'affari Joel Hyatt e Al Gore, ex vice presidente degli Stati Uniti. La societ\u00e0 acquista altre azioni di Maroc Telecom arrivando al 51% del capitale.\nNell'aprile 2005 Jean-Ren\u00e9 Fourtou diventa presidente del consiglio di vigilanza mentre l'incarico di presidente del comitato esecutivo finisce a Jean-Bernard L\u00e9vy, gi\u00e0 direttore generale del gruppo.\nIl nuovo inizio.\nIl 20 aprile 2006 Vivendi Universal modifica la propria denominazione in Vivendi SA. E dopo l'ampia serie di cessioni, il gruppo riprende a rafforzarsi nel settore delle telecomunicazioni, della televisione, della musica e dei videogiochi. Annuncia l'acquisizione dell'etichetta discografica BMG dalla Bertelsmann, poi ribattezzata Universal Music Publishing Group.\nNel 2007 rileva le attivit\u00e0 su Internet di Tele 2 France. Sempre nello stesso anno entra, con l'apertura di linee di credito dalle banche per 3,5 miliardi di euro, nei videogiochi controllando il 68% della nuova societ\u00e0 Activision Blizzard nata dalla fusione tra Blizzard Entertainment e Activision. Activision Blizzard diventer\u00e0 leader mondiale nei videogiochi con un fatturato nel 2010 di 3 330 milioni di euro grazie al successo di Call of Duty e World of Warcraft.\nIl 20 dicembre 2007 Vivendi rileva, tramite la controllata SFR, il 60% dell'operatore mobile Neuf Cegetel con un investimento di quattro miliardi e mezzo di euro al fine di diventare unico proprietario della societ\u00e0. E sempre per avere il controllo completo, nel gennaio 2008 acquisisce il rimanente 44% dell'operatore mobile SFR. Nel 2011 Vodafone, che ha costruito la rete mobile di SFR, vender\u00e0 la sua quota a Vivendi, che assumer\u00e0 cos\u00ec il controllo totale della compagnia di telefonia mobile.\nNel novembre 2011 Vivendi acquisisce e amalgama con UMG il suo concorrente britannico EMI Group per 1,2 miliardi di sterline, rafforzando la supremazia nel mondo della musica con il 38,9% della quota di mercato globale. Tuttavia, in seguito alla richiesta di varie autorit\u00e0 garanti della concorrenza, la filiale di EMI denominata Parlophone deve essere venduta per 487 milioni di sterline (570 milioni di euro) al gruppo Warner Music.\nNel giugno 2012 Jean-Bernard L\u00e9vy \u00e8 sostituito da Jean-Fran\u00e7ois Dubos in seguito a divergenze strategiche con Jean-Ren\u00e9 Fourtou. Nello stesso periodo il gruppo lancia il sito web Cultures With Vivendi con lo slogan \"Cultura al centro dello sviluppo sostenibile\" e il Consiglio di Sorveglianza di Vivendi decide di concentrare le attivit\u00e0 su media e intrattenimento. In quest'ottica Vivendi cede per 4,2 miliardi di euro a Etisalat il 53% di Vivendi in Maroc Telecom (un gruppo operativo anche in Burkina Faso, Gabon, Mali e Mauritania), vendita completata nel maggio 2014. Nel settembre 2012 il gruppo Canal+ prende il controllo dei canali televisivi Direct 8 e Direct Star del gruppo Bollor\u00e9 che in cambio ottiene una partecipazione del 4,41% in Vivendi. Nel luglio 2013 Vivendi, che possiede il 61% di Activision Blizzard, vende il 49% del capitale agli azionisti di minoranza del gruppo guidati da Bobby Kotick con una transazione totale di 8,2 miliardi di dollari, ovvero circa 6 miliardi di euro. Questa vendita rende Activision Blizzard un'azienda indipendente completamente controllata da Bobby Kotick, nell'ottobre 2013 Vivendi possieder\u00e0 solo il 12% di Activision Blizzard. In quei mesi l'Autorit\u00e0 garante della concorrenza polacca d\u00e0 il suo via libera a una partnership strategica tra Canal+, ITI e TVN, in novembre Vivendi acquisisce dal Gruppo Lagard\u00e8re il 20% del capitale di Canal+ France che non deteneva ancora.\nVivendi persegue la sua strategia di rifocalizzazione sulle attivit\u00e0 dei media intorno al gruppo Canal+ e intrattenimento con Universal Music Group. il 5 aprile 2014 l'operatore SFR \u00e8 venduto a Altice/Numericable per un valore superiore a 17 miliardi di euro; l'operazione \u00e8 finalizzata il 23 novembre. Il 27 febbraio 2015 il Consiglio di Sorveglianza di Vivendi decide di uscire definitivamente dal capitale di Numericable-SFR.\nL'arrivo di Vincent Bollor\u00e9.\nNel giugno 2014 l'assemblea generale del gruppo convalida l'arrivo di Vincent Bollor\u00e9 a capo del consiglio di vigilanza mentre Arnaud de Puyfontaine \u00e8 nominato CEO del gruppo. Tre mesi pi\u00f9 tardi, in settembre, Vivendi annuncia la vendita della partecipazione in GVT all'operatore spagnolo Telef\u00f3nica per 7,2 miliardi di euro, ovvero 4,66 miliardi in contanti, contro una quota del 7,4% in Telefonica Brasil e il 5,7% in Telecom Italia. L'accordo \u00e8 finalizzato nel maggio 2015.\nNel marzo 2016 Vivendi entra in Telecom Italia, determinando la seguente composizione azionaria:Vivendi 23,94%, altri investitori esteri 57,20%, investitori italiani 14,33%, Norges Bank (Norvegia) 3,45%, azioni proprie 1,08%\nIn data 8 aprile Vivendi firma un contratto per acquisire il 100% di Mediaset Premium; l'accordo, che avrebbe dovuto essere finalizzato entro il 30 settembre, prevede:\nIl 26 luglio 2016 Vivendi scrive a Mediaset proponendo, in luogo del contratto firmato in aprile, lo scambio azionario del 3,5% tra Vivendi e Mediaset, l'acquisto del 20% di Mediaset Premium da Mediaset e l'emissione di un prestito obbligazionario convertibile in azioni Mediaset, emissione che permetterebbe a Vivendi di salire fino al 15% in Mediaset. Questa nuova proposta infrange i termini dell'accordo dell'aprile 2016.\nIl 30 maggio 2016, alla conclusione dell'Opa lanciata sulla societ\u00e0 Gameloft di cui deteneva inizialmente una partecipazione del 30%, Vivendi ha acquisito la maggioranza della stessa societ\u00e0 portando la propria partecipazione azionaria al 95,77%.\nNel luglio 2018 acquisisce per 900 milioni di euro dallo spagnolo Grupo Planeta (arrivando poi al 100% nel gennaio 2019 dopo il via libera da parte dell'Autorit\u00e0 per la cconcorrenza) di Editis, proprietaria di una cinquantina di case editrici (Nathan, Robert Laffont, Julliard, Plon, Belfond, Presses de la Cit\u00e9, Pocket, Solar...). In parallelo l'annuncio della parziale cessione, che potrebbe anche arrivare al 50% del capitale, di Universal Music Group..\nAl 2019 Vivendi, controllata sempre da Bollor\u00e9 al 27%, detiene il 28,8% di Mediaset e il 23,94% di Telecom.\nControversie Mediaset e Telecom Italia.\nLa posizione in Mediaset.\nL'8 aprile 2016 Vivendi acquista il 100% delle quote di Mediaset Premium. L'accordo prevedeva anche uno scambio di azioni per entrambi i gruppi (Mediaset e Vivendi) portandoli a detenere il 3,5% l'uno dell'altro. L'accordo avrebbe dovuto essere finalizzato entro il 30 settembre 2016.\n- Escono, nel frattempo, dati societari e risultati finanziari di Mediaset Premium peggiori di quanto prospettato precedentemente dai Berlusconi a Bollor\u00e9.\n- Il 26 luglio 2016 il contratto \u00e8 stato respinto da Vivendi con una lettera indirizzata a Mediaset: si propone un'acquisizione limitata al 20% di Mediaset Premium e si esprime la volont\u00e0 di salire al 15% in Mediaset.\n- Il 12 dicembre 2016, Vivendi ne possiede il 3,01% e in due giorni sale prima al 12,32% e poi al 20%.\n- Il 20 dicembre 2016, Vivendi sale a quota 25,75% del capitale e del 26,77% dei diritti di voto.\n- Il 22 dicembre 2016, Vivendi raggiunge il 28,80% del capitale e il 29,94% dei diritti di voto.Il 24 febbraio 2017, Vincent Bollor\u00e9 \u00e8 indagato dalla Procura di Milano per concorso in aggiotaggio nella scalata del gruppo francese a Mediaset.\nIl giorno stesso Vivendi risponde con un comunicato stampa in francese: \"L'inscription des dirigeants de Vivendi dans le registre de la Procure de Milan est la cons\u00e9quence de la plainte sans fondement et abusive d\u00e9pos\u00e9e par les Berlusconi contre Vivendi apr\u00e8s sa mont\u00e9e au capital de Mediaset. Cette inscription en l'\u00e9tat n'indique en aucune fa\u00e7on une quelconque accusation contre quiconque.\"\nTradotto in italiano corrisponde a: \"L'iscrizione dei dirigenti di Vivendi nel registro della Procura di Milano \u00e8 la conseguenza dell'esposto senza fondamento e illegittimo depositato dai Berlusconi contro Vivendi dopo la crescita nel capitale di Mediaset. Questa iscrizione non indica in alcun modo un'accusa contro qualcuno.\"\nNell'aprile 2017 l'AgCom impone a Vivendi di cedere entro un anno, per violazione della legge Gasparri sul sistema radiotelevisivo in quanto azionista anche di Telecom Italia, la partecipazione in Mediaset o in Telecom. Il 19 giugno 2017 Vivendi ricorre al Tar del Lazio contro la delibera Agcom per poi parcheggiare in Simon Fiduciaria il 19,9% delle proprie azioni (pari al 28,80%) in base alla pronuncia dell'AgCom di sterilizzare le azioni possedute da Vivendi che eccedono il 10% del capitale. A Vivendi viene a ogni modo impedito da Mediaset di votare in assemblea per avere violato il contratto firmato nel 2016 per l'acquisto di Premium e le regole della legge Gasparri.\nNel giugno 2019 Mediaset decide la fusione tra Mediaset e Mediaset Spagna per dare vita a una holding di diritto olandese, Mf Europe Mediaset, con sede legale nei Paesi Bassi e sede fiscale a Cologno Monzese, per dare vita a un polo televisivo europeo e garantire anche agli azionisti stabili, con varie modifiche statutarie, un maggior controllo sulla societ\u00e0. Vivendi si oppone ricorrendo al Tribunale di Milano che d\u00e0 via libera a Vivendi di votare con il suo 9,9% all'assemblea del 4 settembre 2019. La quota sterilizzata nella fiduciaria non sar\u00e0 invece ammessa da Mediaset. La fusione \u00e8 approvata con il voto contrario del 9,9% posseduto direttamente da Vivendi mentre il 19,8% in mano a Simon Fiduciaria non \u00e8 ammesso all'assemblea dal cda Mediaset.\nUna decina di giorni pi\u00f9 tardi, il 19 settembre 2019, Mediaset blocca il riassetto grazie a un accordo con Peninsula Capital, il fondo che fa capo a una holding di diritto lussemburghese con sede a Londra e presente in Italia con partecipazioni in Italo, Kiko, Azimut, Guala Clousers e Garofalo Healthcare. Il fondo mette a disposizione un miliardo di euro per coprire il recesso dei soci e quindi anche di Vivendi, ponendo cos\u00ec fine a una lunga battaglia legale con Bollor\u00e9. Vivendi replica: \"\u00c8 illegale\".\nIl 19 aprile 2021 il Tribunale di Milano, sezione civile, si \u00e8 pronunciato sulle cause Mediaset-Vivendi (mettendo la prima parola fine alle cause risarcitorie promosse negli ultimi anni): Vivendi \u00e8 vittoriosa, con due sentenze su tre che sono integralmente favorevoli ai francesi. Una decina di giorni pi\u00f9 tardi, dopo cinque anni di battaglie, scoppia la pace tra Vivendi e Mediaset con la reciproca rinuncia a tutte le cause e denunce pendenti; nel giro di cinque anni Vivendi vender\u00e0 sul mercato il 19,19% che avrebbe dovuto \u201cparcheggiare\u201d in Simon Fiduciaria per ordine dell\u2019Agcom e scender\u00e0 al 4,61% senza acquistare pi\u00f9 titoli. Inoltre Vivendi voter\u00e0 a favore del trasferimento della sede legale di Mediaset in Olanda, le lascer\u00e0 campo libero nell\u2019acquisizione della rete francese M6 e della tedesca ProSiebenSat.1 Media e la sua controllata Dailymotion pagher\u00e0 al Biscione 26,3 milioni di euro poich\u00e9 per la pubblicazione di video con copyright di RTI e Medusa Film altrimenti avrebbe dovuto pagare danni per 200 milioni.\nLa posizione in Telecom Italia.\nQuasi in concomitanza con il braccio di ferro instaurato con Mediaset, s'incendia la vicenda Tim che \u00e8 come dire Telecom Italia. Nel luglio 2017 Flavio Cattaneo si dimette da amministratore delegato. Nello stesso mese Arnaud de Puyfontaine, CEO di Vivendi, viene nominato presidente esecutivo di Telecom Italia con Amos Genish, manager israeliano di fama mondiale, nel ruolo di amministratore delegato. Il 7 agosto 2017 Vivendi, che ha in Telecom una quota del 23,94%, in una nota di risposta alle richieste della Consob \"conferma di non esercitare alcun controllo di fatto su Telecom Italia.\nNel marzo 2018 entra in Telecom il fondo speculativo (per questo definito \"attivista\") americano Elliott rilevando inizialmente una quota inferiore al 3%. Paul Singer, il fondatore del fondo Elliott, muove critiche al vertice dell'azienda. E pur smentendo che il suo intervento sia basato su un accordo con Berlusconi, Singer accusa Vivendi di trovarsi nel caso Telecom Italia in conflitto di interessi a causa dello scontro con Mediaset su Premium.\nIl quadro \u00e8 pi\u00f9 complesso. Oltre allo scontro con Mediaset c'\u00e8 anche il braccio di ferro tra il vertice Telecom Italia e il Governo Gentiloni che vedrebbe di buon occhio lo scorporo della rete con la creazione di due societ\u00e0 (una per i servizi, una per il network) e un'intesa tra Tim=Telecom con Open Fiber, una societ\u00e0 dell'Enel e della CDP, Cassa Depositi e Prestiti. Vivendi non \u00e8 d'accordo, nell'aprile 2018 Genish dichiara che un gigante come non ha nessun interesse di mettersi con una piccola societ\u00e0 come Open Fiber. Nello stesso mese CDP, entra in Telecom con una quota del 4,26%. Nell'assemblea del 4 maggio il ribaltone: il fondo Elliott, appoggiato anche da CDP, vince con il 49,84% dei voti (che gli valgono 10 posti su 15 nel board) mentre Vivendi ottiene il 47,18%. Il ministro uscente dello Sviluppo economico, Carlo Calenda, che gi\u00e0 si era espresso duramente con il vertice Vivendi, conferma il suo giudizio sui francesi: \"Nel 99% dei casi interesse nazionale \u00e8 attrarre investimenti stranieri. Ci sono rari casi in cui questi investimenti diventano predatori. E allora occorre intervenire\". Vivendi pensa di ricorrere alla Consob per valutare l'ipotesi di un \"patto occulto\" tra il fondo Elliott, Cdp e Assogestioni.\nIl 7 maggio vengono eletti all'unanimit\u00e0, con la sola loro astensione, Fulvio Conti presidente e confermato Amos Genish come amministratore delegato. Arnaud de Puyfontaine resta nel ruolo di consigliere."}
{"id": "225581", "revid": "1719883", "url": "https://it.wikipedia.org/wiki?curid=225581", "title": "Retrocognizione", "text": "La retrocognizione (dal latino \"retro\" + \"cognitio\", \u00abapprendere indietro\u00bb) indica la capacit\u00e0 di conoscere e rivedere eventi del passato, svoltisi in un tempo remoto o vicino, in quanto appartenenti a una sorta di memoria collettiva che trascende il patrimonio della memoria individuale.\nLa teoria della memoria universale.\nSecondo alcuni studiosi come Rudolf Steiner, le capacit\u00e0 retrocognitive deriverebbero dalla capacit\u00e0 di alcuni soggetti di attingere, per l'appunto, a un serbatoio di memoria universale, collegandosi attraverso canali di trasmissione sconosciuti. \nPer i fautori della teoria della memoria universale, il soggetto retrocognitivo (comunemente indicato come paragnosta), riuscirebbe ad avere accesso all'inconscio collettivo, una sorta di serbatoio cosmico contenente appunto la memoria universale, o spontaneamente oppure mediante un oggetto psicometrico usato come \"induttore\".Esempi di \"memoria universale\" si hanno in varie culture come ad esempio in quella induista, trasposta nel concetto moderno di \u00abcronaca dell'akasha\u00bb.\nNella letteratura fantascientifica, sono descritti anche casi in cui \u00e8 l'intero ambiente a fungere da oggetto induttore.\nPresente a livello inconscio, la retrocognizione sarebbe attivabile anche mediante tecniche di regressione ipnotica.\nAltre teorie.\nAltre teorie elaborate per spiegare il fenomeno della retrocognizione sono:\nL'oggetto induttore.\nSecondo la tesi della chiaroveggenza tattile, nei casi di persone scomparse il soggetto accederebbe alla quarta dimensione (\"continuum\" spazio-tempo), seguendo la cosiddetta \"linea mondiale\" dell'oggetto induttore per arrivare al punto nel passato in cui questo \u00e8 stato in possesso di quella persona, per seguire poi la \"linea mondiale\" di quella stessa persona fino al presente.\nVerifiche.\nIn ogni caso di retrocognizione, la fonte di informazione di eventi passati andrebbe controllata. Se ci\u00f2 accade, ossia se vi \u00e8 possibilit\u00e0 di controllo e verifica, pu\u00f2 essere che la \"fonte\" esista ancora, nel tempo e nello spazio: in tal caso, potrebbe essere verosimile che il sensitivo l'abbia captata o da un'altra mente o da un ambiente o da un oggetto.\nLo strano caso del \"Petit trianon\".\nQuesto episodio di retrocognizione \u00e8 citato in molte pubblicazioni sull'argomento.\nIn breve, due insegnanti inglesi, Miss Moberly e Miss Jourdan, nel 1901 assistettero a Versailles a scene che sembravano risalire al 1792.\nAlcune perplessit\u00e0 nascono dal fatto che le due ragazze non erano sensitive, e che per loro quell'episodio fu isolato. Questa circostanza da un lato rafforzerebbe in alcuni la convinzione dell'esistenza di una memoria collettiva (tanto pi\u00f9 che il fenomeno pare abbia avuto dei riscontri successivi da parte di altre persone), dall'altro indurrebbe a pensare ad un fenomeno di infestazione di luoghi."}
{"id": "225582", "revid": "536103", "url": "https://it.wikipedia.org/wiki?curid=225582", "title": "Franca Falcucci", "text": "Biografia.\nFiglia di un cassiere del Credito Fondiario, nel 1944 entr\u00f2 nella Democrazia Cristiana e successivamente si laure\u00f2 in Scienze Politiche all'Universit\u00e0 di Firenze (ebbe come compagno di corso Giovanni Spadolini). Nel primo dopoguerra lavor\u00f2 nella Cgil unitaria e nel 1947 fu eletta nel comitato femminile sindacale; nel 1948, dopo la rottura sindacale, milit\u00f2 nel Movimento femminile democristiano.\nTra il 1950 e il 1958 fu \u201cincaricata\u201d delle giovani democristiane e diresse la rivista \"Donna e societ\u00e0\". Fino al 1964 fu vice delegata nazionale del Movimento femminile assieme a Maria Eletta Martini e dal 1964 al 1967 delegata nazionale del Movimento femminile. Dal 1954 al 1959 fu vice segretaria della DC durante la segreteria Fanfani e dirigente dell\u2019organizzazione europea delle donne democristiane.\nSvolse la professione di insegnante di Storia e Filosofia nelle scuole superiori, carriera che interruppe nel 1968, anno in cui venne eletta al Senato con la Democrazia Cristiana. Sar\u00e0 sempre riconfermata nelle successive elezioni, rimanendo a Palazzo Madama fino al 1994.\nIndagine sulla disabilit\u00e0 nella scuola.\nNel 1974 il Ministero della Pubblica Istruzione incaric\u00f2 Franca Falcucci di presiedere una commissione che aveva il compito di svolgere un'indagine nazionale sui \"problemi degli alunni handicappati\".\nIl Documento Falcucci (1975) che ne risult\u00f2 fu il pi\u00f9 avanzato elaborato riguardante il problema della disabilit\u00e0 a livello europeo e internazionale in quanto auspicava e promuoveva un nuovo modo di concepire e attuare la scuola. Secondo quanto scritto all'interno del Documento, la scuola \"\"proprio perch\u00e9 deve rapportare l'azione educativa alle potenzialit\u00e0 di ogni allievo, appare la struttura pi\u00f9 appropriata per far superare le condizioni di emarginazione in cui altrimenti sarebbero condannati i bambini handicappati\".\nI portatori di handicap sono i \"minori che in seguito a evento morboso o traumatico intervenuto in epoca pre-peri-post natale presentino una menomazione delle proprie condizioni fisiche, psichiche e/o sensoriali, che li mettano in difficolt\u00e0 di apprendimento o di relazione\". Il progetto educativo delineato predilige il tempo pieno inteso come \"successione organica ed unitaria di diversi momenti educativi programmati e condotti unitariamente dal gruppo degli operatori scolastici (...) aperto anche ad agenti culturali esterni alla scuola, di ricerca e di esperienza personale e di gruppo, di attivit\u00e0 socializzante\"\".\nMinistro della Pubblica Istruzione.\n\u00c8 stata Ministra della pubblica istruzione dal 1982 al 1987, prima donna a ricoprire la carica di tale ministero e seconda donna a diventare ministra dopo Tina Anselmi. Nel 1985 promosse l'introduzione del Piano nazionale informatica. Il 3 dicembre 1986 la Camera dei deputati respinse con 234 voti a favore e 327 contrari una mozione di sfiducia nei suoi confronti presentata da Partito Comunista Italiano, Democrazia Proletaria, Sinistra Indipendente e Partito Radicale per aver stipulato un'intesa con la Conferenza Episcopale Italiana che inser\u00ec l'insegnamento della religione cattolica nelle scuole pubbliche nell'orario scolastico obbligatorio all'insaputa del Parlamento. Fu insignita dell'Ordine della Minerva dall'Universit\u00e0 degli Studi \"Gabriele d'Annunzio\".\nAttivit\u00e0 successiva.\nAll'inizio degli anni Novanta, con la segreteria di Mino Martinazzoli, fu direttrice dell\u2019Archivio storico dello Scudo Crociato. Dopo lo scioglimento del partito ader\u00ec al Partito Popolare Italiano."}
{"id": "225584", "revid": "115362871", "url": "https://it.wikipedia.org/wiki?curid=225584", "title": "Ferdinand von Zeppelin", "text": "Biografia.\nLa formazione.\nFiglio del ministro del W\u00fcrttemberg Friedrich von Zeppelin e di Am\u00e9lie Macaire, Ferdinand crebbe con i fratelli Eugenia ed Eberhard nel castello di Girsberg a Emishofen, in Svizzera, un regalo del padre di Am\u00e9lie, nel quale Zeppelin visse fino alla sua morte.\nZeppelin frequent\u00f2 la scuola militare di Ludwigsburg e divenne tenente nel 1858. Nel 1859 fu richiamato alle armi, nel corpo del genio, e partecip\u00f2 dal 1863 alla guerra di secessione americana come osservatore. Inoltre partecip\u00f2 alla guerra del 1866 tra Austria e Prussia e alla guerra franco-prussiana del 1870/1871. Dal 1882 al 1885 Zeppelin fu primo comandante del reggimento ulani ad Ulma ed in seguito inviato a Berlino del W\u00fcrttemberg. Nel 1891 fu congedato in qualit\u00e0 di tenente generale. Nel 1906 fu promosso a generale di cavalleria.\nDiscussione sull'invenzione del dirigibile.\nFerdinand von Zeppelin era grande amico del console colombiano ad Amburgo Carlos Alban che, nel 1887, aveva presentato al governo colombiano un sistema di palloni aerostatici con involucro in metallo; il brevetto fu richiesto al Ministero dell'Industria. Il generale Rafael Reyes, che era ministro dello Sviluppo, il 9 ottobre del 1888 concesse il brevetto n\u00b0 58 con un periodo di validit\u00e0 di venti anni. Secondo questa versione, l'invenzione del dirigibile dovrebbe essere attribuita al colombiano Carlos Alban, che, per amicizia, la cedette a Ferdinand von Zeppelin.\nI dirigibili e lo \"Zeppelin\".\nDagli anni ottanta del XIX secolo Zeppelin si occup\u00f2 di risolvere il problema della direzionabilit\u00e0 degli aerostati. Nel 1899 inizi\u00f2 con la costruzione del primo dirigibile rigido, che utilizz\u00f2 nel 1900 per tre ascese sul lago di Costanza. I risultati sempre migliori portarono ad un entusiasmo spontaneo nella popolazione, che contribu\u00ec in modo decisivo affinch\u00e9 il conte riuscisse a sviluppare la tecnologia dei dirigibili e la sua impresa.\nFerdinand von Zeppelin acquist\u00f2 anche gli abbozzi dell'inventore austro-ungherese David Schwarz, che mor\u00ec poco prima dell'ascensione del suo dirigibile.\nLa realizzazione del secondo Zeppelin fu possibile grazie alle offerte ed alle entrate di una lotteria, ma l'incidente dello Zeppelin LZ 4 ad Echterdingen (citt\u00e0 nelle vicinanze di Stoccarda) nel 1908 scaten\u00f2 un'ondata di disponibilit\u00e0 e lo sviluppo ulteriore dei dirigibili fu assicurato economicamente. Una sottoscrizione rese pi\u00f9 di 6 milioni di marchi e Zeppelin riusc\u00ec a fondare la societ\u00e0 Luftschiffbau Zeppelin GmbH e la fondazione \"Zeppelin-Stiftung\".\nNel 1908 l'amministrazione militare compr\u00f2 il dirigibile \"LZ 3\", pienamente funzionante, e lo mise in servizio come \"Z I\". Dal 1909 gli Zeppelin furono introdotti anche nell'aviazione civile: fino al 1914 la Deutsche Luftschiffahrts AG (DELAG) trasport\u00f2 complessivamente quasi 35.000 persone senza incidenti, con pi\u00f9 di 1.500 viaggi. Un grande numero di Zeppelin fu costruito durante la prima guerra mondiale. Dapprima i dirigibili furono insostituibili come bombardieri ed esploratori, ma nel corso della guerra furono superati dagli aeroplani, che presero il sopravvento nell'aeronautica militare.\nLa morte.\nZeppelin mor\u00ec nel 1917, prima della fine della guerra, e non pot\u00e9 quindi vedere il divieto provvisorio al volo per i suoi dirigibili, conseguenza del Trattato di Versailles del 1919, n\u00e9 la seconda fioritura dei dirigibili con Hugo Eckener, il suo successore. L'avvicinarsi della seconda guerra mondiale e la tragedia dell\"'Hindenburg\" il 6 maggio del 1937 a Lakehurst negli Stati Uniti decretarono la fine dei dirigibili rigidi.\nTributi postumi.\nFerdinand von Zeppelin \u00e8 cittadino onorario delle citt\u00e0 di Monaco di Baviera e Stoccarda. La sua tomba si trova a Stoccarda al \"cimitero di Praga\".\nMolti anni dopo la sua morte, nel 1998, grazie all'impulso che i suoi studi sui dirigibili diedero anche all'industria delle automobili, Zeppelin venne inserito nell'Automotive Hall of Fame.\nA riconoscimento dei suoi meriti, gli sono stati intitolati la montagna Zeppelinfjellet e la baia Zeppelinhmana nelle isole Svalbard."}
{"id": "225589", "revid": "547992", "url": "https://it.wikipedia.org/wiki?curid=225589", "title": "Ministri della difesa della Repubblica Italiana", "text": "I ministri della difesa della Repubblica Italiana si sono avvicendati dal 1947 in poi."}
{"id": "225594", "revid": "92723", "url": "https://it.wikipedia.org/wiki?curid=225594", "title": "Concorso di reati", "text": "Il concorso di reati si riferisce all'ipotesi prevista dal diritto penale, in cui un unico soggetto \u00e8 al contempo responsabile di pi\u00f9 reati. In Italia il fenomeno \u00e8 disciplinato dagli articoli 71 e seguenti del codice penale, nei quali si distingue tra \"concorso materiale\" di reati e \"concorso formale\" di reati.\nConcorso materiale.\nIl concorso materiale si ha nell'ipotesi che uno stesso soggetto con \"pi\u00f9 azioni od omissioni\" (ovvero \"condotte\") commette una pluralit\u00e0 di reati (ad esempio quando Tizio con diversi colpi di pistola uccide pi\u00f9 persone). Il concorso materiale si definisce \"omogeneo\" quando il soggetto commette pi\u00f9 violazioni di una stessa norma penale; si definisce \"eterogeneo\" quando si violano norme diverse con molteplici condotte (ad esempio Tizio che compie una rapina in un ufficio postale e ruba un\u2019auto successivamente per assicurarsi la fuga).\nIl codice penale punisce duramente il concorso materiale dei reati, adottando il cumulo delle pene, rispondente al principio \"tot crimina tot poenae\" secondo cui il reo risponder\u00e0 della somma delle pene previste per i singoli reati; tale asprezza di trattamento \u00e8 per\u00f2 temperata dalla previsione di alcuni limiti, la pena non pu\u00f2 superare i 30 anni se si tratta di reclusione, i 5 anni se si tratta di arresto e comunque il quintuplo della pena pi\u00f9 grave.\nConcorso formale.\nSi ha concorso formale (o ideale) di reati quando un medesimo soggetto con una sola condotta commette pi\u00f9 reati (ad esempio quando Caio ingiuria una platea). Si ha concorso formale eterogeneo quando si commettono fattispecie di reati diversi (per esempio: il padre che stupra la figlia commette con una sola condotta i reati di stupro e incesto). Si parla di concorso formale omogeneo quando la condotta si riconduce allo stesso reato, commesso pi\u00f9 volte (per esempio: l'esplosione di un ordigno che cause la morte di pi\u00f9 persone). Il trattamento sanzionatorio del concorso formale \u00e8 meno rigoroso di quello previsto per il concorso materiale. Nel primo caso infatti si applica il cumulo giuridico secondo cui va applicata la pena prevista per il reato pi\u00f9 grave, aumentata fino al triplo, nel secondo il \"cumulo materiale temperato\", con la previsione appunto di una \"attenuazione\" di pena. Tale trattamento pi\u00f9 mitigato \u00e8 stato introdotto nel 1974 con la legge 7 giugno 1974 n.220, che ha sostituito il cumulo materiale previsto in origine dal Codice Rocco sia per il concorso formale sia per il concorso materiale.\nLa stessa riforma ha esteso l'applicazione del cumulo giuridico anche al reato continuato.\nConcorso apparente.\nSi ha concorso apparente quando la molteplicit\u00e0 di reati \u00e8 solo apparente, in quanto la violazione della norma penale \u00e8 sostanzialmente unica.\nAd esempio: Tizio vuole uccidere Caio a coltellate, non risponder\u00e0 sia di lesioni che di omicidio, ma soltanto per omicidio; questo perch\u00e9 secondo l'esposto dell'art 84 (reato complesso) le disposizioni riguardanti il concorso formale e materiale non si applicano quando la legge considera come elementi costitutivi, o come circostanze aggravanti di un solo reato, fatti che di per s\u00e9 costituirebbero, per s\u00e9 stessi, reato.\nApprofondimento teorico.\nIl fenomeno del concorso di reati \u00e8 ricco di risvolti teorici particolarmente complessi, essendo com'\u00e8 al centro di uno dei dibattiti pi\u00f9 lunghi e controversi della scienza penale contemporanea.\nTale dibattito prende le mosse dalla seguente domanda: quando l'azione \u00e8 \"unica\" e quando \u00e8 possibile parlare di \"pluralit\u00e0 di azioni\"?\nSecondo Francesco Antolisei, l'azione (es., l'uccidere con un pugnale) \u00e8 costituita da singoli atti (le singole pugnalate): in base a questa distinzione, \u00e8 possibile affermare che l'azione ha carattere unitario quando si sia in presenza di un legame finalistico fra gli atti e tali atti siano altres\u00ec caratterizzati dalla cosiddetta \"contestualit\u00e0\" (cio\u00e8 si susseguano nel tempo senza apprezzabile interruzione). Inoltre, secondo l'illustre giurista, parlare di unit\u00e0 di azione non deve far trascurare l'aspetto che si \u00e8 comunque in presenza di pi\u00f9 fatti tipici o eventi (ad esempio, chi uccide incendiando la macchina nella quale si trova la vittima). Il concorso ideale (o formale) di reati prevederebbe allora una pluralit\u00e0 di fatti o eventi, i quali hanno in comune (in modo totale o parziale) l'azione, o l'omissione, cio\u00e8 il \"processo esecutivo\".\nSecondo Fiandaca e Musco, ad unit\u00e0 di azione, per\u00f2, non sempre corrisponde unit\u00e0 di reati, ad esempio:\nInoltre, laddove la fattispecie incriminatrice tuteli beni \"altamente personali\" (quali, ad esempio, la vita o l'integrit\u00e0 fisica), si verifica sempre una pluralit\u00e0 di reati: se, con la medesima azione, si ledano soggetti passivi diversi (per esempio, una bomba che esplode uccidendo pi\u00f9 passanti).\nDiversamente, laddove la fattispecie tuteli beni giuridici diversi da quelli altamente personali, una medesima azione non sempre integra una pluralit\u00e0 di reati (ad esempio, il furto di un oggetto che appartiene a pi\u00f9 proprietari). Per stabilire se ci trovi in presenza di un concorso formale omogeneo, e non di un unico reato, il criterio fondamentale accolto dalla giurisprudenza, \u00e8 quello della molteplicit\u00e0 delle offese al bene giuridico tutelato dalla norma incriminatrice. \nAd esempio: Se lanciando una granata si uccidono o si feriscono pi\u00f9 persone, si producono pi\u00f9 offese ai beni della vita o della integrit\u00e0 fisica, con conseguente concorso di reati di omicidio"}
{"id": "225595", "revid": "57342", "url": "https://it.wikipedia.org/wiki?curid=225595", "title": "I have a dream", "text": "\u00abI have a dream\u00bb (\u00abIo ho un sogno\u00bb) \u00e8 il titolo del discorso tenuto da Martin Luther King Jr. il 28 agosto 1963 davanti al Lincoln Memorial di Washington alla fine di una manifestazione per i diritti civili nota come la marcia su Washington per il lavoro e la libert\u00e0. In esso esprimeva la speranza che un giorno la popolazione afroamericana avrebbe goduto degli stessi diritti dei bianchi.\nQuesto discorso \u00e8 sicuramente uno dei pi\u00f9 famosi del ventesimo secolo ed \u00e8 diventato simbolo della lotta contro il razzismo negli Stati Uniti. Avvenne durante la presidenza di John Fitzgerald Kennedy.\nKing ha usato il concetto di \u00absogno\u00bb nei suoi discorsi sin dal 1960, quando ne tenne uno per la National Association for the Advancement of Colored People (NAACP) denominato \"The Negro and the American Dream\". In questo discorso si sottolinea il divario presente fra il sogno americano e la realt\u00e0, evidenziando quanto la supremazia bianca abbia violato questo sogno. King suggerisce che \u00abpotrebbe benissimo essere che questo negro sia lo strumento di Dio per salvare l'anima dell'America\u00bb. Un altro discorso incentrato sul \u00absogno\u00bb venne tenuto a Detroit nel giugno 1963, quando marci\u00f2 lungo Woodward Avenue con Walter Reuther e il reverendo C. L. Franklin.\nIl discorso della marcia su Washington, noto come \u00abI have a dream\u00bb, ha avuto varie versioni differenti fra loro, scritte in diversi periodi. Il testo finale \u00e8 infatti il risultato dell'unione di varie bozze e prendeva il nome di \u00abNormalcy, Never Again\u00bb. Fu solo durante l'orazione del discorso che King ebbe l'idea di focalizzarsi sulla frase \u00abI have a dream\u00bb, ispirato dalla cantante Mahalia Jackson che continuava ad urlargli \u00abParla del sogno, Martin!\u00bb. Fu proprio a questo punto che King accanton\u00f2 i fogli e inizi\u00f2 a parlare a braccio, con spontaneit\u00e0 e improvvisazione.\nIn ogni caso la bozza fu redatta con l'aiuto di Stanley Levison e Clarence Benjamin Jones, a Riverdale, New York. Jones ha osservato che \u00abi preparativi logistici per la marcia erano cos\u00ec gravosi che il discorso non era una priorit\u00e0 per noi\u00bb e che quindi \u00abla sera di gioved\u00ec, Agosto 27 [12 ore prima della marcia], Martin era ancora incerto su quel che avrebbe dovuto dire\u00bb.\nDiscorso.\nComunemente ritenuto un capolavoro della retorica, il discorso di King invoca la Dichiarazione d'Indipendenza, il Proclama di emancipazione e la Costituzione degli Stati Uniti d'America.\nKing all'inizio si appella ad un testimone assente, Abraham Lincoln: \u00abCento anni fa un grande americano, alla cui ombra ci leviamo oggi, firm\u00f2 il Proclama sull'Emancipazione\u00bb. Lincoln \u00e8 presente sia nell'espressione \u00abgrande americano\u00bb che in un'allusione al discorso di Gettysburg (\u00abFive score years ago...\u00bb).\nA questo punto viene fatto un uso sapiente delle anafore, con le quali viene rafforzata l'enfasi del discorso. \u00abI have a dream\u00bb viene ripetuta otto volte per esaltare l'immagine di un'America unificata nel nome dell'integrazione; ma a esser ripetute pi\u00f9 e pi\u00f9 volte vi sono anche \u00abadesso \u00e8 il momento\u00bb (con cui esorta gli Americani ad agire), \u00abalcuni di voi sono venuti\u00bb, \u00abtornate\u00bb, \u00abpotremo\u00bb, \u00abliberi finalmente\u00bb, \u00abche la libert\u00e0 riecheggi\u00bb, \u00abnon potremo mai essere soddisfatti\u00bb. Fra le frasi pi\u00f9 conosciute del discorso, vi \u00e8 proprio la seguente: \nEcco come il politico americano John Lewis, che quel giorno pure intervenne come presidente dello Student Nonviolent Coordinating Committee, ha giudicato l'orazione di King: \nLe idee espresse nel discorso riflettono le esperienze di etnocentrismo e maltrattamento vissute da King. Mette apertamente in discussione il modo con cui l'America si definisce \u00abnazione fondata per portare giustizia e libert\u00e0 a tutti i popoli\u00bb, trascende quelle mitologie secolari e inserendoli in un contesto spirituale, sostenendo che la giustizia razziale \u00e8 anche in accordo con la volont\u00e0 di Dio.\nSomiglianze e allusioni.\nIl discorso di King usa parole e idee gi\u00e0 espresse in orazioni passate o addirittura in altri testi. Come gi\u00e0 accennato, il concetto di \u00absogno\u00bb \u00e8 stato gi\u00e0 utilizzato in \"My Country, 'Tis of Thee\"; inoltre, l'idea dei diritti costituzionali come \u00abpromessa non mantenuta\u00bb \u00e8 stata suggerita da Clarence Jones.\nLa parte finale del discorso di King ricorda parzialmente il discorso tenuto da Archibald Carey Jr. alla \"Republican National Convention\" del 1952: in entrambe le orazioni si fa riferimento sia al primo verso di \"America\" (un inno patriottico di Francis Smith) che al concetto della libert\u00e0 che risuona da ogni montagna.\nTra l'altro, nel discorso sono presenti numerosissimi echi biblici. Nella seconda stanza si allude al Salmo 30:5; King, inoltre, accenna velatamente ad Isaia 40:4-5 (\u00abho un sogno, che un giorno ogni valle sar\u00e0 esaltata\u00bb) e ad Amos 5:24 (\u00abfinch\u00e9 la giustizia non scorrer\u00e0 come l'acqua\u00bb). Viene fatto un riferimento anche ai versi iniziali di \"Riccardo III\", nota opera teatrale di Shakespeare dove si dice \u00abora l'inverno del nostro scontento \u00e8 reso estate gloriosa da questo sole...\u00bb; King, invece, sottolinea che \u00abquesta estate soffocante della legittima impazienza dei negri non avr\u00e0 termine fino a quando non venga un vigoroso autunno di libert\u00e0 ed uguaglianza\u00bb.\nResponso.\nLa resa magistrale del discorso venne lodata nei giorni immediatamente successivi. James Reston, giornalista del \"New York Times\", scrisse che \u00abKing ha toccato tutti i temi del giorno, ma meglio di chiunque altro. Era un discorso pieno di rimandi a Lincoln e Gandhi, con la cadenza della Bibbia. Lui era sia militante che triste, e ha dato alla folla l'impressione che fare quel lungo viaggio sia stato utile\u00bb. Reston ha anche notato che \u00ab\u00e8 stato l'evento pi\u00f9 coperto dalla televisione e dalla stampa sin dall'arrivo del presidente Kennedy\u00bb, e sottoline\u00f2 che \u00abci vorr\u00e0 molto affinch\u00e9 [Washington] dimentichi la melodiosa e melanconica voce del Rev. Dr. Martin Luther King gridare i propri sogni alla folla\u00bb.\nUn altro articolo del \"Boston Globe\" di Mary McGrory riport\u00f2 che il discorso di King \u00abha catturato lo stato d'animo\u00bb e \u00abha mosso la folla\u00bb come \u00abnessun altro\u00bb predicatore ha fatto durante l'evento.. Marquis Childs, \"The Washington Post\", osserv\u00f2 che il discorso di King \u00ab\u00e8 ben superiore rispetto alla mera oratoria\u00bb. Un articolo del \"Los Angeles Time\" ha invece elogiato \u00abl'incomparabile eloquenza\u00bb mostrata dal \u00absupremo oratore\u00bb King.\nBen diverse furono le reazioni dell'FBI: una volta ascoltata l'orazione, estese il COINTELPRO e invest\u00ec King del titolo di \u00abnemico principale degli Stati Uniti\u00bb. \nIl discorso fu accolto con favore dal governo Kennedy, impegnato nella campagna per i diritti civili. Fu considerato un \u00absuccesso di protesta organizzata\u00bb, tanto che non venne eseguito neanche un arresto. Lo stesso John Fitzgerald Kennedy, che guard\u00f2 l'evento in diretta TV, si dichiar\u00f2 molto colpito.\nQuesto discorso \u00e8 stato oggetto di diverse discussioni in diverse giurisdizioni per determinare se sia coperto o meno da copyright.\nLa disputa \u00e8 basata sul fatto che King ha tenuto questo discorso pubblicamente di fronte ad una vasta platea, e solo un mese pi\u00f9 tardi ha registrato il copyright (come richiesto dalle leggi statunitensi).\nInfine il 5 novembre 1999 l'XI circolo della Corte d'Appello degli Stati Uniti ha stabilito che l'enunciazione in pubblico del discorso non costituisce una \"generale pubblicazione\" e non elimina il copyright. Per questo gli eredi di King godono del diritto di richiedere i diritti di riproduzione per il discorso sia in un programma televisivo che in un libro di storia o in altro contesto."}
{"id": "225598", "revid": "1318658", "url": "https://it.wikipedia.org/wiki?curid=225598", "title": "Jean-Pierre Rampal", "text": "Biografia.\nRampal inizi\u00f2 tredicenne a studiare dapprima con il padre, per proseguire al Conservatorio di Parigi, dove vinse il \"Premi\u00e8re Prix de virtuosit\u00e9\" e dove, in seguito, sar\u00e0 anche insegnante. Tuttavia il padre prefer\u00ec indirizzare il figlio verso una strada che si sarebbe rivelata pi\u00f9 sicura per il suo futuro, anzich\u00e9 fargli intraprendere la carriera musicale, e difatti il giovane Rampal, nonostante il suo amore per il flauto venne avviato agli stud\u00ee di medicina all'Universit\u00e0 di Parigi, dove rimase per soli tre anni.\nAlcuni tra i pi\u00f9 grandi compositori del Novecento, tra cui Pierre Boulez, Francis Poulenc (\"Sonata per flauto e pianoforte\") Andr\u00e9 Jolivet, cos\u00ec come Krzysztof Penderecki e anche Leonard Bernstein hanno scritto brani per lui. Ha inoltre collaborato con le pi\u00f9 grandi personalit\u00e0 musicali del suo tempo, tra le quali Mstislav Rostropovitch, Isaac Stern (due tra i suoi pi\u00f9 cari amici) e il Trio Pasquier e ha fondato il \"Quintette \u00e0 vents fran\u00e7ais\" e l'\"Ensemble baroque de Paris\". Numerosissime sono anche le sue incisioni discografiche, effettuate prevalentemente per l'ex etichetta discografica statunitense \"CBS\" divenuta alla fine degli anni ottanta Sony Classic, ma anche e soprattutto per la francese Erato. Nella musica jazz ha collaborato con il pianista Claude Bolling, nella suite per Flauto e Jazz Piano Trio scritta da quest'ultimo.\nLa sua celebrit\u00e0 anche fuori dal mondo musicale \u00e8 testimoniata da un'apparizione come ospite nel decimo episodio della quinta stagione del \"Muppet Show\"\nSi \u00e8 dedicato anche alla direzione d'orchestra a partire dall'inizio degli anni ottanta, lavorando regolarmente con la Scottish Chamber Orchestra e producendosi come direttore anche in alcune registrazioni discografiche e in parte nella doppia veste di solista/direttore.\nHa suonato un flauto \"Louis Lot\" in oro, l'unico esistente al mondo, acquistato nella bottega di un antiquario e\nun \"Haynes\" sempre in oro (matricola n.29333).\n\u00c8 morto all'et\u00e0 di 78 anni nel 2000 ed \u00e8 sepolto nel cimitero di Montparnasse a Parigi.\nA lui \u00e8 dedicato un concorso internazionale che, con cadenza annuale premia i migliori flautisti sotto i trent'anni."}
{"id": "225599", "revid": "399", "url": "https://it.wikipedia.org/wiki?curid=225599", "title": "Taitle", "text": ""}
{"id": "225602", "revid": "298229", "url": "https://it.wikipedia.org/wiki?curid=225602", "title": "Storia della Riforma protestante in Italia", "text": "La Riforma protestante, cio\u00e8 quel periodo di rivolgimenti religiosi della Chiesa cattolica del XVI secolo originatosi a partire dall'opera di Martin Lutero e di altri riformatori, in Italia si caratterizza come un processo eterogeneo di esperienze religiose che, a partire dalla tradizione umanistica e dalla teologia dei riformatori d'oltralpe, contribuiscono da una parte a originali rielaborazioni in materia teologica, in una critica all'ortodossia cattolica e protestante; dall'altra non permettono, per l'assenza di un nucleo forte, di capacit\u00e0 organizzative e soprattutto per la violenta reazione dell'Inquisizione, un processo unitario e competitivo nei confronti della Chiesa cattolica.\nC'\u00e8 per\u00f2 da evidenziare che anche l'Italia vide lo sviluppo di movimenti, originatisi in Francia, precursori della riforma luterana, soprattutto nel Medioevo con i Catari o Albigesi, i Valdesi, e i Patarini. Da questi ultimi Arnaldo da Brescia prese i punti fondamentali del suo radicale programma di riforma. Poco prima della riforma luterana ci fu il movimento di Girolamo Savonarola e la sua Riforma del convento di San Marco.\nDurante il periodo della principale Riforma protestante luterana, calvinista, ci sono stati molti personaggi italiani che hanno contribuito alla Riforma come la Famiglia Diodati, Pietro Martire Vermigli, Paolo Sarpi, Bernardino Ochino, Pietro Paolo Vergerio, Celio Secondo Curione e personaggi importanti che ne vennero influenzati, come Giordano Bruno e Camillo Benso, conte di Cavour. Inoltre altri movimenti, come i Valdesi, si allinearono adottando i principi della Riforma protestante soprattutto quella calvinista.\nIl movimento giansenista vide protagonista in Toscana Scipione de' Ricci con i suoi tentativi di riforma nel creare una chiesa toscana staccata da Roma, soprattutto grazie all'appoggio di Pietro Leopoldo. Altri personaggi influenzati dal Giansenismo furono Giuseppe Mazzini e Giuseppe Garibaldi.\nIl XIX secolo, soprattutto la seconda met\u00e0, vide nuovi protagonisti della Riforma protestante in Italia, con i tentativi di creare una Chiesa Evangelica italiana. Camillo Mapei con la fondazione della rivista Eco di Savonarola a Londra, diede inizio al progetto di riunire gli esuli protestanti italiani a Londra per la formazione di una Chiesa protestante interamente italiana. Aderiscono personaggi come Alessandro Gavazzi, Luigi Desanctis, Gabriele Rossetti ed altri che contribuirono a formare la Chiesa Libera Evangelica Italiana nel 1852 a Genova.\nC'\u00e8 inoltre da sottolineare il movimento riformatore di Davide Lazzeretti chiamato Giurisdavidismo negli anni '70 del 1800.\nPer quanto riguarda la Chiesa Cristiana Avventista del Settimo Giorno, il primo a predicare il messaggio avventista in Italia \u00e8 un ex frate francescano polacco, Michael Belina Czechowsky (1818-1876).\nEgli giunge dagli Stati Uniti d'America in Italia nel 1864 e inizia a predicare nelle Valli Valdesi dove si converte la prima avventista europea: Caterina Revel (1830-1930) di Luserna San Giovanni (TO). In Europa, la prima persona a convertirsi all'avventismo fu Caterina Revel . Nacque in una famiglia valdese di Luserna San Giovanni, distante pochi chilometri da Torre Pellice, centro dell'opera valdese nelle omonime valli. Quando nel 1864 Michael Belina Czechowski, ex frate francescano polacco, venne nel Nord Italia a predicare il messaggio avventista, che per la prima volta veniva annunciato nel continente europeo, Caterina fu colpita dal messaggio relativo al Sabato e prima di decidersi chiese un parere all'anziano di chiesa della sua comunit\u00e0, il quale disse:\n\u00ab Attenendosi alla lettera delle Scritture, \u00e8 sicuramente il Sabato che bisognerebbe celebrare, ma i nostri padri, che tanto hanno sofferto per la loro fede, non hanno creduto di dover operare un tale cambiamento. E Dio ha accettato la loro ubbidienza. Dunque non \u00e8 necessario modificare le nostre abitudini su questo punto\u00bb.(Giovanni De Meo, \u00abAlfred-Felix Vaucher: un secolo di avventismo\u00bb, in Adventus, n.7/2, 1994, p.\u00a010).\nPoco soddisfatta di questa risposta, cominci\u00f2 a osservare il Sabato. Suo marito, Berthelemi, che in un primo momento si era aggiunto al gruppo degli osservatori del Sabato, si allontan\u00f2 al punto di proibire a Czechowski di entrare in casa sua. Per questo, Caterina non pot\u00e9 ricevere il battesimo da lui, ma dopo qualche tempo venne battezzata per immersione da un pastore battista, restando per\u00f2 fedele al Sabato e all'insegnamento avventista. Nel 1885 venne organizzata la chiesa avventista di Torre Pellice con una trentina di membri inclusi anche i gruppi di San Germano Chisone, Angrogna, Villar Pellice. Mery, figlia di Caterina si battezz\u00f2 nella chiesa avventista, mentre il figlio rimase valdese. Il 10 giugno 1886 Mery spos\u00f2 a Torino Jules Vaucher, un tipo venale, egoista e dispotico, dalla cui unione , il 18 marzo 1887, a Luserna San Giovanni, nacque il piccolo Alfred Felix, ma alla sua nascita il padre era gi\u00e0 in Egitto e Mery ritorn\u00f2 a casa dai suoi. Caterina, negli anni mantenne sempre il contatto con gli avventisti svizzeri e ricevette le visite di Andrews, Bourdeau, Haskell, Butler, Whitney e soprattutto la visita di Ellen Gould White. Nel 1912 Caterina and\u00f2 in pensione e fino al 1930, anno del suo decesso, incoraggi\u00f2 molte persone a diventare avventisti convinti, a seguire la volont\u00e0 del Signore e a servirlo con amore.\nAnche il Movimento Pentecostale ebbe il suo sviluppo in Italia, nel 1908 con Giacomo Lombardi, un Italo-Americano di fede Evangelica che ader\u00ec al Pentecostalismo e tornato in Italia cerc\u00f2 di formare un movimento tutto Italiano che oggi si caratterizza soprattutto con le ADI.\nPrecursori e nello spirito dei riformatori protestanti possono essere considerati: Arnaldo da Brescia, Girolamo Savonarola, Paolo Sarpi, Marco Antonio de Dominis, la Famiglia Diodati, Scipione de' Ricci.\nOrigini e diffusione delle idee luterane.\nNel terzo e quarto decennio del Cinquecento, in particolare nelle citt\u00e0 del nord, la diffusione clandestina degli autori della Riforma, Lutero, Ulrico Zwingli, Filippo Melantone, Martin Bucero; contribu\u00ec a diffonderne i principi religiosi pi\u00f9 innovativi: giustificazione per fede, predestinazione, critica ai sacramenti e polemica antipapale.\nIl successo di una riflessione teologica sul problema della salvezza, alternativa in particolare al sistema penitenziale tradizionale fu dovuto particolarmente ad un clima di risveglismo religioso gi\u00e0 alla fine del XV secolo: millenarismo apocalittico, profetismo, contribuirono ad alimentare un bisogno diffuso di avere maggiori certezze e migliori strumenti per la via della redenzione. \nIn tal senso il tema della fede come unica certezza, in un atteggiamento consolatorio di fiducia nell'infinita bont\u00e0 di Dio (evidente nei primi scritti di Lutero), e nel sacrificio redentore di Cristo, apparivano una soluzione ideale: in questa direzione si mossero alcuni predicatori itineranti, soprattutto agostiniani e francescani che, in particolare negli anni trenta, ai temi tradizionali univano pi\u00f9 precisi riferimenti alla predestinazione, alla teologia paolina della fede, e alla critica del culto dei santi, in un richiamo ideale al pensiero religioso della Riforma.\nIl tradizionale anticlericalismo si un\u00ec ad una maggior insofferenza verso un autoritarismo romano e imperiale, che suggellava definitivamente la crisi del mondo comunale: perci\u00f2, in particolare l'esperienza della Riforma svizzera, nell'uguaglianza religiosa della Repubblica di santi a Zurigo e Ginevra, rievocava il recupero di antiche libert\u00e0 e di una tradizione repubblicana propria delle antiche citt\u00e0 italiane.\nMotivazioni sociali e religiose favorirono dunque il proliferare dei principi teologici luterani, e nel contempo alimentarono maggiormente la discussione sul problema della salvezza individuale.\nIl fenomeno interess\u00f2 particolarmente la societ\u00e0 urbana, ma trov\u00f2 riscontro in tutti gli strati sociali; i mercanti in particolare, dai loro viaggi in Germania riuscivano a far circolare opere dei riformatori sotto vari pseudonimi, nascondendo i libri tra le mercanzie e rivendendoli a stampatori che ne agevolavano la traduzione. Il fenomeno fu assai importante soprattutto a Venezia, per i frequenti contatti con il mondo germanico e numerosi personaggi importanti aderirono alle idee luterane: Lutero poteva ben dire, che Venezia sarebbe stata \"la porta della Riforma in Italia\", sperando nella progressiva organizzazione di un movimento unitario. Le sue attese restarono vane, la Repubblica infatti, si alline\u00f2 rigidamente alla svolta autoritaria e repressiva della Chiesa, che, dopo il fallito accordo di Ratisbona, del 1541, vide emergere la corrente pi\u00f9 intransigente.\nNel resto della Penisola proliferarono gruppi protestanti, spesso con la compiacenza delle autorit\u00e0, in particolare a Mantova, Lucca e Ferrara, dove lo stesso Calvino fu ospite di un gruppo di calvinisti che faceva capo alla duchessa Renata di Francia. A Milano numerosi gruppi sono presenti tra il 1521 e il 1542, nel Ducato di Savoia le sopravvivenze valdesi confluirono nella riforma svizzera, inoltre, dopo il 1520 tracce di luteranesimo erano presenti a Pavia a Como e resistettero fino ai processi inquisitoriali del 1541-42.\nLa fede \"valdesiana\".\nParticolare importanza ebbe la diffusione di un'opera composta a partire dal 1539, e pubblicata a Venezia nel 1543, \"Il Beneficio di Cristo\". Autori furono Benedetto Fontanini e Marcantonio Flaminio, vicini alla cerchia di Juan de Vald\u00e9s, l'umanista e religioso spagnolo, che non poco contribu\u00ec con la sua elaborazione teologica di tinta erasmiana, luterana e intrisa di misticismo, a diffondere in particolare la giustificazione per sola fede. Nell'opera non c'\u00e8 un chiaro ed esplicito riferimento ai principi della fede luterana, tanto meno alcuna polemica antipapale: negli autori c'\u00e8 l'intento di non uscire dall'ortodossia cattolica, ma allo stesso tempo di proporre nuove soluzioni al credente per la via della redenzione.\nNel percorso di salvezza assume centralit\u00e0 la fede nel sacrificio redentore di Cristo, in un tono consolatorio e fiducioso che non lascia spazio alla funzione delle opere meritorie della teologia tradizionale.\nTali elementi, propri della fede valdesiana, riflettono l'esigenza di un rinnovamento soggettivo e interiore che ha origine dalla volont\u00e0 dell'individuo di avvicinarsi spontaneamente alla perfezione morale di Cristo. Diversamente dalla teologia d'oltralpe, per lo meno da Calvino, ma anche dalla riflessione luterana sul servo arbitrio (\"De servo arbitrio\" 1525); l'abisso infinito tra l'uomo e Dio viene parzialmente colmato.\nValdes, nel suo soggiorno napoletano, tra il 1534 e il 1539, leg\u00f2 a s\u00e9 importanti personaggi dell'aristocrazia, come Vittoria Colonna, Giulia Gonzaga, religiosi come Bernardino Ochino, e, non da meno la sua religiosit\u00e0, in particolare proprio con la diffusione del \"Beneficio di Cristo\", influenz\u00f2 numerosi personalit\u00e0 della gerarchia ecclesiastica come i cardinali Reginald Pole e Gaspare Contarini.\nQuesti, interpretavano l'esigenza di riforma della chiesa proprio a partire da un accoglimento delle istanze dottrinali della Riforma, particolarmente nella giustificazione per fede: alla dieta di Ratisbona, in cui cattolici e luterani si incontrarono per raggiungere un accordo in materia teologica, il Contarini non escludeva da parte della Chiesa una parziale accettazione della giustificazione per fede. Tuttavia, nonostante gli sforzi della corrente interna alla Chiesa vicina alle idee della Riforma, prevalse la corrente intransigente. Questa guidata da Pietro Carafa, fondatore dei Teatini, vedeva nel luteranesimo un'eresia da estirpare piuttosto che una corrente religiosa con cui dialogare, e riusc\u00ec a far fallire l'incontro di Ratisbona, dopo il quale segu\u00ec una svolta repressiva messa in atto tramite il tribunale dell'Inquisizione che si preoccup\u00f2 non solo di mettere all'indice opere proibite, ma anche di perseguitare con mezzi pi\u00f9 convincenti coloro che diffondevano idee non conformi alla dottrina cattolica.\nA seguito della svolta repressiva nella penisola restarono pochi gruppi attivi, tra questi, a seguito della morte di Valdes, quello riunito a Viterbo da Reginald Pole. \nLa religiosit\u00e0 riformata perse ogni slancio e continu\u00f2 soltanto sotto forma di un'adesione personale e interiorizzata dei credenti, senza esteriori manifestazioni di eterodossia: in sintesi, soprattutto dopo il 1542 tale adesione continu\u00f2 ad essere intesa secondo i dettami del \"Beneficio\", il cui contenuto, nel richiamo convinto alla fede e alla grazia come consapevole conversione a Cristo, era stato sapientemente elaborato per eludere ogni accusa di eresia, e soprattutto finalizzato a una semplice \"cura d'anime\", senza intenti sovvertitori.\nGli \"eretici\" italiani.\nCon il procedere degli anni molte posizioni da riformiste passarono ad essere considerate eretiche e tanti personaggi dell'epoca, soprattutto umanisti, rischiarono di dover negare la loro fede per non trovarsi su posizioni esterne alla Chiesa ufficiale.\nPer questo motivo la svolta repressiva del 1542 contribu\u00ec alla fuga di numerosi personaggi, laici ed ecclesiastici, che preferirono continuare un'attivit\u00e0 di proselitismo fuori dall'Italia attraverso la composizione di nuove opere, e tramite la rielaborazione attiva dei principi religiosi della Riforma piuttosto che abiurare o, peggio, a passare a posizioni nicodemistiche.\nLa tradizione umanistica, nella valorizzazione del contenuto morale del messaggio cristiano, e nella critica razionalistica al dogmatismo teologico ora cattolico, ora protestante; contribu\u00ec alla confluenza di numerose dottrine: misticismo radicale, critica alla predestinazione, antitrinitarismo, antisacramentalismo.\nCodesti personaggi in fuga dall'Italia, si recarono particolarmente a Ginevra, ma fu a Basilea che riuscirono a stampare le proprie opere. Calvino infatti, si trov\u00f2 subito in disaccordo dottrinale con gli esiliati italiani; in particolare l'atteggiamento antispeculativo e il rifiuto dei dogmi portava a soluzioni, come il misticismo neoplatonico di Celio Secondo Curione, ritenuti inaccettabili dal riformatore ginevrino per l'eccessiva fiducia nei confronti dell'uomo e la possibilit\u00e0 di confondersi nell'abisso della deit\u00e0.\nCurione, attivo negli anni cinquanta, osservava che la porta verso il cielo doveva essere larga, e non riservata a pochi eletti come la rigida dottrina predestinataria di Calvino prevedeva. Al di l\u00e0 della critica al dogmatismo era il problema della libert\u00e0 religiosa a dividere gli esiliati italiani da Calvino: la condanna al rogo di Michele Serveto nel 1555 conferm\u00f2 la rigidit\u00e0 della nuova ortodossia ginevrina, che dopotutto, appariva non dissimile da quella romana. In tal senso la definizione di \"eretici\" per gli italiani \u00e8 riferibile sia da un punto di vista della Chiesa cattolica che da quella riformata.\nBernardino Ochino era il pi\u00f9 noto predicatore italiano negli anni trenta: la sua conversione ai principi luterani divenne manifesta con la sua fuga a Ginevra nel 1542 allorch\u00e9 Calvino giudic\u00f2 la sua religiosit\u00e0 coerente alla sua. Tuttavia Ochino, pur accettando la predestinazione non accett\u00f2 mai la Omnipotentia Dei nel servo arbitrio luterano e calvinista, ma la reinterpret\u00f2 alla luce dell'amore divino che non abbandona alcun credente. Egli rest\u00f2 profondamente legato alla religiosit\u00e0 francescana e valdesiana di cui le sue opere restarono profondamente intrise: perci\u00f2 le sue peregrinazioni tra Ginevra, Augusta, Londra, Basilea e Zurigo mostrano il perenne conflitto tra l'eterogeneit\u00e0 della sua teologia, che lo port\u00f2 sino all'antitrinitarismo, e l'ortodossia dei riformatori.\nLa necessit\u00e0 di identificare Cristo come l'esempio pi\u00f9 alto e nobile di umanit\u00e0 port\u00f2, in alcuni autori, all'esautorazione della sua natura divina, e pertanto al rifiuto della trinit\u00e0, non diversamente da Michele Serveto: il senese Lelio Sozzini, e il nipote Fausto iniziarono un efficace proselitismo particolarmente in Polonia.\nAltri come il Gribaldi, il Biandrata, giunsero a posizioni che rifiutavano l'efficacia dei sacramenti.\nGli italiani diedero un notevole contributo allo sviluppo del protestantesimo successivo: Ochino, soprattutto, ebbe un ruolo nell'edificazione della Chiesa d'Inghilterra, (assieme ad altri italiani come Pietro Martire Vermigli), ma contribu\u00ec anche, nella sua riflessione sul libero e servo arbitrio (\"Laberinti del libero over del servo arbitrio\" 1561) e nella sua teologia antispeculativa, ad anticipare quella necessit\u00e0 di semplificazione religiosa che il protestantesimo conobbe soltanto con l'Illuminismo."}
{"id": "225605", "revid": "436907", "url": "https://it.wikipedia.org/wiki?curid=225605", "title": "Live (Luca Carboni)", "text": "Live \u00e8 l'11\u00b0 album ufficiale di Luca Carboni pubblicato il 28 ottobre 2003. \u00c8 il suo 1\u00ba album interamente live.\nL'album viene pubblicato in 2 formati: CD e musicassetta.\nIn seguito all'album parte la tourn\u00e9e \"Autoritratto Live Tour 2004\".\nIl disco.\nL'album composto da 2 CD contiene 29 brani registrati in dieci anni di \"Live\" e l'inedito \"Settembre\".\nCi sono i brani duetto con Jovanotti come: \"Alzando gli occhi al cielo\" registrata nel \"Ci vuole un fisico bestiale Tour 1992\", \n\"Mi ami davvero\" registrata a Milano nel 2002 e il brano in duetto con Alessio Bertallot, \"Ex. T. Blu\" registrata nel \"Mondo Tour 1996\". Il brano \"Persone Silenziose\" \u00e8 stato registrato nel \"Carovana Tour 1998-1999\", il 9 settembre, giorno in cui \u00e8 morto Lucio Battisti."}
{"id": "225607", "revid": "52076", "url": "https://it.wikipedia.org/wiki?curid=225607", "title": "Vicare", "text": ""}
{"id": "225608", "revid": "716642", "url": "https://it.wikipedia.org/wiki?curid=225608", "title": "Michael Owen", "text": "Considerato uno dei migliori centravanti inglesi della storia, con la maglia della sua nazionale vanta 89 presenze e 40 reti tra il 1998 e il 2008; ha inoltre vinto per due volte consecutive (1997-1998 e 1998-1999) il titolo di capocannoniere della Premier League. Nel 1998 \u00e8 stato premiato come miglior giovane del campionato inglese ed \u00e8 stato votato dall'emittente \"BBC\" come personalit\u00e0 sportiva dell'anno. Nel 2004 \u00e8 stato incluso nel FIFA 100, una lista dei 125 pi\u00f9 grandi calciatori viventi selezionata da Pel\u00e9 in occasione delle celebrazioni del centenario della FIFA.\nIl 19 marzo 2013 ha annunciato il suo ritiro dal calcio giocato.\nBiografia.\nNato il 14 dicembre 1979 nella citt\u00e0 di Chester (Cheshire), Michael Owen \u00e8 uno dei quattro figli di Janette e Terry Owen; quest'ultimo \u00e8 stato un calciatore professionista tra gli anni sessanta e ottanta e pass\u00f2 al figlio la passione per il calcio.\nCaratteristiche tecniche.\nCalciatore molto abile e dotato di grandi doti atletiche, tra i suoi punti di forza spiccavano la precisione, la potenza, la velocit\u00e0 e grande visione di gioco, oltre che un ottimo fiuto del gol.\nPer tutto il corso della sua carriera ha sofferto di numerosi infortuni, che ne hanno condizionato il rendimento nei club e con la nazionale inglese.\nCarriera.\nClub.\nLiverpool.\nEsord\u00ec in Premier League nel 1997 con la maglia del Liverpool, segnando subito nella partita d'esordio contro il Wimbledon. Con i \"Reds\" ha conquistato una Coppa UEFA (2000-2001), una Supercoppa Europea (2001), in una partita vinta 3-2 contro il in cui mette a segno l'assist per John Arne Riise al 23', e al primo della ripresa realizza il gol del 3-0, una Coppa d'Inghilterra vinta 2-1 contro i Gunners grazie a una sua doppietta, (2001) e una Coppa di Lega inglese (2003).\nDurante gli anni a Liverpool, a livello individuale ha vinto il Pallone d'oro \u2014 primo e fin qui unico calciatore degli \"Scousers\" a ricevere tale riconoscimento \u2014, assegnatogli dalla rivista francese \"France Football\" nel 2001. Sempre nella stagione 2000-2001 fu votato come calciatore dell'anno dalla rivista britannica \"World Soccer\" e venne incluso nell'ESM Team of the Year. Nella stagione 1997-1998 fu premiato quale miglior esordiente nel campionato inglese e, sempre nel 1998, fu votato come personalit\u00e0 sportiva dell'anno secondo sondaggio della BBC, inoltre vinse il premio come miglior giovane dell'anno della Professional Footballers' Association (PFA) sempre nel 1998. Nell'estate del 1998 ricevette anche il premio come miglior giovane dei mondiali grazie alle sue grandi prestazioni in quella competizione.\nReal Madrid e Newcastle Utd.\nCon la squadra inglese ha giocato sette stagioni prima di essere ceduto, nel 2004, al Real Madrid per 17 milioni di sterline (circa 25 milioni di euro), squadra nella quale non ha avuto l'opportunit\u00e0 di mettersi in luce, tanto che nell'autunno del 2005 \u00e8 tornato in Inghilterra, ingaggiato dal .\nA causa di un grave infortunio occorsogli in una partita contro la Svezia nel primo turno del campionato del mondo del 2006 in Germania, infortunio fra l'altro procuratosi da solo, Owen \u00e8 rimasto a lungo inattivo. Il suo rientro, inizialmente previsto per l'inizio del 2007, slitt\u00f2 ulteriormente. Owen ha fatto il suo rientro con la maglia dei \"Magpies\" dopo dieci mesi dal suo infortunio d ha giocato la sua prima partita con il nuovo legamento crociato, donato da un atleta scomparso prematuramente, contro il Reading, mettendo a segno una rete tuttavia annullata per fuorigioco.\nIl 2009 non comincia bene per Owen, che il 23 gennaio, durante la 23\u00aa giornata di campionato contro il Manchester City, deve uscire al 19': il referto parla di frattura alla caviglia, con conseguente stop previsto di due mesi. Nel giugno del 2009 rescinde il contratto con il club novocastriano e rimane svincolato.\nManchester Utd, Stoke City.\nIl 3 luglio 2009 il giocatore si \u00e8 aggregato al Manchester Utd. Inizialmente l'acquisto non \u00e8 stato molto gradito dai tifosi dei \"Red Devils\", che hanno bombardato il sito della squadra per un giorno con messaggi non propriamente di benvenuto per un giocatore che non ha mai nascosto le proprie simpatie per l'odiato Liverpool. Tutto il contrario per Sir Alex Ferguson, convinto di aver trovato il giocatore giusto da affiancare a Wayne Rooney.\nGli \u00e8 stata assegnata l'iconica maglia mancuniana \"numero sette\", lasciata libera da Cristiano Ronaldo dopo il trasferimento dell'asso portoghese al Real Madrid. Il suo debutto per i \"Red Devils\" risale a un'amichevole di precampionato contro i Malaysian XI, dove ha lasciato subito il segno segnando un gol; a questa buona prestazione sono seguite 3 reti in altre amichevoli. Ha debuttato in League Cup il 16 agosto entrando come sostituto contro il Birmingham City. Ha segnato il suo primo centro in Premier League con la divisa della sua nuova squadra il 22 agosto contro il Wigan Athletic, siglando il 4\u00ba gol della loro goleada per 5-0. Tre settimane dopo si rende ancora protagonista segnando il gol vittoria al 96' nel derby contro il Manchester City.\nOwen ha in seguito dichiarato che reputa il gol segnato al City una delle sue marcature pi\u00f9 importanti. Il 3 novembre Michael ha segnato il suo primo centro in Champions League con la maglia dei \"Red Devils\", nel pareggio per 3-3 contro il .\nL'8 dicembre \u00e8 grande protagonista della partita Wolfsburg - Manchester Utd terminata 1 a 3 grazie a una sua tripletta, la prima dal 2005.\nIl 28 febbraio 2010, dopo aver segnato il gol del pareggio nella finale di Carling Cup fra Manchester Utd e Aston Villa (poi vinta dai \"Red Devils\" 2-1), poco prima dell'intervallo si infortuna al bicipite femorale della gamba e viene sostituito da Wayne Rooney. Il 5 marzo viene confermato che l'ecografia ha rivelato uno strappo che render\u00e0 necessaria un'operazione. Owen salter\u00e0 quindi tutto il resto della stagione, vanificando cos\u00ec ogni residua speranza di partecipare ai Mondiali 2010.\nIl 17 maggio 2012 annuncia che non rinnover\u00e0 il suo contratto in scadenza con la societ\u00e0 mancuniana: nel giugno dello stesso 2012, quindi, rimane svincolato. In totale con la maglia dei \"Red Devils\" ha giocato 50 partite mettendo a segno 17 gol (5 in Premier League, 4 in Champions League, 1 in FA Cup e 7 in Carling Cup) e arricchendo il suo palmar\u00e8s con una vittoria in campionato, una in Carling Cup e due nel Community Shield.\nIl 5 settembre 2012 firma per lo Stoke City. Il 19 marzo 2013 ha annunciato il suo ritiro dal calcio giocato.\nNazionale.\nOwen ha giocato a buoni livelli per la nazionale Under-20 inglese ai Mondiali FIFA Under-20 del 1997, siglando 3 gol in 4 partite. Ha disputato anche una breve parentesi con la nazionale Under-21 inglese giocando una sola partita, una vittoria contro i pari et\u00e0 della Grecia al Carrow Road. L'esordio con la nazionale maggiore inglese maggiore avvenne l'11 febbraio 1998 contro il Cile. \u00c8 stato il pi\u00f9 giovane giocatore della storia del calcio inglese a vestire la maglia della nazionale.\nIl suo entusiasmo, la sua grinta e il suo grande talento lo hanno reso uno dei calciatori pi\u00f9 famosi e amati del Regno Unito. Fu convocato per i campionati del mondo del 1998 in Francia. Il primo gol con la maglia della nazionale maggiore, contro il Marocco in un'amichevole giocata poco prima della rassegna mondiale, contribu\u00ec ad aumentare le rosee aspettative riposte in lui dagli sportivi del Regno Unito. La rete segnata lo ha anche reso il pi\u00f9 giovane marcatore della storia della nazionale inglese, record poi battuto nel 2003 da Wayne Rooney. Nella rassegna internazionale Owen si mise in luce realizzando un gol contro l'Argentina il 30 giugno 1998, che per\u00f2 non bast\u00f2 agli inglesi in quanto vennero eliminati ai rigori (nonostante Owen avesse realizzato il proprio tiro dagli 11 metri).\nLa partecipazione dei \"Leoni\" a Euro 2000 non fu felice n\u00e9 per l'intera squadra n\u00e9 per lo stesso Michael, in parte per la non particolare sintonia con l'allenatore Kevin Keegan. Sostituito nella partita persa contro il Portogallo persa per 2-3, dopo la clamorosa rimonta dei lusitani che fino al 18' di gara stavano perdendo per 2-0, Owen partecip\u00f2 alla vittoria nella partita contro la Germania (1-0), ma anche questa volta fu sostituito dopo circa un'ora di gioco. Riusc\u00ec a segnare nella partita contro la Romania, ma ci\u00f2 non bast\u00f2 per evitare la sconfitta per 3-2 e la conseguente eliminazione dell'Inghilterra.\nNel corso della sua carriera in nazionale, partecip\u00f2 ai campionati del mondo del 1998 in Francia, a quelli del 2002 in Giappone e Corea del Sud e a quelli del 2006 in Germania. Owen ha giocato 89 incontri con la sua nazionale, realizzando 40 gol: \u00e8 sesto nella lista dei capocannonieri dell'Inghilterra, dietro a Wayne Rooney (50 reti), Bobby Charlton (49 reti), Gary Lineker (48), Jimmy Greaves (44) e Harry Kane (40). Ha inoltre segnato 26 volte con i \"Leoni\" in partite competitive (Mondiali ed Europei e le rispettive partite di qualificazione) e ha capitanato gli inglesi in 7 incontri."}
{"id": "225610", "revid": "2912", "url": "https://it.wikipedia.org/wiki?curid=225610", "title": "C'era una volta...", "text": ""}
{"id": "225611", "revid": "124966486", "url": "https://it.wikipedia.org/wiki?curid=225611", "title": "Esercito della Salvezza", "text": "L'Esercito della Salvezza () \u00e8 un movimento internazionale evangelico, fondato a Londra nel 1865 da William Booth, che lascia la Chiesa metodista (\"Methodist New Connection\") nella quale era ministro di culto per iniziare un'opera umanitaria nei bassifondi di Londra, con lo scopo di diffondere il cristianesimo e portare aiuto ai bisognosi. Secondo il suo fondatore lo scopo dell'Esercito della Salvezza \u00e8 dimostrare che \u00e8 possibile e necessario, in un mondo votato al materialismo, vivere un cristianesimo visibile, gioioso e attivo, cercando in tutti i modi di sconfiggere la fame nel mondo, l'indigenza e il disagio sociale. \u00c8 la pi\u00f9 grande organizzazione missionaria cristiana al mondo, dopo la Chiesa cattolica.\nIl successo dell'Esercito della Salvezza \u00e8 dovuto principalmente alla sua originalit\u00e0. L'organizzazione, la disciplina, la mobilitazione e lo spirito di corpo, tipici di una struttura militare, si rivelarono caratteristiche ideali per il tipo di opera alla quale William Booth e i suoi primi collaboratori si sentivano chiamati, ovvero \"salvare anime\".\nOrigini.\nI primi culti dell'organizzazione furono una sorta di riunioni informali, di sostegno ai poveri e ai senza tetto, e predicazioni centrate sul ravvedimento e la conversione.\nWilliam Booth non aveva nessuna intenzione di fondare una nuova struttura ecclesiale: voleva che le persone, una volta libere dall'indigenza, tornassero a frequentare le loro comunit\u00e0. Ma dopo alcuni rifiuti al ritorno alle rispettive comunit\u00e0, sia per volont\u00e0 sia per timore di non esservi bene accolti, Booth cap\u00ec che l'Esercito della Salvezza, pur restando di ispirazione cristiana, necessitava di diventare un movimento stabile, con ordini e regolamenti identici per tutti i membri dell'Esercito (\"salutisti\") del mondo.\nStoria.\nNel mondo.\nDopo una decina d'anni di risultati altalenanti, nel 1878 la \"Missione cristiana\" di William Booth assume il nome attuale di \"Esercito della Salvezza\" (\"Salvation Army\"), iniziando uno sviluppo esponenziale che in pochi decenni la porta a diffondersi in decine di nazioni, tanto che nel 1912, alla morte di Booth, l'Esercito della Salvezza \u00e8 presente in pi\u00f9 di 50 paesi.\nIn Italia.\nNel 1887 l'Esercito della Salvezza arriv\u00f2 in Italia. Dopo un inizio difficile a Roma, grazie al maggiore James Vint, l'opera ripart\u00ec stabilmente nel 1890 da Luserna San Giovanni, nelle valli valdesi, in seguito al lavoro del colonnello Fritz Malan. In pochi anni l'Esercito della Salvezza si diffuse nelle principali citt\u00e0 italiane (1893 a Torino, 1894 a Firenze, 1897 a Livorno, 1898 a Milano, 1899 a Venezia e Bologna).\nL'inizio del periodo fascista port\u00f2 alla chiusura di alcune sale di culto nel 1935, alla soppressione del \"Grido di guerra\" (l'organo ufficiale dell'Esercito) nel 1939, e culmin\u00f2 con la chiusura dell'Opera nel 1940. Diversi ufficiali furono internati e altri mandati al confino.\nNel 1944, a seguito dell'avanzata delle truppe alleate, riaprirono tutte le comunit\u00e0 del centro-sud, sino a Firenze. Nel 1945 l'Esercito riprese ufficialmente le attivit\u00e0, distinguendosi negli anni successivi per meritorie opere di assistenza come nell'alluvione del Polesine nel 1951, nell'inondazione dell'Arno nel\n1966, nei terremoti del Belice nel 1968, del Friuli nel 1976 e dell'Irpinia nel 1980.\nL'Esercito della Salvezza oggi.\nNel mondo.\nA livello mondiale, l'Esercito della Salvezza \u00e8 arrivato nel 2011 a essere operante in 121 stati, nelle quali continuano a essere vissute e applicate le stesse metafore militari in uso ai tempi del fondatore.\nIn Italia.\nIn Italia, l'Esercito della Salvezza \u00e8 presente, con un migliaio circa di membri fra soldati, aderenti e ufficiali, in 16 citt\u00e0 diverse che sono Milano, Torino, Torre Pellice, Bobbio Pellice, Firenze, Roma, Napoli, Ischia, Ariano Irpino, Potenza, Atena Lucana, Braide e Brienza, Castelvetrano, Catania, Lentini, con attivit\u00e0 che si stagliano in cinque punti principali: cura spirituale (familiarizzazione con le scritture bibliche, cura pastorale, evangelizzazione cristiana), opera sociale (vitto e alloggio a senzatetto e affamati), campi estivi (convitti e centri vacanze aperti a tutti e a prezzi contenuti), adozioni a distanza, servizio per il ritrovamento di persone scomparse. Dal 2007 l'Esercito della Salvezza ha incominciato a operare in Grecia, che \u00e8 sotto la responsabilit\u00e0 del Comando italiano.\nA Roma l'Esercito della Salvezza accoglie circa trecento bisognosi nel suo centro sociale in via Degli Apuli, offrendo loro un letto e due pasti al giorno e, insieme a essi, pensionati a basso reddito a studenti fuori sede.\n\u00c8 inoltre attivo il soccorso invernale per i senza tetto, guidato da un sergente e da alcuni volontari tra soldati, aderenti e semplici ammiratori dell'Esercito della Salvezza. Ogni anno, solo a Roma, L'Esercito della Salvezza distribuisce gratuitamente migliaia di pasti caldi ai vagabondi.\nIn Italia, oggi, il movimento opera in base al riconoscimento di personalit\u00e0 giuridica richiesta con la Legge del 1973 , poi conferita con Decreto del Presidente della Repubblica del 20 marzo 2009 come associazione di culto con il nome Esercito della Salvezza in Italia, con diritto alla ricezione del 5X1000. Con questo atto, all'Esercito della Salvezza in Italia \u00e8 stato concesso il \"Riconoscimento della personalit\u00e0 giuridica dell'Associazione di culto \u00abEsercito della Salvezza in Italia\u00bb, in Roma\".\nNel 2011, a causa dell'emergenza Libia, il governo ha chiesto anche all'Esercito della Salvezza in Italia di accogliere i rifugiati che fuggono dalle coste africane diretti a Lampedusa. L'Esercito ne ha accolto una cinquantina in una delle sue strutture.\nGli articoli di fede dell'Esercito della Salvezza.\nLa confessione di fede dell'Esercito della Salvezza, con la sua enfasi sulla certezza interiore della Salvezza, rivela chiaramente le origini metodiste di questo movimento. Gli articoli sono estratti dalle credenze di base del Cristianesimo, senza obblighi confessionali. \u00c8 opportuno specificare, inoltre, che il credo dell'Esercito della Salvezza \u00e8 niceno, e quindi accettato da tutti i cristiani, cattolici, ortodossi o protestanti che siano, del mondo. Questi sono gli 11 articoli:\nLa \"lotta\" intrapresa dall'Esercito \u00e8 riassunta dalle parole che Booth scrisse poco prima di morire il 9 maggio 1912, di cui si riporta una sintesi:\n&lt;poem&gt;\nFintanto che dei bambini avranno fame, io lotter\u00f2.\nFintanto che degli esseri umani andranno in prigione, io lotter\u00f2.\nFintanto che ci sono delle vittime della dipendenza, io lotter\u00f2.\nFintanto che qualcuno \u00e8 costretto a vendere il proprio corpo, io lotter\u00f2.\nFintanto che qualcuno \u00e8 privo della luce di Dio, io lotter\u00f2.\nLotter\u00f2 fino alla fine\n&lt;/poem&gt;\nInno.\n&lt;poem&gt;\nSalvezza infinita qual fiume senza riva,\nTu lavi e guarisci dovunque il flutto arriva;\nNel mondo che muore a Te mi volgo ognor.\nDeh! Vieni e m'inonda.\nPurifica il mio cuor.\nIl gran tentatore m'insidia senza posa;\neppure dal cielo quest'alma \u00e8 desiosa.\nSon vani i miei pianti se non guardo a Te.\nO fiume potente,\nTi vieni gettar su me.\nVacilla il mio cuore ed a peccar mi spinge,\nl'antico serpente nel male ancor mi stringe;\nMa Tu sei capace di vincerlo, mio Re.\nO fiume deh, vieni,\nRiversati su me.\nLodiamo il Signore che in croce l'agonia\nsofferse, e morendo ci apr\u00ec del ciel la via.\nLa gloria e l'onore per sempre al Re dei re;\nSua grazia \u00e8 bastante\nPer voi s\u00ec che per me.\n&lt;/poem&gt;\nOrganizzazione.\nPer far parte dell'Esercito della Salvezza bisogna essere cristiani, aver accettato Ges\u00f9 Cristo come personale Salvatore e Signore, accettare le dottrine del movimento.\nVi sono diverse forme di appartenenza all'Esercito della Salvezza: \nNessuno \u00e8 pagato, tranne i dipendenti e gli ufficiali.\nLa gerarchia interna \u00e8 composta da soldati, ufficiali locali (sergenti e sergenti maggiori), e ufficiali (tenente, capitano, maggiore, tenente colonnello, colonnello e generale). I Colonnelli (Responsabili di un Territorio) e i Commissari formano l'Alto Consiglio e che elegge il generale, il Comandante in Capo dell'Esercito della Salvezza nel Mondo, oggi il generale Brian Peddle, che guida l'Esercito della Salvezza.\nGli ufficiali frequentano un corso di due anni in una scuola di formazione per ufficiali, i cui corsi di studio sono basati sulla teologia, sul marketing, sulla gestione delle risorse e sulla storia del Movimento. Terminato il corso, diplomati insigniti del grado di Tenente (una stella) quali ministri di culto, gli ufficiali vengono inviati a un corpo dove svolgono per tre anni attivit\u00e0 sociali e di coordinamento delle risorse umane. Dopo tre anni un Tenente \u00e8 promosso a Capitano (due stelle) e quindi a ufficiale permanente, grado in cui rimarr\u00e0 per quindici anni, per poi essere promosso al grado di Maggiore (Magg.). Gli ufficiali possono essere inviati in tutto il mondo per un periodo di massimo tre anni, per dirigere un Corpo dell'Esercito della Salvezza o per essere impiegati in una Divisione come ufficiali divisionari. I Maggiori possono essere promossi, con il decreto del Generale, a Londra, al grado di Tenente Colonnello (T. Col.) per il comando dei territori pi\u00f9 piccoli e, in seguito, di Colonnello (Col.), per i territori pi\u00f9 vasti. I Colonnelli anziani possono essere promossi al grado di Commissario, ovvero di Comandante continentale. Gli ufficiali dal rango di T.Col a quello di Comm. eleggono il Comandante Generale dell'Esercito della Salvezza. L'attuale Comandante del Comando Italia-Grecia dell'Esercito della Salvezza \u00e8 il tenente colonnello Jacques Donz\u00e9.\nSale di culto.\nLe sale di culto sono presenti in tutte le citt\u00e0 dove \u00e8 presente l'Esercito della Salvezza in Italia e un culto \u00e8 organizzato ogni domenica mattina dagli ufficiali con i soldati, cos\u00ec come altre attivit\u00e0 svolte nell'apposita sala. Non si deve pensare che l'Esercito svolga funzioni liturgiche simili alle messe cattolico-romane o ai culti protestanti. In effetti, anche se in alcuni Paesi gli ufficiali dell'Esercito della Salvezza sono equiparati a ministri di culto, non sono considerati sacerdoti, e quindi non amministrano dei sacramenti. Se un aderente o un soldato vogliono ricevere un sacramento, sono invitati ad andare in una qualsiasi Chiesa cristiana. In questo senso l'Esercito della Salvezza ha mantenuto un alto standard di libert\u00e0 confessionale, concentrandosi, piuttosto che in questioni teologiche, sul carisma della solidariet\u00e0 sociale.\nAmbulatori e centri sociali.\nNel mondo l'Esercito della Salvezza gestisce ospedali, scuole primarie, accademie teologiche, dormitori per senzatetto, mense economiche e luoghi di aggregazione culturali.\nCentri vacanze.\nNel mondo l'Esercito della Salvezza ha stabilito moltissimi centri vacanze economici e ostelli della giovent\u00f9. In Italia, a Bobbio Pellice e a Ischia si trovano dei Centri Vacanze aperti a tutti.\nOnorificenze interne.\nNel 1917, cinque anni dopo la morte del fondatore dell'Esercito della Salvezza William Booth, suo figlio, il generale Bramwell Booth, inaugur\u00f2 l'Ordine del fondatore per riconoscere i militanti che avevano prestato servizio distinguendosi per meriti eccezionali.\nL'onorificenza viene assegnata raramente, poich\u00e9 ogni nomina viene attentamente esaminata da una giuria di dirigenti.\nControversie.\nL'Esercito della Salvezza ha mantenuto sin dagli albori della sua fondazione una intransigenza dei costumi propria del puritanesimo e del metodismo. Ferree sono le sue convinzioni riguardo al peccato e, in particolare, la pratica dell'omosessualit\u00e0; tendenza che ha reso l'Esercito un movimento ecclesiale poco gradito a confessioni pi\u00f9 aperte, anche se evangeliche o protestanti. Per coloro che non intendono abbracciare l'obbligo di abbandonare il consumo di tabacco e di alcolici, l'Esercito sarebbe precluso. Un'altra tendenza sarebbe quella di incoraggiare i matrimoni endogamici, verso i membri ufficiali. Le altre organizzazioni cristiane hanno poi sollevato dubbi nei confronti dell'Esercito per la sua assenza di sacramenti, primo fra tutti il battesimo. Il dubbio sull'identit\u00e0 del movimento, pi\u00f9 movimento umanitario che chiesa in senso canonico, \u00e8 stata oggetto di controversie, in Italia, sin dagli anni venti. Il 1\u00ba febbraio 1923 un Regio Decreto riconobbe la natura filantropica dell\u2019Esercito, eppure nel 1931 il Consiglio del Regno (attuale Consiglio di Stato) neg\u00f2 il riconoscimento giuridico come Ente Religioso, osservando che aveva un: \u201ccarattere generico di movimento evangelico, senza riti o princ\u00ecpi di fede propria, senza cio\u00e8 una fede che soltanto in essa e per suo mezzo soddisfi un determinato, comune sentimento religioso\u201d. Vi \u00e8 da dire che allora i rapporti fra l'Inghilterra, luogo di nascita dell'Esercito della Salvezza, e il governo italiano, fascista, erano incrinati.\nNella cultura di massa.\nIl 13 luglio 1960 il colonnello dell'Esercito della Salvezza Barbara Moore con passo da maratona attraversa a piedi l'America.\nLa canzone dei Beatles (composta da John Lennon) \"Strawberry Fields Forever\" (1966) \u00e8 stata ispirata dalla \"Casa del Strawberry Field per bambini\" dell'Esercito della Salvezza a Liverpool, in Inghilterra.\nFilm del 1955, \"Bulli e pupe\" \u00e8 la storia d'amore di Sarah Brown, interpretata da Jean Simmons, una sergente dell'Esercito della Salvezza e lo scommettitore incallito Sky Masterson, interpretato da Marlon Brando. Il film \u00e8 diventato estremamente popolare ed \u00e8 stato candidato a un Premio Oscar nel 1956.\nNelle scene finali del film \"I tre giorni del Condor\" (1975) si vede un gruppo dell'Esercito della Salvezza che intona \"God Rest Ye Merry Gentlemen\", una famosa \"Carola\" (canzone natalizia).\nNel film del 2002 \"Un uomo senza passato\" (\"Mies menneisyytt\u00e4 vailla\"), la protagonista Irma (Kati Outinen) \u00e8 un tenente dell'Esercito della Salvezza di Helsinki, in Finlandia.\nNel film Lord of War del 2005 il protagonista Nicolas Cage sostiene \"ho venduto armi a tutti gli eserciti del mondo a parte l'Esercito della Salvezza\".\nMr. Bean in una sua clip \"Salvation Army Band Carols\" diverte improvvisandosi direttore di una banda dell'Esercito della Salvezza a Londra.\nIn una puntata del cartone animato Futurama, Hermes Conrad chiede a un collega di regalare un braccio usato a uno ri-shop dell'Esercito della Salvezza.\nIl 15 luglio 2017 allo Stadio Olimpico la band degli U2 ha ringraziato l'Esercito della Salvezza in Italia, per la sua attivit\u00e0 in favore dei bisognosi.\nNel 2017 la Rai ha celebrato il ricordo dei 130 anni di servizio dell'Esercito della Salvezza in Italia filmando la celebrazione nazionale."}
{"id": "225614", "revid": "919135", "url": "https://it.wikipedia.org/wiki?curid=225614", "title": "Troncamento (matematica)", "text": "Il troncamento \u00e8 l'operazione che approssima la rappresentazione di un numero limitando il numero di cifre utilizzabili per tale rappresentazione.\nDato un intero \"x\" in base formula_1, secondo il teorema di rappresentazione in base, lo possiamo rappresentare come:\ndove la \"mantissa\" \"m\" \u00e8:\nIn caso di troncamento il numero di cifre formula_4 utilizzabili \u00e8 limitato, quindi l'estremo superiore della sommatoria non sar\u00e0 pi\u00f9 formula_5 ma un intero formula_6. A questo punto il numero \"x\" \u00e8 rappresentato come:\nAd esempio, data la base formula_8 e formula_9:\nCome abbiamo visto tra il numero reale e quello troncato ci sono delle differenze, ossia abbiamo introdotto un errore di troncamento."}
{"id": "225616", "revid": "110157", "url": "https://it.wikipedia.org/wiki?curid=225616", "title": "Bernex (Svizzera)", "text": "Bernex (toponimo francese) \u00e8 un comune svizzero di 10\u00a0007 abitanti del Canton Ginevra.\nStoria.\nIl comune di Bernex \u00e8 stato istituito nel 1850 con la soppressione del comune di Bernex-Onex-Confignon e la sua divisione nei nuovi comuni di Bernex e Onex-Confignon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Bernex sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "225618", "revid": "287204", "url": "https://it.wikipedia.org/wiki?curid=225618", "title": "Concorso di persone nel reato (ordinamento italiano)", "text": "Il concorso di persone nel reato - nel diritto penale italiano - si riferisce alla ipotesi in cui la commissione di un reato sia addebitabile a pi\u00f9 soggetti.\nLe fattispecie.\nLa nozione si ricava dall'art. 110 del codice penale italiano, ai sensi del quale:\nConcorso nel reato diverso da quello voluto.\nL'art. 116, codice penale, stabilisce che:\nL'articolo sopra riportato costituisce un'ipotesi particolare di \"aberratio delicti\", con la significativa differenza che, nel caso in esame, l\"aberratio\" non \u00e8 frutto di un errore nell'uso dei mezzi di esecuzione del reato (o di un'altra causa). Bisogna precisare che l'ipotesi di \"aberratio delicti\" \u00e8 per\u00f2 da tener attentamente diversificata dall'ipotesi di cui all'art.116 poich\u00e9 mentre nell\"aberratio delicti\" si tratta di errore dove l'autore dell'evento diverso cade in colpa, nel caso di concorso anomalo si tratta di un soggetto che volontariamente vuole l'evento diverso (rapinatore che volontariamente, con dolo, stupra l'impiegata).\nCos\u00ec configurata, la fattispecie dell'art. 116 sembrerebbe prevedere un'ipotesi di responsabilit\u00e0 oggettiva. La Corte costituzionale ha per\u00f2 precisato che \"il reato diverso pi\u00f9 grave commesso dal concorrente\" deve potere \"\"rappresentarsi alla psiche dell'agente\", nell'ordinario svolgersi e concatenarsi dei fatti umani, come uno \"sviluppo logicamente prevedibile\" di quello voluto\" (Corte cost., 13 maggio 1965, n. 42). La giurisprudenza ha ulteriormente specificato tale elemento di \"prevedibilit\u00e0\", richiedendo, a seconda degli indirizzi, talora una prevedibilit\u00e0 in astratto (il reato non voluto dovrebbe, cio\u00e8, appartenere al tipo astratto di quelli che potrebbero svilupparsi dal reato voluto: per esempio, furto e rapina), talaltra una prevedibilit\u00e0 in concreto (facendo cio\u00e8 riferimento alle modalit\u00e0 concrete della vicenda criminosa).\nUn esempio potr\u00e0 essere utile alla comprensione: Se Tizio, Caio e Sempronio si mettono d'accordo per effettuare una rapina alla gioielleria X e Sempronio \u00e8 colui che rimane all'esterno con l'auto in moto per portare poi i ladri lontano, se ipotizziamo che Tizio e Caio durante la rapina commettano un omicidio, Sempronio sar\u00e0 responsabile ex art 110 e art 116 di omicidio? Dipende. Se la rapina \u00e8 stata fatta con armi allora Sempronio doveva immaginarsi un evento pericoloso, se la rapina non \u00e8 stata fatta con armi allora il nesso psichico va escluso quindi anche la collegabilit\u00e0 con l'omicidio. La giurisprudenza degli ultimi anni \u00e8 per\u00f2 molto attenta nel diversificare la rilevanza penale del concorrente a seconda se l'evento diverso era prevedibile in astratto o in concreto. Se Sempronio poteva solo immaginarsi astrattamente un'eventuale azione delittuosa diversa allora la sua responsabilit\u00e0 sar\u00e0 esclusa ma se invece nei piani era previsto come possibile l'evento delittuoso diverso allora Sempronio sar\u00e0 da ritenere responsabile.\nConcorso nel reato e circostanze.\nIl legislatore ha previsto specifiche circostanze aggravanti e attenuanti in relazione al concorso di persone nel reato.\nL'art. 112, codice penale, disciplina le circostanze \"aggravanti\", che possono riassumersi come segue:\nTali circostanze vanno applicate obbligatoriamente.\nDiversamente, l'applicazione delle circostanze attenuanti \u00e8 facoltativa. Esse sono due, disciplinate dall'art. 114 del codice penale:\nSecondo alcuni autori - fra cui l'Antonioli - il contributo deve essere considerato di \"minima importanza\" (ai sensi dell'art. 114, primo comma) se pu\u00f2 essere facilmente sostituito con l'azione di altre persone. Concordemente, la giurisprudenza ha riconosciuto tale circostanza attenuante a talune condotte di scarsa (o nulla) efficacia causale.\nAnalisi.\nElementi della fattispecie.\nDall'integrazione tra l'art. 110 C.P. e le singole norme incriminatrici di parte speciale nasce la figura del reato concorsuale costituita dai seguenti elementi costitutivi:\nDifferenze tra concorso e associazione per delinquere.\nIl concorso di persone nel reato va distinto rispetto al diverso istituto dell'associazione per delinquere. Invero, mentre l'associazione per delinquere presuppone, per la sua esistenza, un vincolo stabile di coesione tra pi\u00f9 soggetti e un programma criminoso riferito a un insieme di reati, il concorso di persone, invece, determina un vincolo di natura occasionale tra soggetti circoscritto alla realizzazione di uno o pi\u00f9 reati determinati, al compimento del quale o dei quali il vincolo cessa. \nQuale elemento differenziatore, in giurisprudenza, si \u00e8 quindi fatta strada la tesi che valorizza l'elemento dell'organizzazione; il che non impedisce, tuttavia, che l'articolo 110 sul concorso di persone si possa combinare con il reato associativo, dando luogo al \"concorso esterno\".\nApprofondimenti teorici.\nNumerose sono le teorie che sono state proposte per giustificare, a livello teorico, l'esistenza del concorso criminoso. In generale, la soluzione del legislatore si espone a pi\u00f9 di una critica, se si pensa che, in base ad essa, soggiace alla medesima pena sia il complice (anche se il suo contributo \u00e8 minimo) che l'esecutore materiale del reato. Tuttavia le considerazioni teoriche collegate al concorso di persone nel reato non si fermano a certi aspetti. Anche se il codice penale italiano accoglie la tipizzazione, cosiddetta \"causale\", del concorso di reato (cio\u00e8 punisce qualsiasi contributo causale al fatto tipico, senza distinguere fra istigatore, complice, esecutore, etc.), rimane aperto il problema di quale tipo di causalit\u00e0 utilizzare."}
{"id": "225619", "revid": "3535", "url": "https://it.wikipedia.org/wiki?curid=225619", "title": "Cavo Ethernet incrociato", "text": ""}
{"id": "225621", "revid": "115629156", "url": "https://it.wikipedia.org/wiki?curid=225621", "title": "Arrotondamento", "text": "L'arrotondamento consiste nel ridurre il numero delle cifre significative con cui si rappresenta una quantit\u00e0.\nTipologia.\nEsistono diversi modi per arrotondare:\nL'arrotondamento vero e proprio consiste nel prendere, tra i due valori precedenti, quello pi\u00f9 prossimo al valore originale.\nNel caso in cui il valore originale sia equidistante dall\"'arrotondamento per difetto\" e da quello \"per eccesso\" (p.e.: codice_1 o codice_2 con arrotondamento a tre cifre, o al primo decimale), si pu\u00f2 scegliere se arrotondare sempre per difetto o per eccesso, oppure si pu\u00f2 scegliere come arrotondare in base alla parit\u00e0 della penultima cifra decimale del numero (ad esempio, se \u00e8 pari per difetto, se \u00e8 dispari per eccesso); con quest'ultimo accorgimento, si preserva l'equilibrio statistico tra i due arrotondamenti.\nEsposizione formale.\nDato un numero reale formula_1 in base formula_2, secondo il teorema di rappresentazione in base, lo possiamo rappresentare come:\nDove la \"mantissa\" formula_4 \u00e8:\nIn caso di troncamento il numero di cifre formula_6 utilizzabili \u00e8 limitato, quindi l'estremo superiore della sommatoria non sar\u00e0 pi\u00f9 formula_7 ma un intero formula_8.\nA questo punto il numero formula_1 \u00e8 rappresentato come:\nPer effettuare l'arrotondamento, alla (t+1)-esima cifra si somma formula_11:\nSu questo valore, infine, si applica un semplice troncamento.\nEsempi.\nData la base formula_13:\nAvvertenze.\nCome appare dall'esposizione qui sopra, tra il numero originale e quello arrotondato ci sono delle differenze, ovvero \u00e8 stato introdotto un errore di arrotondamento.\nInoltre, questo \u00e8 un calcolo semplificato da applicare con cautela su insiemi di valori da trattare statisticamente; ci\u00f2 perch\u00e9 introduce un errore sistematico di \"arrotondamento per eccesso\", non applicando la regola dell\"'arrotondamento al pari\" ai numeri originali le cui cifre eliminate sono costituite da sequenze costituite da un codice_3 seguito da soli codice_4.\nArrotondamento dei risultati di una misura.\nAlcune regole di base:\nAltre funzioni di arrotondamento e troncamento.\nNella teoria e nei programmi di calcolo per matematici o altri ricercatori si usano varie funzioni di arrotondamento.\nArrotondamento o troncamento ad un numero intero.\nLe funzioni che arrotondano o troncano all'intero sono:\nSono usate nei programmi dai matematici o da altri ricercatori.\nAltri metodi di arrotondamento.\nI metodi di arrotondamento dipendono dai vincoli e dagli obiettivi prefissi.\nIEEE 754.\nNello standard IEEE 754 la funzione usata ha varie denominazioni: arrotondamento convergente, arrotondamento statistico (da non confondere con arrotondamento stocastico), arrotondamento olandese, arrotondamento gaussiano, arrotondamento finanziario, in inglese anche odd-even rounding o unbiased rounding."}
{"id": "225622", "revid": "1573940", "url": "https://it.wikipedia.org/wiki?curid=225622", "title": "\u0416", "text": "La \u0416, minuscolo \u0436, chiamata \u017ee, \u00e8 una lettera dell'alfabeto cirillico. Rappresenta la consonante fricativa postalveolare sonora IPA (il suono della \"j\" francese di \"jour\") o la fricativa retroflessa sonora . In russo quando si trova in fine di parola viene desonorizzata e si pronuncia .\nViene trascritta spesso nell'alfabeto latino con la lettera \"\u017e\", che \u00e8 la lettera corrispondente nelle lingue ceca, slovacca, slovena e croata. Un'altra trascrizione diffusa specialmente in ambito anglo-americano \u00e8 \"zh\", una pi\u00f9 rara \u00e8 \"zx\". La corrispondente polacca \u00e8 \u017c.\nLa \u0416 \u00e8 la settima lettera della versione bulgara e bielorussa dell'alfabeto cirillico e l'ottava della versione russa, macedone e serba, e la nona nella versione ucraina. Viene usata anche in molte altre lingue non slave e non indoeuropee, che usano l'alfabeto cirillico, per rappresentare il fonema o . Nell'alfabeto cirillico antico, la \u0416 era la settima lettera. Veniva chiamata (\"\u017eiv\u011bte\") e non aveva valore numerico.\nNon \u00e8 dato sapere da dove derivi la \u0416. Non esiste lettera simile nell'alfabeto greco, latino o in altri alfabeti del tempo, anche se si riconosce una certa somiglianza con la lettera dell'alfabeto glagolitico \"\u017eiv\u011bte\" () che rappresenta il medesimo suono. Ad ogni modo, l'origine di \"\u017eiv\u011bte\", cos\u00ec come la maggior parte delle lettere glagolitiche, non \u00e8 chiara.\nLa \u0416 \u00e8 una delle prime lettere dell'alfabeto che i bambini parlanti lingue slave imparano a scrivere perch\u00e9 assomiglia quasi ad una ranocchia che nuota in uno stagno, e rana nelle lingue slave spesso si scrive \u0436\u0430\u0431\u0430.\nPosizioni nei codici.\nLe corrispondenti codici nell'HTML sono: &amp;#1046; o &amp;#x416; per il maiuscolo e &amp;#1078; o &amp;#x436; per il minuscolo."}
{"id": "225628", "revid": "436907", "url": "https://it.wikipedia.org/wiki?curid=225628", "title": "Atomic Rooster", "text": "Gli Atomic Rooster sono un gruppo musicale rock britannico attivo dai primi anni settanta.\nStoria del gruppo.\nAnni settanta.\nGli Atomic Rooster si formarono nel 1969 su iniziativa del tastierista Vincent Crane e del batterista Carl Palmer, entrambi provenienti dai Crazy World di Arthur Brown. Con l'inclusione del bassista Nick Graham, il trio pubblic\u00f2 il primo album \"Atomic Roooster\", considerato dalla critica specializzata come il loro miglior lavoro. La musica \u00e8 riconducibile a un certo rock duro con risvolti mistici e occulti, secondo uno dei modelli tipici del periodo e tentato con maggior fortuna anche dai contemporanei Black Sabbath. Subito dopo l'incisione, a breve distanza l'uno dall'altro sia Graham che Palmer abbandonarono il gruppo: Palmer raggiunse Keith Emerson e Greg Lake per dare vita agli Emerson, Lake &amp; Palmer, mentre Graham entr\u00f2 negli Skin Alley.\nCrane reclut\u00f2 pertanto il chitarrista/cantante John Du Cann e il batterista Paul Hammond, registrando e pubblicando il secondo album \"Death Walks Behind You\". L'anno dopo fu volta di \"In Hearing of Atomic Rooster\", il primo con il cantante Peter French, scelto da Crane in quanto non soddisfatto della performance vocale di Du Cann. Quest'ultimo, insieme a Hammond, lasciarono gli Atomic Rooster per formare gli Hard Stuff, portando Crane ad arruolare Steve Bolton alla chitarra e Rick Parnell alla batteria; ne seguir\u00e0 un tour al termine del quale French lascer\u00e0 il gruppo per entrare nei Cactus. Rimpiazzato da Chris Farlowe, il quartetto incide nel 1972 il quarto album \"Made in England\". Alla fine dell'anno Bolton lasci\u00f2 il gruppo e fu sostituito da John Goodsall (in seguito suoner\u00e0 con i Brand X) che assunse lo pseudonimo di Johnny Mandala.\nCon la formazione rinnovata, nel 1973 produssero l'album \"Nice 'n' Greasy\", nel quale era presente il singolo \"Save Me\", una rivisitazione in stile funk del brano \"Friday the 13th\". Dopo circa due anni che non venivano prodotte canzoni, la Dawn Records cess\u00f2 i rapporti con gli Atomic Rooster e la band inizi\u00f2 a sciogliersi. Dopo un tour, Farlowe, Mandala e Parnell uscirono dal gruppo.\nIl singolo \"Tell Your Story, Sing Your Song\", usc\u00ec nel 1974 a nome di Vincent Crane's Atomic Rooster per Decca. Per di pi\u00f9 nel 1975, durante una tourn\u00e9e degli Atomic Rooster in Italia, Crane si defila con la cassa, piantando in asso gli altri. Tra i musicisti rimasti a piedi, il batterista Parnell decider\u00e0 di conseguenza di fermarsi in Italia e finir\u00e0 per suonare prima con i Nova e poi con i New Trolls.\nPer il resto degli anni settanta Crane incider\u00e0 altri album di minor successo, sempre a nome Atomic Rooster, decidendo infine di sciogliere il gruppo.\nAnni ottanta.\nNel 1980 Crane ricontatt\u00f2 Du Cann per riformare il gruppo e, una volta arruolato alla batteria Preston Heyman, incisero il quinto album omonimo. Ne segu\u00ec il relativo tour, ma nel mese di ottobre Heyman lasci\u00f2 gli Atomic Rooster, venendo sostituito da Paul Hammond. L'anno seguente si esibirono al Reading Festival, evento al quale Du Cann non pot\u00e9 prendere parte e fu sostituito in via provvisoria da Mick Hawksworth. Scelto John McCoy come bassista definitivo della formazione, il gruppo incise alcuni singoli per la Polydor Records.\nDopo ulteriori cambi di formazione, dove rimasero solo Crane e Hammond, nel 1983 fu pubblicato il settimo ed ultimo album in studio \"Headline News\".\nI piani per la riunione della band negli anni novanta vengono spezzati dalla morte di Crane, per suicidio, nel giorno di S. Valentino del 1989."}
{"id": "225629", "revid": "599013", "url": "https://it.wikipedia.org/wiki?curid=225629", "title": "Femmine del mare", "text": ""}
{"id": "225631", "revid": "599013", "url": "https://it.wikipedia.org/wiki?curid=225631", "title": "Femmine di lusso", "text": ""}
{"id": "225632", "revid": "481666", "url": "https://it.wikipedia.org/wiki?curid=225632", "title": "Fiamme di passione", "text": ""}
{"id": "225633", "revid": "481666", "url": "https://it.wikipedia.org/wiki?curid=225633", "title": "Fiamme sul mare", "text": ""}
{"id": "225634", "revid": "599013", "url": "https://it.wikipedia.org/wiki?curid=225634", "title": "Finestre", "text": ""}
{"id": "225635", "revid": "2091899", "url": "https://it.wikipedia.org/wiki?curid=225635", "title": "Dialoghi platonici", "text": "I Dialoghi platonici rappresentano la quasi totalit\u00e0 della produzione letteraria e filosofica di Platone: il suo \"corpus\" ne conta ben 34, a cui si aggiungono un monologo (\"Apologia di Socrate\") e 13 \"Lettere (Platone)\".\nPer quanto riguarda la scelta stilistica del dialogo come forma espositiva, \u00e8 importante sottolineare come, in quegli anni, vi fossero tutte le condizioni per questa particolare scelta: da una parte, la sempre pi\u00f9 vasta popolarit\u00e0 e fortuna della tragedia e della commedia, dall'altra il dialogare dei sofisti e di Socrate. Se non \u00e8 dunque possibile sostenere che Platone sia stato il creatore del dialogo come genere letterario, \u00e8 per\u00f2 verosimile che egli abbia colto la comune abitudine al dialogare e al porre quesiti, iniziando forse a stendere semplici questionari senza personaggi, affidando poi, in una seconda fase, alla figura di Socrate la funzione di protagonista di opere pi\u00f9 strutturate e complesse.\nAlcuni dialoghi, definiti pseudo-platonici o spuri (in greco \"nothoi\", cio\u00e8 apocrifi), sebbene attribuiti a Platone, erano considerati non autentici gi\u00e0 dall'antichit\u00e0, e per questo motivo esclusi dal \"corpus\" delle sue opere. Di alcuni ci sono noti solo i titoli (\"Midone\", \"Feaci\"), mentre di altri sei possediamo il testo completo: \"Sulla giustizia\", \"Sulla virt\u00f9\", \"Demodoco\", \"Sisifo\", \"Erissia\", \"Assioco\". Oltre a questi, gli studiosi moderni concordano nel considerare spuri anche alcuni dialoghi ritenuti autentici dagli antichi: \"Definizioni\", \"Ipparco\", \"Minosse\", \"Amanti\", \"Teagete\".\nIl sistema di riferimento usato per la citazione di passi dai dialoghi di Platone \u00e8 l'edizione della sua \"Opera omnia\" curata nel 1578 dal tipografo francese Henri Estienne (la famosa Edizione di Stephanus).\nCronologia dei dialoghi platonici.\nPlatone \u00e8 l'unico filosofo antico di cui ci sono giunti tutti gli scritti, ordinati in nove tetralogie dal grammatico alessandrino Trasillo di Mende (I secolo d.C.). Gi\u00e0 a partire dai primi decenni dell'Ottocento, per\u00f2, filosofi e filologi si sono posti il problema dell'autenticit\u00e0 e della datazione dei singoli dialoghi, e a questo scopo sono state percorse due strade: da un lato, si \u00e8 studiata l'evoluzione del pensiero dell'autore, ordinando i dialoghi in base allo sviluppo delle sue dottrine principali (specie la dottrina della idee); dall'altro, sapendo da fonti antiche che l'ultimo suo scritto dovrebbe essere \"Le leggi\", si \u00e8 tentato di individuare un'evoluzione stilistica in base alla somiglianza con lo stile di quest'ultima opera. A ci\u00f2 si sono aggiunte, a fine Ottocento, le analisi stilometriche, che hanno confermato (eccetto che in rari e curiosi casi) i risultati fino ad allora raggiunti. Si \u00e8 potuto cos\u00ec dividere la produzione di Platone grossomodo in tre momenti: uno giovanile, uno della maturit\u00e0 e uno della vecchiaia.\nDa un punto di vista stilistico, invece, i dialoghi sono suddivisibili in dialoghi diretti (o drammatici) e dialoghi narrati (o diegematici): mentre i primi riportano direttamente le affermazioni e i discorsi dei personaggi, i secondi sono riportati da un narratore presente alla discussione. Spesso \u00e8 lo stesso Socrate a ricordare interi dialoghi, talvolta narrandoli ad amici, talvolta rivolgendosi direttamente al lettore; altre volte, voce narrante del dialogo pu\u00f2 essere un personaggio che ha assistito alla discussione senza prendervi parte (come nel \"Fedone\"), o che ne ha semplicemente sentito parlare da altri (come nel \"Simposio\" o nel \"Parmenide\"). Non mancano poi casi di dialoghi misti, in cui ad una cornice in forma drammatica segue un dialogo narrato.\nInoltre, va ricordato che in nessun dialogo Platone compare in prima persona: gli studiosi quindi, di volta in volta, hanno cercato di individuare un personaggio che fosse il portavoce dell'autore. Solitamente questo ruolo spetta a Socrate, sebbene con l'avanzare degli anni il maestro ceda il posto ad altri eminenti personaggi (Parmenide nel \"Parmenide\", lo Straniero di Elea nel \"Sofista\" e nel \"Politico\", e via dicendo). Tuttavia, come suggerisce la stessa natura letteraria di questi scritti, \u00e8 bene tenere presente che per comprendere il pensiero platonico non ci si pu\u00f2 attenere ai discorsi di un solo personaggio, ma bisogna prendere in esame la struttura stessa del dialogo, le strategie argomentative adottate, i riferimenti testuali interni ed esterni, e infine lo sfondo su cui Platone mette in scena le discussioni.\nGli albori della produzione platonica.\nGli studiosi sono oggi concordi nel ritenere che Platone abbia iniziato a scrivere i suoi dialoghi nei primi anni successivi alla morte di Socrate (399 a.C.). Prima di tale data, sembra che il giovane filosofo si sia dedicato alla composizione di tragedie, date alle fiamme a seguito dell'incontro con il maestro. Non mancano tuttavia ipotesi che anticipano la data d'inizio della produzione platonica. Alcuni autorevoli studiosi hanno infatti posto l'attenzione su un aneddoto narrato da Diogene Laerzio, secondo il quale \"si diceva\" che Socrate avesse letto il \"Liside\" di Platone e lo avesse trovato poco fedele alla realt\u00e0: tuttavia, anche in questo caso bisogna avere cautela, poich\u00e9 se da un lato \u00e8 possibile ipotizzare che Platone abbia iniziato a scrivere quando Socrate era ancora in vita, ci\u00f2 d'altra parte non \u00e8 dimostrabile, poich\u00e9 non c'\u00e8 modo di verificare l'attendibilit\u00e0 di questa e simili affermazioni, che lo stesso Diogene sembra riportare come dicerie allo scopo di dimostrare che il Socrate dei dialoghi non \u00e8 il Socrate storico, ma un Socrate reinterpretato da Platone. Inoltre, va ricordato ancora una volta che queste tesi riscuotono scarso successo tra i membri della comunit\u00e0 scientifica.\nDialoghi aporetici o giovanili.\nIl primo scritto di Platone, sulla cui autenticit\u00e0 non vi \u00e8 controversia alcuna, \u00e8 l\"Apologia di Socrate\", scritta probabilmente attorno al 395 a.C. nello stesso periodo del \"Critone\", di cui \u00e8 incerta l'antecedenza all\"Apologia\". Dopo la morte di Socrate, Platone, insieme ad altri socratici, aveva preferito riparare a Megara, presso la scuola del condiscepolo Euclide. Nei dodici anni seguenti, trascorsi tra brevi soggiorni ad Atene e una serie di viaggi dentro e fuori dai confini dell'Ellade (Italia meridionale, Egitto), due fatti lo convincono a riprendere la scrittura a favore dell'insegnamento del maestro: l'opuscolo diffamatorio di Policrate contro Socrate, e l'apertura della scuola di retorica di Isocrate (390 a.C.).\nI dialoghi \"socratici\" di Platone vengono dunque a contrapporsi agli scritti polemici e retorici che circolavano ad Atene. Anzitutto, il dibattito verte sulla figura di Alcibiade e sul suo rapporto con Socrate: com'era stato possibile che il pi\u00f9 famoso discepolo del filosofo si fosse reso protagonista dello scandalo delle erme, e fosse poi risultato un politico corrotto? E inoltre, era lecito equiparare Socrate ai sofisti?\nIn questo clima di dubbi e accuse, in cui anche la letteratura apologetica socratica sembrava incapace di rendere merito alla levatura di Socrate, Platone inizia la composizione di una serie di dialoghi (scritti generalmente in forma drammatica) che hanno come argomento la figura del maestro e la sua arte confutatoria: l\"Apologia di Socrate\" e il \"Critone\", l\"Alcibiade primo\" e \"Secondo\" (di autenticit\u00e0 dubbia), il \"Teage\" (spurio), l\"Ippia maggiore\" e \"Minore\" (anche questi ultimi di autenticit\u00e0 contestata), il \"Lachete\", l\"Eutifrone\", lo \"Ione\", il \"Carmide\" e il \"Liside\".\nAnzitutto, Platone difende la figura di Socrate come educatore, mostrando come il giovane Alcibiade, fortemente legato al filosofo, fosse stato da lui ammonito a non cadere in un facile entusiasmo per la carriera politica: il suo comportamento nefando non \u00e8 dunque da imputare a Socrate, bens\u00ec alla scarsa applicazione dell'allievo allo studio della filosofia. Inoltre, connessa alla difesa di Socrate \u00e8 anche la critica della cultura tradizionale ateniese, che investe l'ipocrisia religiosa (\"Eutifrone\"), la poesia (\"Ione\"), la vacuit\u00e0 dell'oratoria democratica (\"Menesseno\"). In tutti questi dialoghi Socrate pone delle domande ai suoi interlocutori, solitamente alla ricerca di una definizione a cui per\u00f2 il dialogo non giunge mai, poich\u00e9 il filosofo si limita a confutare le affermazioni, mostrandone le contraddizioni (per questo motivo si parla di \"dialoghi aporetici\"). Oltre a ci\u00f2, Platone si discosta via via dalla pura dottrina socratica per formulare un quadro introduttivo alla sua indagine, dimostrando che la filosofia:\nA chiusura del periodo giovanile trovano posto il \"Gorgia\", il \"Protagora\" e il \"Menone\". Questi dialoghi concludono una fase della produzione platonica per aprirne un'altra, e vediamo Platone mettere in campo temi che verranno poi approfonditi negli anni a venire (etica e politica, primato del Bene, reminiscenza e via dicendo). A questo gruppo \u00e8 ascrivibile anche il \"Libro I\" della \"Repubblica\" (il cosiddetto \"Trasimaco\").\nDialoghi centrali o della maturit\u00e0.\nL'apertura dell'Accademia nel 387 a.C. spinse Platone a indicare gli obiettivi del suo insegnamento, cercando di far leva sugli aspetti della disciplina che sar\u00e0 oggetto di studio. A tale scopo, Platone adotta una nuova forma letteraria, passando dal dialogo diretto a quello narrato: come scrive nel \"Libro III\" della \"Repubblica\", un uomo saggio, quando riporta un fatto, deve preferire la forma narrata a quella mimetico-drammatica, tipica invece dei poeti.\nIn questi anni, che vengono definiti \"della maturit\u00e0\", Platone continua a nascondersi dietro la figura del maestro, dedicandosi per\u00f2 allo studio della \u00abscienza del Bene\u00bb: il filosofo formula infatti quella che poi sar\u00e0 ricordata come la \"dottrina delle idee\", sviluppando temi che erano gi\u00e0 presenti negli ultimi dialoghi aporetici. Nel \"Fedone\", il dialogo dedicato alla morte di Socrate, Platone torna sulla dottrina della reminiscenza e fornisce l'unica definizione di \u00abidea\u00bb dell'intero \"corpus\"; nel \"Simposio\" tema centrale \u00e8 l'Eros filosofico, che tanta fortuna avr\u00e0 nella filosofia e nella letteratura occidentale successiva; vi sono poi il \"Cratilo\", dedicato ad argomenti di carattere semantico, e l\"Eutidemo\", teso a dimostrare l'inconsistenza dell'eristica.\nInfine, non si pu\u00f2 non ricordare \"La Repubblica\", il secondo dialogo per lunghezza e senza dubbio la sua opera pi\u00f9 importante. Qui Platone espone le sue tesi sulla costituzione della citt\u00e0-stato ideale, la \"Kallipolis\", una citt\u00e0 governata dai filosofi in vista del Bene e del meglio, la cui popolazione \u00e8 organizzata in tre classi ad immagine dell'anima umana. Inoltre, il filosofo discute anche di dottrina della conoscenza, attraverso la metafora della linea e il mito della caverna (\"Libri VI\" e \"VII\"), e affronta il problema dell'immortalit\u00e0 dell'anima (il mito di Er, nel \"Libro X\").\nDialoghi della tarda maturit\u00e0.\nAl periodo della tarda maturit\u00e0 (tra il 368 e il 365 a.C.) vengono solitamente ricondotti tre dialoghi, che chiudono la seconda fase della produzione platonica per aprire la terza: il \"Fedro\", il \"Parmenide\" e il \"Teeteto\". Con questi dialoghi Platone inizia a porre in campo le questioni che saranno centrali nei dialoghi della vecchiaia (detti anche \"dialettici\").\nCon il \"Fedro\" Platone torna in grande stile al dialogo drammatico, scelta che indusse qualche studioso ad inserirlo tra i dialoghi giovanili. Tuttavia, recenti analisi stilometriche hanno autorevolmente dimostrato una datazione ben pi\u00f9 tarda.\nNel \"Parmenide\" Socrate e l'Eleate affrontano temi di carattere ontologico, che gi\u00e0 presagiscono le analisi del \"Sofista\". Anche la forma cambia, avvicinandosi allo stile degli ultimi dialoghi: dal dialogo narrato, nella prima parte, si passa ad un vero e proprio monologo di Parmenide, interrotto solo dalle frasi di assenso del suo interlocutore.\nInfine, il \"Teeteto\" segna un punto di svolta verso il definitivo ritorno al dialogo diretto. Euclide, infatti, nel riportare il dialogo all'amico Terpsione, sceglie di leggere un resoconto che si era appuntato dopo averne sentito parlare da Socrate, e che aveva successivamente corretto con l'aiuto del filosofo: nel fare questo, spiega Euclide, ha per\u00f2 evitato di inserire frasi come \u00abdisse\u00bb oppure \u00abconvenne\u00bb, che appesantiscono inutilmente la lettura. Segno questo di un cambio di rotta da parte di Platone, che a partire da questo dialogo torna alla forma drammatica.\nDialoghi dialettici o della vecchiaia.\nCon l'avanzare degli anni, Platone sembra dedicarsi a riformulare sotto una nuova luce le dottrine avanzate negli anni precedenti. Lo stile, come si \u00e8 visto, cambia: dal dialogo narrato si passa, per tramite del \"Teeteto\", alla forma drammatica. Anche il portavoce dell'autore muta, e progressivamente la figura di Socrate si riduce a semplice garante delle tematiche trattate, il cui contributo nella discussione \u00e8 nullo. Oltre al \"Filebo\", l'ultimo scritto in cui \u00e8 il maestro a condurre il dialogo, vediamo Socrate perdere il ruolo di protagonista (\"Sofista\", \"Politico\"), diventare un personaggio secondario (\"Clitofonte\", \"Timeo\", \"Crizia\", scritti in forma di trattati), e infine scomparire del tutto (\"Leggi\" ed \"Epinomide\").\nDiogene Laerzio racconta che Platone mor\u00ec a 80 anni mentre lavorava ad una revisione del prologo della \"Repubblica\". L'ultima sua opera sono \"Le leggi\", che al momento della morte si trovava ancora su tavolette cerate - quindi non ancora completata, che fu ricopiata da Filippo di Opunte, allievo e segretario del filosofo, il quale, sempre secondo Diogene, dovrebbe essere anche l'autore dell\"Epinomide\".\nElenco dei dialoghi in ordine cronologico.\nI dialoghi senza alcuna nota sono generalmente riconosciuti autentici. La nota (1) indica il mancato consenso generale che l'opera sia effettivamente di Platone, mentre la nota (2) indica l'opinione comunemente accettata dagli studiosi che Platone non ne sia l'autore.\n\"Apologia di Socrate\" - \"Critone\" - \"Ione\" - \"Eutifrone\" - \"Carmide\" - \"Lachete\" - \"Liside\" - \"Alcibiade primo\" (1) - \"Alcibiade secondo\" (1) - \"Ippia maggiore\" (1) - \"Ippia minore\" (1) - \"Menesseno\" - \"Protagora\" - \"Gorgia\" \n\"Clitofonte\" (1) - \"Menone\" - \"Fedone\" - \"Eutidemo\" - \"Simposio\" - \"La Repubblica\" - \"Cratilo\"\n\"Fedro\" - \"Parmenide\" - \"Teeteto\"\n\"Demodoco\" (2) - \"Sulla giustizia\" (2) - \"Sulla virt\u00f9\" (2) - \"Sisifo\" (2) - \"Erissia\" (2) - \"Assioco\" (2)\n\"Alcibiade secondo\" (2) - \"Amanti\" (2) - \"Ipparco\" (2) - \"Minosse\" (2) - \"Teage\" (2) - \"Epinomide\" (2)\nDall'interpretazione tradizionale si discosta Charles H. Kahn, secondo il quale non vi sono basi per poter datare con sicurezza i dialoghi di Platone, considerato che essi sono il risultato di successive revisioni operate dall'autore durante tutta la vita. Pertanto, Kahn propone di suddividere i dialoghi in tre gruppi, partendo da considerazioni stilistiche e senza alcuna pretesa di fornire un ordine cronologico: il primo gruppo (suddiviso a sua volta in 6 sottogruppi) \u00e8 costituito dai dialoghi che segnano il percorso verso \"La Repubblica\", dialogo che a sua volta apre il secondo gruppo, e a seguire il terzo, composto dai dialoghi dialettici.\nIn base alle indicazioni di Platone, Franco Trabattoni ricostruisce una sequenza parziale dei dialoghi descritta di seguito: \"\"Teeteto\", \"Eutifrone\", \"Sofista\", \"Politico\", \"Apologia\", \"Critone\" e \"Fedone\", che dovrebbero essere tutti ambientati nell'anno 399 a.C. L'Eutifrone si svolge nello stesso giorno del Teeteto, prima della morte di Socrate, mentre il \"Sofista\" si svolge fra gli stessi personaggi con la rilevante aggiunta dello \"Straniero di Elea\" e contiene un riferimento al patto orale del giorno prima. Platone indica anche che il \"Politico\" segue immediatamente al \"Sofista\", mentre gli ultimi tre sarebbero ambientati nelle due settimane successive. Lo schema contraddice la tripartizione tradizionale poich\u00e9 menziona alcuni dialoghi giovanili (\"Apologia\", Eutifrone\", Critone\"), intervallandoli a quelli dialettici."}
{"id": "225636", "revid": "307923", "url": "https://it.wikipedia.org/wiki?curid=225636", "title": "Forse che s\u00ec forse che no", "text": ""}
{"id": "225637", "revid": "1982", "url": "https://it.wikipedia.org/wiki?curid=225637", "title": "Ville-aux-Bois", "text": ""}
{"id": "225638", "revid": "1982", "url": "https://it.wikipedia.org/wiki?curid=225638", "title": "Villeneuve-au-Ch\u00e2telot", "text": ""}
{"id": "225639", "revid": "287204", "url": "https://it.wikipedia.org/wiki?curid=225639", "title": "Frou-Frou", "text": ""}
{"id": "225640", "revid": "400694", "url": "https://it.wikipedia.org/wiki?curid=225640", "title": "Frustrazione (disambigua)", "text": "Frustrazione, condizione psicologica umana, pu\u00f2 significare anche:"}
{"id": "225641", "revid": "1982", "url": "https://it.wikipedia.org/wiki?curid=225641", "title": "Villeneuve-au-Ch\u00eane", "text": ""}
{"id": "225642", "revid": "599013", "url": "https://it.wikipedia.org/wiki?curid=225642", "title": "Frutto acerbo", "text": ""}
{"id": "225643", "revid": "767487", "url": "https://it.wikipedia.org/wiki?curid=225643", "title": "Semiramis (gruppo musicale)", "text": "I Semiramis sono un gruppo musicale rock progressivo italiano proveniente da Roma.\nNel 2014, quarant'anni dopo lo scioglimento, tre dei membri storici hanno deciso di riprendere le fila del progetto anche con nuove uscite discografiche.\nStoria del gruppo.\nPrimi anni.\nI Semiramis nacquero nel 1970 con il nome Ipotesi di una Metamorfosi, che vedeva tra i suoi componenti Maurizio Zarrillo (tastiera), Marcello Reddavide (basso), Memmo Pulvano (batteria) e Maurizio Macos (voce). L'anno seguente, con l'ingresso di Michele Zarrillo, il gruppo cambi\u00f2 nome in Semiramis.\nNel periodo immediatamente successivo tennero una lunga serie di concerti e partecipazioni ai festival del rock d'avanguardia degli anni settanta; tra i pi\u00f9 importanti da citare: Be-In, di Napoli, Palasport di Roma e Torino, Festival Rock di Nettuno, Teatro Politeama di Palermo. Per la partecipazione al Festival Rock di Villa Pamphili, Macos viene sostituito dal quindicenne Michele Zarrillo (fratello di Maurizio) che, oltre a cantare, ricopre anche il ruolo di chitarrista. Michele Zarrillo proviene anch'esso da un altro gruppo romano: I Piccoli Lords. Dopo Villa Pamphili, Pulvano lascia il gruppo per motivi personali, venendo sostituito da Settimio Cor\u00e0, batterista dei Piccoli Lords. Quando quest'ultimo lascia il gruppo per incompatibilit\u00e0, Giampiero Artegiani propose al gruppo di acquisire Paolo Faenza come batterista e vibrafonista, portando cos\u00ec la formazione definitiva.\nNel 1973 partecipano al Festival Pop di Viterbo insieme ad altri artisti come Alan Sorrenti e Mauro Pelosi.\n\"Dedicato a Frazz\" e lo scioglimento.\nCon la formazione al completo i Semiramis realizzarono il concept album \"Dedicato a Frazz\", in puro stile progressive, con influenze anglo/mediterranee, come d'altronde succedeva per la maggior parte dei gruppi italiani. Il personaggio Frazz \u00e8 uno psicopatico in conflitto con il mondo che lo circonda, e finisce per risolvere il suo dramma interiore suicidandosi. Il nome Frazz nasce dalle iniziali dei cinque componenti (Faenza - Reddavide - Artegiani - Zarrillo - Zarrillo). L'album, prodotto dalla Trident Records, vanta una copertina diventata cult per gli amanti del rock progressivo italiano, che fu realizzata da Gordon Faggetter. L'album fu definito dalla critica del settore una pietra miliare del rock progressive italiano, e, dopo oltre 40 anni, viene ristampato e venduto ancora in tutto il mondo.\nNel 1974 Reddavide parte per il servizio militare e lascia il gruppo. Anche Maurizio Zarrillo abbandona poco tempo dopo. I due vengono sostituiti da Julio Ferrarin (tastiera) e Tony Massarutto (basso). Con questa formazione i Semiramis tengono qualche concerto, ma poco dopo si sciolgono definitivamente. Gli unici a restare nell'ambiente sono Giampiero Artegiani, cantautore in attivit\u00e0 dal 1983 al 1993, nonch\u00e9 produttore e autore, oltre di testi per Michele Zarrillo e di musiche per Franco Califano, della ormai celeberrima \"Perdere l'amore\", affidata a Massimo Ranieri per il Festival di Sanremo del 1988, concluso da vincitore, e il predetto Michele Zarrillo, ancor oggi sulla breccia come cantante e cantautore di successo, presente anche al Festival di Sanremo 2017.\nRitorno.\nSu iniziativa di Paolo Faenza, dopo circa 44 anni dall'uscita di \"Dedicato a Frazz\" i Semiramis tornano sulla scena con una nuova formazione che vede, oltre a Paolo Faenza, Maurizio Zarrillo e Giampiero Artegiani, i veterani della band, anche Ivo Mileto (basso), Rino Amato (tastiere), Antonio Trapani (chitarra elettrica) e la voce di Vito Ardito. Dal 2016 hanno ripreso il via per una nuova serie di concerti in Italia e all'estero, con la possibile realizzazione di un nuovo album in studio. Michele Zarrillo e Marcello Reddavide, invece, hanno preferito non riprendere l'avventura con i vecchi compagni. Il 7 luglio 2017 muore improvvisamente a Roma Maurizio Zarrillo, per cui Daniele Sorrenti ritorna in formazione alle tastiere per completare il gruppo.\nIl 4 febbraio 2019 Artegiani \u00e8 morto dopo una lunga malattia."}
{"id": "225644", "revid": "1305772", "url": "https://it.wikipedia.org/wiki?curid=225644", "title": "Furia", "text": ""}
{"id": "225645", "revid": "599013", "url": "https://it.wikipedia.org/wiki?curid=225645", "title": "Furia nera", "text": ""}
{"id": "225646", "revid": "287204", "url": "https://it.wikipedia.org/wiki?curid=225646", "title": "Gangsters", "text": ""}
{"id": "225647", "revid": "417119", "url": "https://it.wikipedia.org/wiki?curid=225647", "title": "Germinal", "text": ""}
{"id": "225648", "revid": "810736", "url": "https://it.wikipedia.org/wiki?curid=225648", "title": "Gioco mortale", "text": ""}
{"id": "225649", "revid": "339392", "url": "https://it.wikipedia.org/wiki?curid=225649", "title": "Principessa Leia Organa", "text": ""}
{"id": "225650", "revid": "599013", "url": "https://it.wikipedia.org/wiki?curid=225650", "title": "Gioco perverso", "text": ""}
{"id": "225651", "revid": "1305772", "url": "https://it.wikipedia.org/wiki?curid=225651", "title": "Giamaica (disambigua)", "text": ""}
{"id": "225652", "revid": "287204", "url": "https://it.wikipedia.org/wiki?curid=225652", "title": "Gioia di vivere", "text": ""}
{"id": "225653", "revid": "599013", "url": "https://it.wikipedia.org/wiki?curid=225653", "title": "Giovani amanti", "text": ""}
{"id": "225654", "revid": "901462", "url": "https://it.wikipedia.org/wiki?curid=225654", "title": "Giovanna la pallida", "text": ""}
{"id": "225655", "revid": "287204", "url": "https://it.wikipedia.org/wiki?curid=225655", "title": "Giovanna la pazza", "text": ""}
{"id": "225656", "revid": "287204", "url": "https://it.wikipedia.org/wiki?curid=225656", "title": "Hershef", "text": "Hershef (egizio \"\u1e24ry-\u0161=f\" \"Colui che \u00e8 sul suo stagno\"; trascritto in greco come \"Harsaphes\") \u00e8 una divinit\u00e0 egizia appartenente alla religione dell'antico Egitto. Era venerato a Heracleopolis Magna, nel ventesimo distretto dell'Alto Egitto.\nCulto.\nFu identificato con gli dei egizi Ra e Osiride ed assimilato ad Eracle nella mitologia greca.\nL'identificazione con Eracle potrebbe spiegarsi con il fatto che il suo nome in epoca tarda fu reso a volte come \"\u1e24ry-\u0161f.t\" \"Colui che ha grande forza\".\nHershef fu un dio creatore che nacque dalle acque primordiali affiorando sul fiore di loto.\nVeniva raffigurato come un uomo con la testa di ariete."}
{"id": "225657", "revid": "599013", "url": "https://it.wikipedia.org/wiki?curid=225657", "title": "Giubbe rosse", "text": ""}
{"id": "225659", "revid": "599013", "url": "https://it.wikipedia.org/wiki?curid=225659", "title": "Gli ammutinati del Bounty", "text": ""}
{"id": "225661", "revid": "599013", "url": "https://it.wikipedia.org/wiki?curid=225661", "title": "Gli amori di Carmen", "text": ""}
{"id": "225662", "revid": "9", "url": "https://it.wikipedia.org/wiki?curid=225662", "title": "KaZaA", "text": ""}
{"id": "225663", "revid": "117678389", "url": "https://it.wikipedia.org/wiki?curid=225663", "title": "Gli imbroglioni", "text": ""}
{"id": "225664", "revid": "599013", "url": "https://it.wikipedia.org/wiki?curid=225664", "title": "Gli inesorabili", "text": ""}
{"id": "225665", "revid": "932457", "url": "https://it.wikipedia.org/wiki?curid=225665", "title": "Gli occhi del testimone", "text": ""}
{"id": "225666", "revid": "599013", "url": "https://it.wikipedia.org/wiki?curid=225666", "title": "Gli ultimi filibustieri", "text": ""}
{"id": "225667", "revid": "599013", "url": "https://it.wikipedia.org/wiki?curid=225667", "title": "Gli ultimi giorni", "text": ""}
{"id": "225668", "revid": "1494169", "url": "https://it.wikipedia.org/wiki?curid=225668", "title": "Gli ultimi giorni di Pompei", "text": ""}
{"id": "225670", "revid": "1745361", "url": "https://it.wikipedia.org/wiki?curid=225670", "title": "Maria Tudor", "text": "Biografia.\nFamiglia.\nEra la figlia quintogenita del re lancasteriano Enrico VII d'Inghilterra e della regina Elisabetta di York. Era sorella minore del re Enrico VIII, dunque zia dei re Edoardo VI d'Inghilterra, Maria I d'Inghilterra ed Elisabetta I d'Inghilterra.\nLa principessa Maria rimase orfana di madre a 7 anni; a 13 anni mor\u00ec anche suo padre Enrico VII, a cui succedette il figlio di quest'ultimo Enrico VIII. Maria e il fratello erano profondamente legati, tanto che alla prima figlia, avuta da Caterina d'Aragona, il re avrebbe messo nome Maria.\nLa regina Caterina d'Aragona, con Enrico VIII, riusc\u00ec a mettere al mondo solo un bambino maschio (Enrico, duca di Cornovaglia) che mor\u00ec presto e una bambina esile e malaticcia (Maria I).\nPer Enrico quindi gli eventuali futuri figli di sua sorella Maria rappresentavano una delle poche speranze di continuit\u00e0 della dinastia. Maria ed Enrico avevano poi una sorella pi\u00f9 grande, Margherita Tudor, che and\u00f2 in sposa a Giacomo IV di Scozia. Tuttavia era stato stabilito che al trono d'Inghilterra fossero esclusi di diritto sovrani stranieri. Ci\u00f2 infatti avrebbe scritto poi Enrico nel suo testamento.\nRegina di Francia.\nNella complessa politica seguita dai vari Stati, il matrimonio rivestiva un mezzo per evitare ulteriori guerre e creare pace e alleanze. Fu cos\u00ec che, dopo aver sconfitto i francesi, Enrico nel 1514 decise di dare in sposa Maria, appena diciottenne, a Luigi XII di Francia, vedovo e di oltre trent'anni pi\u00f9 vecchio rispetto alla giovane sposa.\nLa ragazza, che era innamorata e prima fidanzata di Carlo V, nipote di Ferdinando II di Aragona, accett\u00f2 questo progetto matrimoniale a malincuore, ponendo per\u00f2 come condizione che, quando fosse rimasta vedova (cosa che si presumeva sarebbe avvenuta in breve tempo considerando l'et\u00e0 e la salute del promesso sposo), avrebbe poi sposato chiunque lei volesse. Per rendere ancor pi\u00f9 allettante il matrimonio, lo sposo aveva promesso a Maria di ricoprirla di gioielli.\nDurante la traversata della Manica, la flotta che trasportava il seguito nuziale della principessa sub\u00ec una violenta tempesta: delle 14 navi che salparono il 2 ottobre 1514 da Dover, solo 4 raggiunsero la meta, Boulogne. Al momento dello sbarco, inoltre, la nave con a bordo la sposa si incagli\u00f2 alla bocca del porto e Maria dovette essere trasportata a braccia. Tra il seguito inglese vi erano anche due dame all'epoca sconosciute: le sorelle Maria e Anna Bolena.\nDopo il problematico sbarco, da quando gli sposi si incontrarono per la prima volta ad Abbeville, il 9 ottobre 1514, Maria ricopr\u00ec il suo ruolo come sposa diligente e premurosa. Si prese cura del marito, malato, e quando lui mor\u00ec, lo pianse sinceramente. Il matrimonio nel complesso dur\u00f2 meno di tre mesi, perch\u00e9 Luigi XII mor\u00ec il primo gennaio 1515.\nIl secondo matrimonio.\nAlla corte francese Maria aveva avuto modo di conoscere Charles Brandon, duca di Suffolk, che si trovava l\u00ec in missione diplomatica. La ragazza, rimasta vedova, memore della promessa del fratello, volle lui come futuro marito. Sebbene la prospettiva di un matrimonio regale fosse alquanto allettante, Brandon era per\u00f2 grandissimo amico di Enrico e quindi non intendeva compiere nessun atto senza il suo formale consenso. Il matrimonio tra una principessa e un suddito divenuto nobile di recente poneva dei problemi. La scaltra e testarda Maria, tra scenate, lacrime e minacce, riusc\u00ec a convincere il duca a sposarla.\nAppena i due sposi tornarono in Inghilterra, Enrico VIII avrebbe voluto giustiziare il cognato per il tradimento subito. Tuttavia era troppo legato a entrambi per prendere una simile decisione. Quando nacque il primo figlio, Maria fu lieta di chiamarlo come l'adorato fratello.\nIl divorzio di Enrico VIII.\nAll'epoca in cui Enrico stava pensando a come ripudiare Caterina, Brandon aveva invece problemi con la prima moglie. Prima di Maria, egli aveva infatti sposato Margaret Mortimer. Stancatosi di lei, aveva chiesto una dispensa papale che gli consentisse il divorzio, sulla base del fatto che tra i coniugi vi era una stretta parentela. La richiesta venne accolta e il duca pot\u00e9 sposare Ann Brown e poi Maria.\nMargaret per\u00f2 continu\u00f2 in seguito a minacciare la legalit\u00e0 del terzo matrimonio e quindi la legittimit\u00e0 al trono d'Inghilterra dei figli avuti da Maria. La faccenda fu risolta dall'astuto cardinale Thomas Wolsey, consigliere di Enrico, che anche in passato aveva risolto non pochi problemi legali a Brandon.\nFu anche grazie all'esperienza dell'amico che Enrico si sent\u00ec fiduciosamente legittimato a divorziare da Caterina. Tuttavia Maria era molto affezionata alla cognata, ammirata da tutti a corte, e non accett\u00f2 mai il divorzio del fratello e soprattutto il matrimonio con Anna Bolena, definita dalla sua famiglia, una sgualdrina.\nIl disprezzo nei confronti della seconda moglie del fratello si tramut\u00f2 in vero e proprio odio quando Anna accus\u00f2 Brandon di incesto con la figlia. Maria non manc\u00f2 quindi di assalirla verbalmente, cosa che invece poteva risultare fatale agli altri cortigiani costretti quindi a sopportare i soprusi della nuova regina in silenzio. Per vendicare l'affronto subito dalla nipote, lo zio di Anna, il duca di Norfolk, non potendo attaccare direttamente l'amata e protetta sorella del re, diede ordine di assassinare i seguaci di Brandon nell'abbazia di Westminster. Brandon a sua volta voleva vendicarsi uccidendo i sicari ma Enrico intervenne in tempo per evitare altre stragi.\nMorte.\nMaria mor\u00ec a 37 anni. Sei settimane dopo la sepoltura, Brandon diede scandalo risposandosi per la quarta volta: la sposa era una ragazzina di 14 anni, fidanzata con il figlio.\nNel testamento di Edoardo VI furono cancellati i nomi di Maria ed Elisabetta, figlie illegittime di Enrico, e sostituite con i discendenti di Frances Brandon (Jane, Catherine e Mary Grey) e, in mancanza di eredi, con i figli di Eleanor Brandon (Margaret Clifford).\nAlla morte di Edoardo, la corona pass\u00f2 dunque a Jane Grey ma Maria, figlia di Enrico VIII, rivendic\u00f2 i suoi diritti ereditari: le strapp\u00f2 il titolo e la fece giustiziare.\nDiscendenza.\nMaria e il secondo marito ebbero tre figli:"}
{"id": "225671", "revid": "74801", "url": "https://it.wikipedia.org/wiki?curid=225671", "title": "Chandolin", "text": "Chandolin (toponimo francese) \u00e8 una frazione di 134 abitanti del comune svizzero di Anniviers, nel Canton Vallese (distretto di Sierre).\nGeografia fisica.\nAyer si trova anella Val d'Anniviers.\nStoria.\nGi\u00e0 comune autonomo istituito nel 1821 per scorporo da quello di Luc (dal 1904 Saint-Luc), che si estendeva per 16,7\u00a0km\u00b2 e che comprendeva anche le frazioni di Fang e Sousillon, nel 2009 \u00e8 stato accorpato agli altri comuni soppressi di Ayer, Grimentz, Saint-Jean, Saint-Luc e Vissoie per formare il nuovo comune di Anniviers.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "225674", "revid": "599013", "url": "https://it.wikipedia.org/wiki?curid=225674", "title": "I commedianti", "text": ""}
{"id": "225675", "revid": "697352", "url": "https://it.wikipedia.org/wiki?curid=225675", "title": "I conquistatori", "text": ""}
{"id": "225676", "revid": "599013", "url": "https://it.wikipedia.org/wiki?curid=225676", "title": "I diabolici", "text": ""}
{"id": "225677", "revid": "599013", "url": "https://it.wikipedia.org/wiki?curid=225677", "title": "I difensori della legge", "text": ""}
{"id": "225678", "revid": "1592097", "url": "https://it.wikipedia.org/wiki?curid=225678", "title": "I falsari", "text": ""}
{"id": "225679", "revid": "599013", "url": "https://it.wikipedia.org/wiki?curid=225679", "title": "I figli del divorzio", "text": ""}
{"id": "225680", "revid": "125692413", "url": "https://it.wikipedia.org/wiki?curid=225680", "title": "I misteri di Parigi", "text": ""}
{"id": "225681", "revid": "599013", "url": "https://it.wikipedia.org/wiki?curid=225681", "title": "I monelli", "text": ""}
{"id": "225682", "revid": "1305772", "url": "https://it.wikipedia.org/wiki?curid=225682", "title": "Apoftegma", "text": "Apoftegma (o apotegma, in greco \u1f00\u03c0\u03cc\u03c6\u03b8\u03b5\u03b3\u03bc\u03b1, \"apophthegma\", da \u1f00\u03c0\u03bf\u03d5\u03b8\u03ad\u03b3\u03b3\u03bf\u03bc\u03b1\u03b9: \"pronuncio\") \u00e8 un sostantivo di origine greca il cui significato va rintracciato in relazione ai verbi \"apophth\u00e9nghesthai\", che significa \"enunciare una sentenza\", o \"apophtheggomai\" che significa \"enunciare una risposta in forma definitiva\".\nLa parola, quindi, assume il significato di \"detto\", \"sentenza\", \"massima\" e si usa per una frase o sentenza di tipo aforistico, che reca in estrema sintesi una verit\u00e0 profonda e al contempo stringente. In particolare l'apoftegma ha dei tratti in comune con l'aneddoto, con la sentenza e con il proverbio, pur non essendo completamente riconducibile ad alcuno di essi.\nLetteratura apoftegmatica.\nCome l'aneddoto, l'apoftegma fa riferimento a una precisa situazione storica, e ha come protagonisti delle persone reali; ma a differenza dell'aneddoto, che solitamente ha un carattere esemplificativo o comunque marginale rispetto al contesto, talora quasi di curiosit\u00e0, un apoftegma \u00e8 sempre interamente auto-conclusivo, e ha una rilevanza per s\u00e9; inoltre mentre un aneddoto pu\u00f2 consistere indifferentemente in un resoconto di atti o di parole, l'apoftegma ha il suo compimento nel carattere puramente verbale.\nL'apoftegma \u00e8 certo una sentenza; ma pi\u00f9 precisamente \u00e8 un particolare tipo di sentenza, enunciata dal protagonista \"in risposta\" a un discorso altrui, o affermazione, o domanda, oppure come chiosa che racchiuda compiutamente un dato evento. Rispetto al proverbio, invece, manca una precisa volont\u00e0 a priori di esprimere una considerazione o verit\u00e0 di carattere universale, sebbene da questo punto di vista un apoftegma possa sovente risultare effettivamente \"proverbiale\".\nL'apoftegma, in genere, \u00e8 riferito a rivelazioni oracolistiche, profetiche o filosofiche. La Bibbia contiene libri apoftegmatici, come il \"Libro dei Proverbi\". Celebri sono anche, per esempio, gli apoftegmi dei Padri del deserto, raccolti in due grandi collezioni, quella alfabetica (cio\u00e8 secondo l'ordine alfabetico dei monaci cui sono attribuiti i detti e i racconti memorabili) e quella sistematica (cio\u00e8 per temi). Gli apoftegmi sono una fonte preziosa per la storia della spiritualit\u00e0 e le origini del monachesimo cristiano, ricchi di arguzie, di annotazioni pittoresche, di informazioni sulla vita nel deserto egiziano del IV secolo. Da ricordare anche i vari apoftegmi pronunciati dai Sette savi, che in pratica inaugurano la storia del pensiero occidentale.\nEsempi letterari.\nCelebri sono anche gli \"Apoftegmi spartani\" di Plutarco, che hanno largamente contribuito a rafforzare nei secoli a venire il fascino della cosiddetta \"leggenda di Sparta\".\nEsistono poi intere letterature e filosofie in stile apoftegmatico, pur con l'aspetto esteriore del saggio: si pensi a Montaigne o a Emerson. Anche il padre filippino portoghese, Manuel Bernardes, riporta una importante raccolta di apoftegmi nella sua opera \"Nova Floresta ou Silva de V\u00e1rios Ap\u00f3tegmas\". Anche \"Cos\u00ec parl\u00f2 Zarathustra\" di Friedrich Nietzsche \u00e8 un esempio di testo che si rif\u00e0 a uno stile apoftegmatico; Nietzsche era infatti un fiero e convinto sostenitore della scrittura per frammenti aforistici come mezzo per manifestare la propria superiorit\u00e0 logica e intellettuale.\nNella tradizione filosofica neoplatonica, il sapiente, nello sforzo di conoscere l'inconoscibile e di descrivere la realt\u00e0 dietro ai fenomeni, predilige costantemente esprimersi attraverso l'apoftegma (vedi in particolare Diogene Laerzio e la sua \"Doxografia\")."}
{"id": "225683", "revid": "1656773", "url": "https://it.wikipedia.org/wiki?curid=225683", "title": "I pirati della Malesia", "text": ""}
{"id": "225684", "revid": "697352", "url": "https://it.wikipedia.org/wiki?curid=225684", "title": "I protagonisti", "text": ""}
{"id": "225685", "revid": "729019", "url": "https://it.wikipedia.org/wiki?curid=225685", "title": "Erschmatt", "text": "Erschmatt (toponimo tedesco; in dialetto locale \"Eersch\") \u00e8 una frazione di 279 abitanti del comune svizzero di Leuk, nel Canton Vallese (distretto di Leuk).\nStoria.\nGi\u00e0 comune autonomo che si estendeva per 11,2\u00a0km\u00b2 e che comprendeva anche la frazione di Brentschen, nel 2013 \u00e8 stato accorpato al comune di Leuk.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "225686", "revid": "599013", "url": "https://it.wikipedia.org/wiki?curid=225686", "title": "I quattro moschettieri", "text": ""}
{"id": "225688", "revid": "858648", "url": "https://it.wikipedia.org/wiki?curid=225688", "title": "I senza Dio", "text": ""}
{"id": "225689", "revid": "104485", "url": "https://it.wikipedia.org/wiki?curid=225689", "title": "Maschera", "text": "La maschera \u00e8 un manufatto o un indumento che si indossa per ricoprire l'intero viso o una parte di esso. Utilizzata fin dalla preistoria per rituali religiosi, la si ritrova anche nelle rappresentazioni teatrali o in feste popolari come il Carnevale.\nIn tutto il mondo, le maschere possono essere molto diverse fra loro per materiale, forma (tratti zoomorfi, facce buffe), colore.\nOrigine del nome.\nIncerto l'etimo della parola: una prima ipotesi lo vorrebbe di origine preindoeuropea, da \"masca\" (\"fuliggine\", \"fantasma nero\"). Una seconda ipotesi, non incompatibile con la prima, lo deriverebbe dal latino tardo e medievale \"masca\", strega (significato in cui \u00e8 attestato nell'editto di Rotari: \u00ab\"strigam, quod est Masca\"\u00bb), tuttora utilizzato in tal senso nella lingua piemontese.\nSi trova traccia dell'origine del termine nell'antico alto tedesco (leggi longobarde) e nel provenzale \"masc\", stregone. Dal significato originale si giunge successivamente a quello di fantasma, larva, aspetto camuffato per incutere paura. L'evoluzione linguistica port\u00f2 probabilmente all'aggiunta di una \u2018r\u2019 facendo assumere al termine la forma dapprima di \"mascra\" e successivamente di \"mascara\".\nAlcuni studiosi hanno suggerito una derivazione dell'etimo dalla locuzione araba \"maschara\" o \"mascharat\", buffonata, burla, derivante dal verbo \"sachira\", deridere, burlare, importata nel linguaggio medievale dalle crociate. Tuttavia tale vocabolo \u00e8 gi\u00e0 presente in alcuni testi anteriori alle crociate.\nIl \"Dizionario etimologico italiano\" di Carlo Battisti e Giovanni Alessio lo riconosce come relitto del sostrato pregallico, riconducibile al termine \"baska\" da cui abbiamo il verbo francese \"rabacher\" (antico francese \"rabaschier\"), fare fracasso.\nSi \u00e8 dunque probabilmente giunti ad una sorta di processo di assimilazione all'interno del significante 'maschera' sia dell'aspetto primordiale di 'anima cattiva' o 'defunto', sia di un aspetto goliardico e festoso.\nStoria.\nAntica Roma.\nTestimone illustre dell'utilizzo rituale della maschera \u00e8 Virgilio, che in un passo delle Georgiche (Georgiche II, 380 sgg.), descrive le maschere indossate in onore di Bacco, in un clima celebrativo gioioso e spensierato, come \u201cora horrenda\u201d.\nTuttavia il rapporto fra maschera e morte si accentua nuovamente nel mondo ellenistico e all'interno dei culti misterici romani.\nLa maschera di Sileno, ad esempio, diviene uno dei simboli per eccellenza della morte iniziatica (cfr. affreschi della Villa dei Misteri a Pompei); all'interno del contesto greco-romano possiamo cos\u00ec ritrovare l'interrelazione fra sacro e profano, attuata per mezzo dell'uso teatrale della maschera.\nMedioevo.\nNella Venezia del medioevo, durante le pestilenze, i medici erano soliti indossare una maschera il cui lungo naso veniva riempito di spezie a un doppio scopo: in primo luogo coprire i miasmi emanati dai corpi degli appestati e secondariamente offrire una difesa, seppur debole, dal contagio per l'inalazione dell'aria. Tale oggetto viene appunto definito \"maschera dello speziale\".\nFunzioni della maschera.\nUso religioso.\nComune a innumerevoli popolazioni era l'utilizzo di tale simbolo sin dall'et\u00e0 arcaica, raramente sostituito, ma spesso affiancato da pitture corporali, tatuaggi o scarificazioni. Esso si configura come un efficace mezzo di comunicazione tra gli uomini e le divinit\u00e0, essendo uno strumento che permette di alienarsi dalle convenzioni spazio-temporali, al fine di proiettarsi all'interno di un mondo \u2018altro\u2019, divino, rituale, mistico. Colui che indossa la maschera perde la propria identit\u00e0 per assumere quella dall'oggetto rituale rappresentata.\nDurante il Paleolitico Superiore, come testimoniato da alcune pitture rupestri in Francia, nel Sahara e nell'Africa meridionale, le maschere furono associate a pratiche di magia omeopatica all'interno di danze antecedenti la caccia. Frequente \u00e8 anche l'accostamento della maschera a riti guerrieri o ancor pi\u00f9 a pratiche funerarie.\nNell'antica Africa venivano usate maschere per nascondere il volto e rappresentare il Dio. Le maschere africane in casa, per superstizione, si accaniscono contro una persona con disgrazie malanni che la possono portare sino alla morte.\nUso funerario.\nUn esempio significativo dell'uso funerario della maschera \u00e8 presente presso la civilt\u00e0 Egizia (cfr. pratica dell'imbalsamazione), dove l'utilizzo di tali oggetti \u00e8 attestato a partire dall'Antico regno, sino all'Epoca Romana (I secolo d.C.). Le maschere funerarie compaiono anche nelle tombe regali Micenee (cfr. tomba di Agamennone) ed attraverso i fenici si diffondono nelle zone occidentali d'influenza punica. Nella Grecia arcaica e classica, la maschera non conserva la sua pi\u00f9 diretta funzione funeraria, non viene pi\u00f9 deposta sul volto del cadavere, ma resta pur sempre legata alla sfera della morte, dell'ira degli dei (maschere rituali di divinit\u00e0 nel loro aspetto irato, esibite dai sacerdoti, in particolare durante rituali misterici) o della natura selvaggia. In questa tipologia di impiego \u00e8 spesso uno strumento di comunicazione con lo spirito del defunto per evitare che questi nuocia ai congiunti.\nUso culturale.\nNel mondo greco, sin dal VI sec. (Megara Hyblea) le maschere sono utilizzate nel teatro attico e nei teatri di Atene e di tutte le regioni. Sono state realizzate in materiali deperibili e non sono giunte a noi.\nRiproduzioni di esse, ma di dimensioni inferiori sono attestate in terracotta e sono state trovate sia in Grecia (soprattutto Atene), che in Magna Grecia, in Sicilia, in Etruria e nell'Italia centrale) insieme a statuette comiche. Sono state trovate in scavi, sia in aree di abitato (Adrano (CT) Lipari (ME), Siracusa), che in necropoli, in alcuni corredi di tombe o in aree che raccolgono corredi di tombe dismesse o destinate a riti. La maschera associata ad altri manufatti fittili e pittorici \u00e8 particolarmente frequente nei rinvenimenti di fine IV sec. a.C. di Lipari (ME) dove \u00e8 probabilmente un simbolo della partecipazione della comunit\u00e0 e di suoi singoli esponenti (infanti o giovani) alla comunit\u00e0 culturale e rituale. Non sembra che necessariamente questo rinvii a profonde adesioni alla religiosit\u00e0 dei misteri dionisiaci, ma rappresenti una autorappresentazione dei defunti come esponenti di un mondo in cui \u00e8 viva e significativa la conoscenza di testi, di miti e di tradizioni espressi in lingua greca.\nUso nel teatro.\nNel teatro greco le maschere avevano la doppia funzione di caratterizzare il personaggio e di fungere da cassa di risonanza sonora per amplificare la voce e rendere pi\u00f9 udibili i dialoghi.\nIl teatro osco, una forma di teatro diffuso nel centro Italia prima della conquista romana usava caratteri fissi per i personaggi rappresentati da maschere. La commedia dell'arte (\"comedie italienne\") fa uso di maschere che si estendono, diventano costumi e ricoprono tutto il corpo.\nL'uso di maschere \u00e8 adottato nelle forme di teatro tradizionale di tutto il mondo.\nConcezione antropologica.\nImportante \u00e8 sottolineare brevemente come le numerose ricerche etnoantropologiche hanno distinto le differenti funzioni della maschera all'interno delle varie aree continentali: in linea molto generale, la maschera \u00e8 strumento con cui captare la forza soprannaturale degli spiriti e appropriarsene, utilizzandola a beneficio della comunit\u00e0.\nSpesso \u00e8 associata al culto degli antenati. Il soggetto umano o animale \u00e8 il pi\u00f9 diffuso; essa deve comunque assomigliare allo spirito sul quale si desidera agire, nascondendo colui che la indossa.\nTuttavia la maschera non \u00e8 un travestimento con il quale si cerca di nascondere la propria identit\u00e0 personale, l'uomo mascherato non vuole farsi passare per una divinit\u00e0, ma \u00e8 la divinit\u00e0 stessa che lo possiede.\nConcezione psicologica.\nIn psicologia indossare una maschera \u00e8 una metafora per distinguere i tipi di atteggiamenti tenuti nelle diverse situazioni della vita (ad esempio non mi atteggio con il mio direttore come faccio con il/la mio/a compagno/a), quindi si pu\u00f2 indossare la maschera dell'impiegato, come quella del burlone o del marito e ognuna in realt\u00e0 non maschera nulla, ma permette di mostrare un lato della propria personalit\u00e0. Infatti noi non siamo solo amici, compagni, lavoratori, politicamente schierati ecc. ecc. ma siamo l'essenza che interpreta tutti questi ruoli."}
{"id": "225690", "revid": "291713", "url": "https://it.wikipedia.org/wiki?curid=225690", "title": "Guttet", "text": "Guttet (toponimo tedesco) \u00e8 una frazione del comune svizzero di Guttet-Feschel, nel Canton Vallese (distretto di Leuk).\nStoria.\nGi\u00e0 comune autonomo che comprendeva anche le frazioni di Gr\u00e4chmatten e Wiler, nel 2000 \u00e8 stato accorpato all'altro comune soppresso di Feschel per formare il nuovo comune di Guttet-Feschel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "225691", "revid": "1776051", "url": "https://it.wikipedia.org/wiki?curid=225691", "title": "Feschel", "text": "Feschel (toponimo tedesco) \u00e8 una frazione del comune svizzero di Guttet-Feschel, nel Canton Vallese (distretto di Leuk).\nStoria.\nGi\u00e0 comune autonomo, nel 2000 \u00e8 stato accorpato all'altro comune soppresso di Guttet per formare il nuovo comune di Guttet-Feschel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "225692", "revid": "729019", "url": "https://it.wikipedia.org/wiki?curid=225692", "title": "Guttet-Feschel", "text": "Guttet-Feschel (toponimo tedesco) \u00e8 un comune svizzero di 421 abitanti del Canton Vallese, nel distretto di Leuk.\nStoria.\n\u00c8 stato istituito 2000 con la fusione dei comuni soppressi di Feschel e Guttet.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "225695", "revid": "15756", "url": "https://it.wikipedia.org/wiki?curid=225695", "title": "Maschera (teatro)", "text": "Una maschera \u00e8 un oggetto che riproduce generalmente le fattezze di un volto (umano, animale o soprannaturale) e che viene indossato sul volto per rappresentazioni teatrali o folcloristiche.\nLe maschere sono usate in molte tradizioni teatrali diverse come il teatro \"n\u014d\" giapponese e il teatro classico greco e latino.\nStoria.\nL'uso della maschera fu inizialmente zoomorfo, e si fa risalire alla preistoria. Sulle pareti della grotta dei \"deux fr\u00e8res\", sui Pirenei francesi, un dipinto rappresenta un cacciatore mascherato da capra, durante la caccia. La tradizione di travestirsi con pelli e maschere di animali e di imitarne le movenze \u00e8 presente in tutte le culture umane.\nNel teatro greco, che le us\u00f2 sistematicamente sin dalle origini, le maschere avevano la doppia funzione di caratterizzare il personaggio e renderlo visibile anche a grande distanza (date le dimensioni dei teatri greci). Le maschere, almeno dal IV secolo a.C. in poi, avevano caratteri fissi (il giovane, il vecchio, il satiro, ecc..) e accessori diversi (parrucche, vesti, bastoni, copricapi, scarpe con zeppe sopraelevate, ecc.) che servivano per attribuire con sicurezza il ceto di appartenenza, lo stato d'animo, l'et\u00e0 e il carattere del personaggio che andava in scena.\nTra le pi\u00f9 antiche maschere italiane vi sono i mamuthones sardi, con pelli di capra e campanacci che risuonano ad ogni suo movimento. Ancora oggi queste maschere sono utilizzate durante feste rituali nel centro-nord della Sardegna, accompagnata da altre maschere raffiguranti animali. Maschere simili (a forma di bestie, diavoli, demoni) si ritrovano nelle tradizioni natalizie e carnevalesche delle Dolomiti, come nel corteo di San Nicola in val Pusteria e nel carnevale di Sappada.\nIn Europa l'uso della maschera ebbe grande successo con la commedia dell'arte italiana del Cinquecento, che elabor\u00f2 le caratteristiche maschere dei personaggi a partire da maschere precedenti e da animali. Per esempio il personaggio di Arlecchino \u00e8 stata spesso modellata sul muso di una scimmia o nella versione pi\u00f9 conosciuta di gatto, con la quale l'attore che la calza assume anche le movenze feline, a scatti e salti. Il Capitan Spaventa deriva da una maschera canina, Pantalone da un volatile (un uccellaccio), Brighella \u00e8 mezzo cane e mezzo gatto, il Dottore si ispira al maiale o al toro.\nL'uso della maschera nella commedia dell'arte prosegu\u00ec fino all'incirca al XVIII secolo, quando Carlo Goldoni, allo scopo di riformare il teatro, obblig\u00f2 gradualmente gli attori a riferirsi a un testo scritto, invece che a un canovaccio improvvisato, eliminando parallelamente le maschere e conferendo ai personaggi un'individualit\u00e0 sempre pi\u00f9 marcata, che port\u00f2 alla trasformazione della commedia dell'arte in commedia scritta.\nL'artigianato della maschera da commedia riprese vita nel '900 a ridosso dell'esperienza strehleriana. Amleto Sartori, scultore, reinvent\u00f2 la tecnica di costruzione della maschera in cuoio su stampo di legno. Ad oggi le maschere vengono realizzate con i pi\u00f9 moderni materiali a disposizione, tra i quali silicone, gomme poliuretaniche, vetroresina e gomma lattice. Ne viene creato un modello in creta, da l\u00ec il calco in gesso (negativo) e infine il prodotto finito (positivo)."}
{"id": "225696", "revid": "110157", "url": "https://it.wikipedia.org/wiki?curid=225696", "title": "Inden (Svizzera)", "text": "Inden (toponimo tedesco) \u00e8 un comune svizzero di 110 abitanti del Canton Vallese, nel distretto di Leuk.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225779", "revid": "1776051", "url": "https://it.wikipedia.org/wiki?curid=225779", "title": "Salgesch", "text": "Salgesch (toponimo tedesco; in francese \"Salquenen\") \u00e8 un comune svizzero di 1\u00a0470 abitanti del Canton Vallese, nel distretto di Leuk.\nStoria.\nIl villaggio \u00e8 attestato con il nome \"Salquenum\" dal 1225 circa.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nDopo la Seconda guerra mondiale l'allevamento \u00e8 stato sostituito dalla viticoltura: oggi a Salgesch si trovano 203 ettari di vigneti e oltre 40 produttori. .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225780", "revid": "21880", "url": "https://it.wikipedia.org/wiki?curid=225780", "title": "Morbo di Chagas", "text": ""}
{"id": "225785", "revid": "599013", "url": "https://it.wikipedia.org/wiki?curid=225785", "title": "Gomorra", "text": ""}
{"id": "225786", "revid": "729019", "url": "https://it.wikipedia.org/wiki?curid=225786", "title": "Malattia di Chagas", "text": "La malattia di Chagas, nota anche come tripanosomiasi americana, \u00e8 una malattia infettiva. Appartenente alla categoria delle parassitosi, presenta forme cliniche acute e forme croniche, ed \u00e8 causata dal protozoo \"Trypanosoma cruzi\". Il serbatoio del parassita sono gli individui infettati cronicamente. I vettori sono cimici ematofaghe di generi diversi.\nSi trasmette principalmente per mezzo di insetti noti come \"Triatominae\". I sintomi cambiano nel corso dell'infezione. Nella fase iniziale, generalmente essi non sono presenti o si rivelano lievi, come febbre, ingrossamento dei linfonodi, mal di testa e gonfiore locale sul sito di puntura. Dopo 8-12 settimane, gli individui entrano nella fase cronica della malattia e nel 60%-70% non si presentano altri sintomi. Nel restante 30%-40% si sviluppano ulteriori sintomi in un periodo tra i 10 e i 30 anni dopo l'infezione iniziale, compreso l'allargamento dei ventricoli del cuore nel 20%-30% dei casi, portando a insufficienza cardiaca. Nel 10% dei pazienti si pu\u00f2 osservare anche un allargamento dell'esofago o del colon.\n\"T. cruzi\" \u00e8 comunemente diffuso tra gli esseri umani e gli altri mammiferi attraverso ematofagia di insetti succhiatori sottofamiglia delle \"Triatominae\". Questi insetti sono conosciuti anche con un certo numero di nomi locali, tra cui: \"vinchuca\" in Argentina, Bolivia, Cile e Paraguay, \"barbeiro\" (barbiere) in Brasile, \"pito\" in Colombia, \"chinche\" in America Centrale e \"chipo\" in Venezuela. La malattia pu\u00f2 essere trasmessa anche attraverso le trasfusioni di sangue, i trapianti di organi, l'alimentarsi con cibo contaminato dai parassiti e per trasmissione verticale (da una madre al feto). La diagnosi precoce della malattia consiste nel trovare il parassita nel sangue utilizzando un microscopio. La malattia cronica viene diagnosticata grazie alla ricerca di anticorpi per \"T. cruzi\" nel sangue.\nLa prevenzione consiste principalmente nell'eliminazione dell'insetto e nell'evitare la puntura. Altri interventi di prevenzione includono lo \"screening\" del sangue utilizzato per le trasfusioni. Al 2015, un vaccino non \u00e8 ancora stato sviluppato. Le infezioni precoci sono curabili con il farmaco benzindazole o con il nifurtimox. Il trattamento farmacologico si traduce quasi sempre in una guarigione, se somministrato precocemente, ma diventa sempre meno efficace con lo svilupparsi dall'infezione. Quando i farmaci vengono utilizzati durante la fase di malattia cronica, essi possono ritardare o impedire lo sviluppo dei sintomi iniziali. Il benznidazole e il nifurtimox possono causare effetti collaterali temporanei nel 40% dei casi, tra cui disturbi della cute, tossicit\u00e0 al cervello e irritazioni dell'apparato digerente.\nSi stima che, nel 2015, da 7 a 8 milioni di persone, per lo pi\u00f9 residenti in Messico, America Centrale e Sud America, abbiano la malattia di Chagas. Nel 2006, \u00e8 stato calcolato che la condizione provochi morti l'anno. La maggior parte delle persone con la malattia appartengono a una fascia povera della popolazione e la maggior parte di essi non si rende nemmeno conto di essere infetto. Gli spostamenti della popolazione su larga scala hanno incrementato le aree geografiche in cui la malattia di Chagas si pu\u00f2 trovare e includendo molti paesi europei e gli Stati Uniti. Queste aree hanno visto un aumento dei casi negli anni..\nLa malattia \u00e8 stata descritta per la prima volta nel 1909 da Carlos Chagas, da cui prese il nome, e colpisce pi\u00f9 di 150 specie animali.\nStoria.\nNel 1907 Carlos Chagas, grande malariologo mineiro, fu inviato dall'Instituto Bacteriol\u00f3gico Oswaldo Cruz di Rio de Janeiro, insieme all'amico e collega Belis\u00e1rio Penna, a Lassance, nel Minas Gerais, nei pressi del Rio S\u00e3o Francisco, per studiare un'epidemia di malaria che affliggeva l'accampamento degli operai che stavano costruendo la ferrovia della compagnia E.F. Central do Brasil. Chagas allora arrangi\u00f2 un laboratorio da campo in una carrozza di treno. La gente del luogo gli raccont\u00f2 dell'esistenza di alcune cimici dette \"barbeiros\" che di notte uscivano dalle crepe nelle pareti delle case e si arrampicavano sui volti degli abitanti per succhiarne il sangue. Ne cattur\u00f2 alcune rosse e nere (del genere \"Panstrongylus\") e scopr\u00ec, nell'intestino e nelle feci di questi emitteri, numerosi protozoi con le caratteristiche morfologiche dei tripanosomi. All'inizio pens\u00f2 a uno stadio evolutivo di un qualche protozoo emoflagellato dell'insetto o di qualche altro vertebrato.\nIn seguito, torn\u00f2 a Rio de Janeiro e fece pungere alcune scimmie dagli insetti che aveva raccolto e nel sangue periferico di una di queste ritrov\u00f2 poi i tripanosomi. Chiam\u00f2 il parassita \"Schizotrypanum cruzi\" poi \"Trypanosoma cruzi\", in onore del suo maestro Oswaldo Cruz. Scopr\u00ec anche delle forme tissutali del parassita, gli amastigoti, che si dividevano per fissione binaria e formavano nidi e pseudocisti nelle fibre muscolari e cardiache. A Lassance successivamente Chagas segnal\u00f2 il primo caso di forma acuta di una nuova malattia: trov\u00f2 lo stesso parassita che aveva scoperto nel sangue di una bambina con febbre, anemia, epatosplenomegalia (poi questa bimba visse fino a veneranda et\u00e0 senza problemi). Dimostr\u00f2 che quel parassita era la causa di una malattia molto comune nelle regioni rurali del Brasile: la tripanosomiasi americana.\nNell'aprile del 1909, a 29 anni, Chagas segnal\u00f2 sulla \"Revista Brasil-M\u00e9dico\" l'esistenza di una nuova entit\u00e0 morbosa nell'uomo: la tripanosomiasi americana che prese il nome di malattia di Chagas. Fu l'unico caso nella storia della medicina nel quale un unico ricercatore descrisse completamente una nuova malattia infettiva, il suo agente eziologico, il vettore, l'ospite definitivo, il quadro clinico e l'epidemiologia.\nIl giovane anatomo-patologo paraense Gaspar Vianna scrisse i primi fondamentali lavori sulla patogenesi della tripanosomiasi americana. Nel 1911 mostr\u00f2 come la forma infettante di \"trypanosoma cruzi\" invade l'organismo dei vertebrati, penetra i tessuti, si riproduce e ritorna nel sangue, dove non si moltiplica. Vianna descrisse anche le lesioni provocate dalla malattia a carico del sistema nervoso autonomo e comp\u00ec le prime osservazioni sui danni a carico del miocardio.\nNegli anni venti del XX secolo, il radiologo e cardiologo Evandro Chagas, figlio di Carlos Chagas, fece i primi e pi\u00f9 importanti studi sulla cardiopatia \"chagasica\" e fu il primo a studiare i segni elettrocardiografici della malattia.\nNel 1926 Salvador Mazza e Cecilio Roma\u00f1a in Argentina diedero un grande contributo alla studio della clinica della malattia e alla sensibilizzazione di governi e popolazioni dei paesi endemici riguardo al problema, tanto che nel loro Stato la patologia viene chiamata \"malattia di Chagas-Mazza\". Negli anni cinquanta l'anatomo-patologo austro-brasiliano Fritz K\u00f6berle fece importanti scoperte sulla patogenesi del danno al sistema nervoso intrinseco dell'apparato digerente e dell'apparato cardiaco.\nAlcuni autori ipotizzano che lo stesso Charles Darwin possa essere stato affetto dalla tripanosomiasi americana, conseguenza della puntura di una triatomina durante il suo soggiorno in Argentina. L'episodio \u00e8 riportato nei diari di viaggio della \"HMS Beagle\" e sarebbe avvenuto nel marzo del 1835, vicino a Mendoza. Charles Darwin allora era giovane e in buone condizioni generali, ma nel 1837, quasi un anno dopo il suo ritorno in Inghilterra, cominci\u00f2 a soffrire in modo intermittente di una strana forma di malessere, che lo rese inabile per il resto della sua vita. Tentativi di esaminare le spoglie di Charles Darwin con i moderni test di amplificazione genica (PCR) sono sempre stati impediti dal responsabile dell'Abbazia di Westminster dove il naturalista \u00e8 sepolto.\nAgente eziologico.\n\"Trypanosoma cruzi\" \u00e8 causa di una zoonosi diffusa in ambienti rurali dell'America Latina. L'uomo \u00e8 parassitato da varie specie di \"Trypanosomatidae\", protozoi emoflagellati asessuati e dixeni (con due ospiti), che gli sono trasmessi da insetti ematofagi (eterotteri ematofagi). \"Trypanosoma cruzi\" \u00e8 l'unico tripanosoma umano che viene trasmesso attraverso le feci del vettore invertebrato, a differenza dei tripanosomi africani (responsabili della \"malattia del sonno\") e del \"Trypanosoma rangeli\" (non patogeno), che vengono trasmessi all'uomo attraverso la saliva dell'insetto. L'uomo \u00e8 ospite accidentale.\nI protozoi emoflagellati si chiamano cos\u00ec perch\u00e9 possiedono un flagello, che funge da mezzo di locomozione e che permette loro di muoversi nel circolo sanguigno. Sono creature monocellulari diploidi, con un accumulo discoidale di DNA, detto cinetoplasto. La loro moltiplicazione avviene per divisione binaria. Gli emoflagellati possiedono varie forme:\nI ceppi di T. cruzi non sono geneticamente omogenei; recentemente sono stati distinti in due sottospecie: \nEntrambi sono associati alle lesioni cardiache ma sembra che solo \"T. cruzi\" II provochi la patologia digestiva.\nEpidemiologia.\nDistribuzione geografica.\nSi stima che 16-18 milioni di persone siano infettati dal \"T. cruzi\", endemico in 18 paesi dell'America Latina, con sensibili differenze tra paese e paese.\nCirca il 20% della popolazione boliviana \u00e8 infetta ( di individui, circa), mentre in Brasile la prevalenza complessiva \u00e8 dell'1,3% (5 milioni di persone), ma raggiunge il 4% nelle aree rurali.\nLa malattia \u00e8 tipica delle zone povere rurali, tuttavia i fenomeni migratori verso le aree urbane, verificatesi negli anni settanta e ottanta ne hanno mutato il classico \"pattern\" epidemiologico. Col tempo tende a diventare una malattia delle aree urbane e periurbane degradate.\nIl mancato controllo, in passato, dei prodotti emoderivati ha creato una seconda via di trasmissione: tra il 1960 e il 1989 la prevalenza di sangue infetto nei centri trasfusionali delle citt\u00e0 sudamericane variava tra l'1,7% di S\u00e3o Paulo al 53% di Santa Cruz, Bolivia, percentuali queste molto maggiori di quelle di presenza di epatiti virali o di HIV.\nAttualmente c'\u00e8 una costante diminuzione della prevalenza dell'infestazione domiciliare da parte dei vettori (Triatoma infestans) e dell'incidenza dell'infezione umana nei bimbi e nei giovani nei paesi del cosiddetto \"Cono Sur\" (Argentina, Uruguay, Cile) dove in questi ultimi anni \u00e8 stata organizzata una grande campagna di disinfestazione.\nOra il problema della tripanosomiasi americana preoccupa anche gli USA, dove si stima ci siano tra i e i individui immigrati dall'America Latina e infettati da \"T. cruzi\".\nRiassumendo, il tipico paziente \u201cchagasico\u201d \u00e8: \nMortalit\u00e0.\nLa malattia di Chagas provoca 45\u00a0000-50\u00a0000 morti all'anno, principalmente per la forma cardiaca cronica. \nUn'aritmia fatale (fibrillazione ventricolare) \u00e8 la causa di morte cardiaca improvvisa nel 60% dei casi. Altre cause sono rappresentate da bradiaritmie, fenomeni tromboembolici, o, eccezionalmente, la rottura di un aneurisma cardiaco. \nL'insufficienza cardiaca congestizia \u00e8 la causa di morte nel 25-30% dei casi, un'embolia cerebrale o un'embolia polmonare nel 10-15% dei casi. Cause meno frequenti sono volvoli di megacolon sigmoidei dilatati, gravi miocarditi o meningoencefaliti acute nei neonati (infezioni congenite). \nMiocarditi acute o meningoencefaliti possono essere complicanze opportunistiche in corso di malattia da HIV. La malattia acuta sintomatica si verifica principalmente nei neonati con infezione congenita o nei bimbi piccoli. Il megaesofago colpisce pi\u00f9 spesso nella II decade di vita, la cardiopatia chagasica cronica e il megacolon pi\u00f9 tardi (III-IV-V decade di vita).\nIl vettore.\nVettori sono le cimici \"triatomine\" (ordine degli Emitteri, sottofamiglie Reduviidae e Triatominae) che prendono nomi diversi a seconda dei luoghi:\nAppartengono sostanzialmente a tre generi:\nLe triatomine possono essere classificate secondo le caratteristiche comportamentali in: \nLe tre specie di vettore pi\u00f9 importanti sono: \nTriatoma infestans \u00e8 responsabile di pi\u00f9 della met\u00e0 delle infezioni a sud del bacino amazzonico. \u00c8 molto bene adattata all'ambiente domestico rurale del Sudamerica.\nRhodnius prolixus si trova in Centro America e a nord del bacino amazzonico (Venezuela e Colombia).\nTriatoma dimidiata si trova dal Messico al Per\u00f9, alla Colombia, all'Ecuador e lungo la costa del Pacifico.\nLe altre specie domestiche e quelle selvatiche sono meno importanti.\nCiclo vitale del tripanosoma.\nLe triatomine si annidano nelle crepe e negli interstizi delle pareti delle abitazioni rustiche, di capanne costruite con fango e legname. Stanno nascoste durante il giorno ed escono la notte per nutrirsi di sangue umano o di altri mammiferi.\nDurante il pasto ematico defecano sulla pelle dell'uomo (in Brasile vengono chiamate \"barbeiros\" perch\u00e9 prediligono il volto delle persone come zona di attacco). I tripomastigoti metaciclici, presenti nelle feci e frutto dell'infezione precedentemente contratta, passano facilmente attraverso le mucose (es. congiuntiva), oppure attraverso soluzioni di continuit\u00e0 della pelle prodotte del grattamento in seguito al prurito provocato dalla puntura dell'insetto.\nNel circolo ematico, i tripomastigoti invadono le cellule del sistema reticolo-endoteliale (i macrofagi), perdono il flagello e diventano amastigoti intracellulari. Dopo una latenza di 20-35 ore, gli amastigoti cominciano una divisione binaria che si ripete ogni 12-14 ore, invadendo cellule adipose e muscolari vicine al sito di penetrazione. Quando le cellule sono sature di parassiti, gli amastigoti rompono la cellula e si differenziano in tripomastigoti che, muovendosi con il flagello e la membrana ondulante vengono rilasciati in circolo, liberi di invadere altre cellule. Prediligono quelle del sistema reticolo-endoteliale, quelle muscolari striate (in particolare del miocardio) e quelle del sistema nervoso autonomo e centrale. In esse penetrano attivamente mediante recettori porino-simili, tornano al morfotipo di amastigote intracellulare e si moltiplicano con formazione di pseudo cisti, provocando la distruzione degli elementi cellulari parassitari. I tripomastigoti non si moltiplicano nel circolo ematico, a differenza dei tripanosomi africani. I tripomastigoti presenti nel sangue possono essere assunti dal vettore (sono ematofagi sia le femmine sia i maschi e le ninfe delle triatomine) durante la puntura. Giunti nell'ampolla rettale dell'insetto si trasformano in epimastigoti metaciclici infettanti che, attraverso le feci, arrivano al nuovo ospite. L'infezione dell'insetto continua per tutta la vita e pu\u00f2 essere trasmessa anche ad altre triatomine per coprofagia e per cannibalismo.\nSerbatoi animali.\nSolo i mammiferi sono suscettibili all'infezione da \"T. cruzi\" e sono ospiti definitivi.\nSuini, ovini, bovini ed equini hanno parassitemie transitorie e non hanno un ruolo importante nel mantenimento del ciclo. Bench\u00e9 non vengano infettati, i polli rappresentano un'importante fonte di pasti ematici per le triatomine, che abbondano nei dintorni dei pollai.\nClinica.\nIncubazione.\nLa malattia segue un periodo di incubazione di una settimana circa nella trasmissione vettoriale e di 20-40 giorni circa nella trasmissione post-trasfusionale, che \u00e8 pi\u00f9 lunga perch\u00e9 i tripanosomi circolanti sono meno infettanti delle forme metacicliche dell'insetto.\nForme acute.\nForma acuta classica.\nLa fase acuta di disseminazione della malattia nella maggior parte dei casi decorre in modo inapparente o paucisintomatico e si manifesta pi\u00f9 spesso nei bambini.\nIl parassita si moltiplica nei macrofagi presenti nel punto di entrata e poi si propaga a tutto l'organismo per via ematica e linfatica, con un periodo di alta parassitemia che dura 1-2 mesi.\nNel punto di entrata del protozoo compare il cosiddetto \"chagoma\", una lesione cutanea rosso-violacea, foruncoloide, edematosa, ricca di tripanosomi in moltiplicazione attiva all'interno dei macrofagi. Il parassita si propaga per via linfatica locale con comparsa di linfoadenite satellite.\nSe la porta di entrata \u00e8 la mucosa congiuntivale si ha il cosiddetto \"segno di Roma\u00f1a\" o complesso oftalmo-linfonodale, che consiste in un edema bipalpebrale monolaterale, indolore, con congestione ed edema congiuntivale e linfoadenite pre-auricolare. \u00c8 presente nel 20-50% dei casi e persiste per 30-60 giorni. Si pu\u00f2 avere contemporaneamente una dacrioadenite (infiammazione della ghiandole lacrimali), detta \"segno di Mazza-Ben\u00ectez.\"\nPossono aversi sintomi e segni di una tipica malattia infiammatoria sistemica: \nLa forma acuta \u00e8 raramente fatale (&lt;5% sotto i 2 anni): i decessi si hanno pi\u00f9 comunemente nei lattanti e negli immunodepressi che si infettano dopo trapianto di organi solidi (altra via di contagio), per la comparsa di una meningoencefalite diffusa o di una miocardite fulminante.\nCardiopatia \"chagasica\" acuta.\n\u00c8 una miocardite acuta che \u00e8 clinicamente evidente in meno del 5% dei casi, di solito nei casi pediatrici in aree endemiche. La maggior parte delle volte \u00e8 lieve e reversibile. Si hanno tachicardia e turbe della ripolarizzazione ventricolare, basso voltaggio del complesso QRS, ischemia sub-epicardica, blocchi atrio ventricolari di vario grado. Si possono avere anche altre manifestazioni cardiache, conseguenza di una vera e propria pancardite (epicardite, miocardite ed endocardite), che pu\u00f2 evolvere in insufficienza cardiaca congestizia; la morte pu\u00f2 anche sopravvenire in pieno benessere per fibrillazione ventricolare o tromboembolia acuta. Le pi\u00f9 comuni anomalie elettrocardiografiche nella fase acuta sono la tachicardia sinusale, l'allungamento del tratto P-R, il sottoslivellamento del tratto S-T e l'inversione dell'onda T, il basso voltaggio del complesso QRS, e l'allungamento del tratto Q-T (segni di miocardite acuta).\nForme congenite.\nL'infezione intrauterina pu\u00f2 dare aborto spontaneo o parto prematuro. Nella forma acuta, la malattia di Chagas congenita ricorda la malattia acquisita: insorge alla nascita o qualche mese dopo. \nIl neonato pu\u00f2 presentare basso peso alla nascita, epato-splenomegalia, ittero, anemia, febbre o meningoencefalite con convulsioni, ipotonia muscolare, iporiflessia e tremori. Alcuni presentano chagomi metastatici emorragici, su cute e mucose. Sono state descritte calcificazioni intracraniche e lesioni oculari. Il coinvolgimento cardiaco \u00e8 raro, mentre anomalie gastrintestinali (megaesofago) possono causare morte per polmonite \"ab ingestis\". La morte spesso si verifica nelle prime settimane di vita e quelli che sopravvivono presentano gravi sequele neurologiche, deficit mentale, comportamentale e difficolt\u00e0 nell'apprendimento.\nForme croniche.\nIn meno del 5% dei casi c'\u00e8 un passaggio diretto dalla forma acuta a una forma cronica sintomatica.\nForma indeterminata.\nLa forma acuta di malattia di Chagas di solito regredisce spontaneamente dopo 3-8 settimane e viene seguita da un periodo asintomatico che, nel 50-70% circa dei casi, dura tutta la vita e durante il quale il parassita sparisce dal circolo ematico o vi permane a bassissima parassitemia. Questo periodo corrisponde alla forma cronica di malattia di Chagas detta \"indeterminata\". La guarigione definitiva spontanea \u00e8 eccezionale: i pazienti restano sieropositivi, infetti e contagiosi ma non hanno alcun segno manifesto di malattia, n\u00e9 clinico, n\u00e9 elettrocardiografico, n\u00e9 radiologico.\nLa forma indeterminata \u00e8 la forma cronica pi\u00f9 comune nelle popolazioni endemiche e pone importanti problemi di salute pubblica, di diagnosi e di prognosi, poich\u00e9 gli individui affetti sono asintomatici e possono condurre una vita del tutto normale, ma, pur essendo apparentemente sani, possono sviluppare forme croniche clinicamente evidenti in qualsiasi momento e, pertanto, vanno sottoposti a regolare monitoraggio clinico e strumentale. Ogni anno circa il 3% di questi pazienti sviluppa una patologia \"chagasica\" clinicamente \"determinata\"; inoltre questi sono individui ancora contagiosi, quindi vanno indiscutibilmente esclusi dalla donazione di sangue ed emoderivati.\nUna forma cronica \"determinata\" clinicamente evidente di solito si manifesta dopo 10-20 anni dall'infezione.\nCardiopatia \"chagasica\" cronica.\nLa pi\u00f9 comune delle forme \"determinate\" insorge nel 30% circa degli individui infetti, soprattutto maschi. \u00c8 la forma con la maggiore morbidit\u00e0 e mortalit\u00e0 ed \u00e8 quella che influisce pi\u00f9 pesantemente sulla qualit\u00e0 della vita del paziente. Si ha un progressivo deterioramento del tessuto miocardico, con evoluzione inesorabile verso l'insufficienza di pompa, a volte anticipata dalla morte cardiaca improvvisa del paziente per l'insorgenza di un'aritmia fatale. \nIn Brasile la cardiopatia cronica colpisce il 25-30% degli individui infetti, 1/5 dei quali (il 5% del totale) sono destinati a morirne.\nL'insufficienza cardiaca congestizia, quando si manifesta, \u00e8 solitamente difficile da trattare e da controllare. Prevalgono le manifestazioni congestizie (cuore destro) su quelle da insufficienza di pompa (cuore sinistro). Si hanno dispnea da sforzo, edema periferico, ascite, fegato da stasi, dolore toracico, e palpitazioni. Di solito non evolve in edema polmonare acuto. Le complicazioni pi\u00f9 frequenti sono l'embolizzazione sistemica e polmonare e la morte cardiaca improvvisa, per aritmie fatali. Pertanto rispetto ai pazienti affetti da cardiomiopatia dilatativa di altra natura (ipertensiva, ischemica, idiopatica), quelli affetti dalla forma \"chagasica\" hanno una prognosi peggiore.\nLe pi\u00f9 comuni anomalie elettrocardiografiche nella fase cronica sono i blocchi intraventricolari (blocco di branca destra ed emiblocco anteriore sinistro), bradicardia sinusale, blocchi atrio-ventricolari di vario grado, blocco seno-atriale, fibrillazione atriale, aritmie ventricolari (extrasistoli polimorfe, tachicardia ventricolare fino alla fibrillazione ventricolare), conseguenze del danno al tessuto di conduzione.\nPatogenesi.\nDurante la fase acuta della malattia si ha un'imponente moltiplicazione del tripanosoma nelle fibre muscolari cardiache, soprattutto nelle fibre del sistema di conduzione atrio-ventricolare a formare nidi di cellule amastigoti. Le alterazioni comprendono ispessimento delle pareti ventricolari, dilatazione biventricolare, aneurismi apicali e trombi murali.\nLa patogenesi della conseguente miocardite acuta \u00e8 da attribuire alla reazione cellulo-mediata nei confronti delle fibre muscolari cardiache, sia contro quelle parassitate sia contro quelle sane, contro le cellule degli endoteli capillari del miocardio e contro le fibre del sistema nervoso autonomo intracardiaco. La localizzazione degli amastigoti nel miocardio e la liberazione in questa sede di antigeni protozoari, che si legano alle cellule vicine e diventano bersaglio della risposta immunitaria umorale e cellulare contro \"T. cruzi\", provocano una miocardite interstiziale autoimmune. L'organismo diventa incapace di controllare le risposte antiself e i danni che ne derivano sono proporzionali alla concentrazione di autoanticorpi prodotti (tachicardia, insufficienza cardiaca, che pu\u00f2 portare all'arresto cardiaco in poche settimane o mesi dall'infezione). Incomincia anche un processo di distruzione dei gangli del SNA e, talvolta, di quello centrale, responsabile delle sindromi che si possono osservare successivamente, durante la fase cronica.\nLa flogosi regredisce quasi del tutto quando il sistema immunitario giunge a controllare la replicazione del protozoo e a ridurne drasticamente la carica.\nNella fase di malattia cronica, anche asintomatica, persiste uno stato di minima infiammazione con foci di flogosi miocardica che poi regrediscono, ma che sono seguiti dalla comparsa di nuovi altri focolai. Si mantiene un equilibrio dinamico tra il sistema immunitario dell'ospite e il parassita, in virtuale assenza di segni e sintomi. Tuttavia persiste una miocardite diffusa con un danno progressivo, pi\u00f9 o meno rapido, ma sostanzialmente inarrestabile, che pu\u00f2 precipitare in qualsiasi momento in una forma clinicamente sintomatica, che evolve verso la cardiomiopatia dilatativa e l'insufficienza cardiaca.\n\u00c8 stato anche ipotizzato un meccanismo patogenetico di tipo autoimmune umorale con produzione di anticorpi diretti contro antigeni del tessuto cardiaco: \"T. cruzi\" condividerebbe antigeni con il miocardio. Il fatto spiegherebbe il continuo danno alle fibre muscolari del miocardio anche nella fase cronica quando i nidi di amastigoti sono pochissimi. \nL'entit\u00e0 del danno miocardico rende conto dei disturbi della conduzione atrio-ventricolare e intra-ventricolare e delle aritmie atriali e ventricolari.\nAnatomia patologica.\nSi ha il reperto istopatologico di miocardite cronica e attiva, con necrosi microfocale e disseminata, con densi focolai di fibrosi interstiziale confluente che tende a disorganizzare la struttura delle fibre muscolari cardiache e a coinvolgere il sistema contrattile e di conduzione. Nello spazio interstiziale \u00e8 presente un infiltrato cellulare infiammatorio misto di granulociti, linfociti, monociti, macrofagi, mastocellule e plasmacellule. Durante la fase cronica le cellule ganglionari del sistema di conduzione e le fibre miocardiche vengono progressivamente distrutte; la funzionalit\u00e0 cardiaca comincia a essere compromessa quando il 20% circa dei neuroni vengono distrutti, mentre la funzionalit\u00e0 esofagea \u00e8 sufficiente anche con l'80% dei neuroni non funzionanti.\nNelle fasi precoci della cardiopatia cronica, il cuore pu\u00f2 essere di dimensioni normali o solo lievemente aumentate, ma successivamente si pu\u00f2 raggiungere una notevole cardiomegalia. \nMacroscopicamente il cuore \"chagasico\" cronico \u00e8 ipotonico con pareti assottigliate, soprattutto a livello dell'atrio destro. In pi\u00f9 della met\u00e0 dei casi si forma un aneurisma del segmento apicale del ventricolo sinistro (aneurisma \"vorticoso\" della punta), oppure del setto interventricolare, che raramente si rompe: \u00e8 un reperto patognomonico e un segno prognostico sfavorevole di malattia di Chagas nelle zone endemiche. Non \u00e8 responsabile dell'insorgenza dell'insufficienza ventricolare, ma pu\u00f2 provocare aritmie e fenomeni tromboembolici anche fatali.\nSi formano trombi murali nelle camere cardiache soprattutto in presenza di fibrillazione atriale e si possono avere embolie cerebrali, spleniche, renali, e polmonari.\nMalattia \"chagasica\" digestiva cronica.\nIl 10% circa dei pazienti \"chagasici\" sviluppa una forma cronica digestiva, che consiste in una disfunzione motoria che pu\u00f2 coinvolgere virtualmente qualsiasi segmento del tubo digerente, ma colpisce soprattutto esofago e colon.\nLa forma digestiva consegue alla distruzione dei plessi nervosi intrinseci (sottomucoso di Meissner e mioenterico di Auerbach) del sistema autonomo del tubo digerente, con un meccanismo autoimmunitario di tipo cellulo-mediato simile a quello responsabile del danno cardiaco con conseguente denervazione e fibrosi. \nSi ha una discinesia del segmento denervato, con scoordinamento motorio e acalasia, per ipertonia degli sfinteri che non si rilasciano pi\u00f9 e provocano dilatazioni, allungamento e ipertrofia dei visceri a monte, soprattutto nei segmenti dove si sviluppano le pressioni maggiori e nei quali il contenuto \u00e8 pi\u00f9 solido (esofago e colon). Il transito esofageo e intestinale viene rallentato fino all'arresto.\nPi\u00f9 spesso \u00e8 colpito l'esofago (megaesofago) con disfagia, odinofagia, rigurgito, singhiozzo, tosse, dolore toracico e addominale, disturbi della deglutizione. Si possono avere complicazioni: severa malnutrizione, bronchiti irritative da aspirazione, polmoniti \"ab ingestis\". Il 25% dei pazienti con megaesofago chagasico sviluppano un'ipertrofia delle ghiandole salivari (soprattutto le parotidi), con scialorrea. Il decorso della malattia \u00e8 tipicamente lento; si pu\u00f2 complicare con neoplasie esofagee e gastriche.\nLa colopatia e il megacolon sono a insorgenza pi\u00f9 tardiva. Il sigma \u00e8 il tratto pi\u00f9 spesso colpito. Il sintomo principale \u00e8 una lenta e progressiva stitichezza. La maggior parte dei pazienti con megacolon vanno di corpo una volta alla settimana circa.\nPossono aversi anche megacolecisti e megacoledoco, con particolare tendenza alla colelitiasi. \nIl megaduodeno di solito \u00e8 asintomatico, ma pu\u00f2 provocare dispepsia, nausea e vomito, e, raramente, malnutrizione.\nMalattia \"chagasica\" dell'immunodepresso.\nNell'immunodepresso e nel paziente affetto dall'AIDS, la malattia di Chagas cronica si pu\u00f2 riattivare in forma di:\nDiagnosi.\nEsami bioumorali.\nNella forma acuta si possono avere leucocitosi con linfocitosi relativa.\nLa transaminasemia \u00e8 spesso elevata.\nLa rachicentesi mostra pleocitosi con una prevalenza di linfociti, aumento della protidorrachia e spesso si pu\u00f2 incontrare il \"T. cruzi\".\nEsami microbiologici.\nNelle prime 6-12 settimane (fase acuta), si possono vedere i tripomastigoti nell'esame a fresco della goccia di sangue (ingrandimento x400): si vedono i rapidi movimenti dei tripomastigoti. Al microscopio si devono valutare almeno 100 campi prima di dare per negativo l'esame.\nLo striscio sottile e la goccia spessa di sangue periferico colorati (colorazione di Giemsa) hanno minore sensibilit\u00e0, ma permettono una migliore distinzione tra \"T. cruzi\" e \"T. rangeli\", infatti quest'ultimo \u00e8 pi\u00f9 lungo (25\u2013) e ha un cinetoplasto pi\u00f9 piccolo. \nL'esame del dopo concentrazione con centrifugazione dopo lisi degli eritrociti o defibrinizzazione aumenta la sensibilit\u00e0 fino al 90-100%.\nNella fase cronica la parassitemia \u00e8 bassissima, perci\u00f2 gli esami emoscopici risultano quasi sempre negativi. Per confermare la diagnosi si esegue la xenodiagnosi oppure l'emocoltura.\nI parassiti nel sangue vanno coltivati su un terreno speciale (liver infusion tryptose, LIT) mantenuto a 28\u00a0\u00b0C e osservato mensilmente per 4-6 mesi. Le emocolture hanno una sensibilit\u00e0 del 100% nella fase acuta ma solo del 20-70% nelle fasi croniche.\nXenodiagnosi.\nLa xenodiagnosi \u00e8 il miglior sistema di diagnosi parassitologica nelle fasi indeterminata e cronica.\nSi lascia che una quarantina di ninfe di triatomine al III-IV stadio, allevate in laboratorio e pertanto sane, chiuse in 4 scatole (10 per scatola), succhino il sangue dal braccio del paziente. \nUltimamente si \u00e8 adottata la xenodiagnosi artificiale: 10\u00a0mL di sangue nel paziente in un contenitore coperto da una membrana attraverso la quale viene succhiato dalle ninfe. \nLe feci e l'intestino delle ninfe vengono sacrificate ed esaminate 30-45-60 giorni dopo, per la ricerca dei tripomastigoti metaciclici. Il test ha una sensibilit\u00e0 del 50%.\nDiagnosi sierologica.\nI test sierologici che ricercano IgM anti\u2013\"T. cruzi\" sono attualmente di impiego limitato nella diagnosi perch\u00e9 non sono facilmente disponibili e non sono standardizzati. \nNelle infezioni recenti, le IgM compaiono in circolo 15 giorni dopo l'infezione, con un picco dopo 17-45 giorni e persistono per anni. Le IgM prevalgono nella fase acuta. Nelle fasi indeterminata e cronica prevalgono le IgG e le IgA.\nTra gli esami disponibili, il test di fissazione del complemento (CF) di Machado-Guerreiro \u00e8 considerato il pi\u00f9 fattibile. \nL'immunofluorescenza indiretta (IFA) \u00e8 rapida e facile da eseguire, molto sensibile e pu\u00f2 distinguere IgM da IgG: \u00e8 la pi\u00f9 precoce nell'evidenziare la positivit\u00e0 per IgM dopo l'infezione iniziale seguita dall'emagglutinazione diretta (DA). Questi test hanno una sensibilit\u00e0 superiore al 95%. Per la diagnosi delle forme congenite \u00e8 stato introdotto un test di immunofluorescenza indiretta per la ricerca delle IgM.\nL'Enzyme-linked immunosorbent assay (ELISA) \u00e8 come l'IFA molto sensibile e pu\u00f2 distinguere IgM da IgG. \nI test di agglutinazione sono l'emagglutinazione indiretta (IHA), l'emagglutinazione diretta (DA), l'agglutinazione al lattice (\"Latex Agglutination\", LA) e il test di flocculazione.\nUn problema notevole \u00e8 quello dei falsi positivi, che possono aversi in caso di leishmaniosi, malaria, sifilide, mononucleosi infettiva, tubercolosi, lebbra, connettiviti e vasculiti o in caso di infezione da T. rangeli.\n\u00c8 sempre consigliato l'impiego di almeno due tecniche sierologiche differenti per la conferma della diagnosi di infezione.\nBiologia molecolare.\nIl test di ricerca del DNA dal cinetoplasto di \"T. cruzi\" con l'amplificazione mediante reazione a catena della polimerasi (\"polymerase chain reaction\" o PCR), pu\u00f2 evidenziare la presenza di 1 tripanosoma in 20 mL di sangue con una sensibilit\u00e0 del 96-100%.\nDiagnosi delle forme congenite.\nLa madre deve essere sieropositiva per \"T. cruzi\". \nDeve essere reperibile il \"T. cruzi\" nel sangue del cordone ombelicale.\nPresenza di IgM specifiche nel siero subito dopo la nascita, o di IgG dopo 6 mesi, in assenza di trasmissione vettoriale, trasfusionale od orale.\nDiagnostica per immagine.\nRadiologia tradizionale.\nLa radiografia \"standard\" del torace, nella cardiopatia \"chagasica\" pu\u00f2 evidenziare la cardiomegalia; nei pazienti con patologia esofagea avanzata pu\u00f2 mostrare una formazione tubulare vicino all'aorta toracica, con livello idroaereo (megaesofago).\nL'esame contrastografico dell'esofago con pasto di bario mostra la dilatazione esofagea, che termina con un notevole restringimento a livello dello sfintere esofageo inferiore (lower esophageal sphincter - LES) che risulta contratto (aspetto \"a coda di topo\"). La radioscopia mostra le contrazioni terziarie e l'accumulo del mezzo di contrasto a monte del LES.\nLa classificazione radiografica della patologia esofagea distingue diversi stadi:\nNella patologia colica il clisma opaco mostra la dilatazione e l'allungamento del sigma in quasi tutti i casi (dolico-megasigma), e la dilatazione del retto nell'80% dei casi.\nEcocardiografia.\n\u00c8 una metodica utile nello studio anche precoce della cardiopatia.\nEvidenzia la presenza degli aneurismi ventricolari, delle trombosi intarcardiache, delle ipocinesie e delle disfunzioni ventricolari.\nIn fase acuta possono vedersi versamenti pericardici.\nPrognosi.\nLa prognosi dipende dalla forma della malattia, dal suo stadio e dalle sue complicanze.\nLa fase acuta \u00e8 pi\u00f9 pericolosa nei bimbi &lt; 2 anni, quando la malattia \u00e8 quasi sempre fatale nei casi di miocardite e meningoencefalite.\nLa cardiopatia cronica clinicamente manifesta ha una prognosi scarsa e di solito la morte sopravviene entro 5 anni per scompenso cardiaco o embolia polmonare.\nIl blocco di branca destra \u00e8 un pessimo segno nella fase acuta.\nLa prognosi delle forme digestive \u00e8 per lo pi\u00f9 benigna.\nTerapia.\nTerapia eziologica.\nSono discussi i benefici del trattamento eziologico delle forme indeterminate o croniche. Attualmente si consiglia di trattare i bambini e tutti i pazienti con infezione che dura da meno di 10 anni. Le percentuali di guarigione in questo gruppo di pazienti raggiunge il 50-60%, mentre nei pazienti con infezione che dura da pi\u00f9 di 10 anni le percentuali di guarigione raggiungerebbero l'8-25%.\nLe forme acute e congenite della malattia di Chagas si possono trattare con due farmaci antiprotozoari:\nBenznidazolo.\nIl benznidazolo cura praticamente il 100% dei bimbi con meno di 2 anni e il 60-70% dei pazienti con infezione acuta. Gli insuccessi sono dovuti alla eventuale resistenza al benznidazolo, alla carica parassitaria, o a cause ignote. \n\u00c8 un composto imidazolico che inibisce la sintesi degli acidi nucleici ed \u00e8 pi\u00f9 tripanocida del nifurtimox. Agisce sulle forme circolanti e su quelle intracellulari.\nDose nell'adulto: 5\u201310\u00a0mg/kg/die per os diviso bid per 60 giorni. \nDose pediatrica: come per l'adulto.\nUn follow-up a lungo termine di pazienti con malattia di Chagas cronico, trattati con benznidazolo, avrebbe rivelato una significativa riduzione nell'incidenza di anomalie elettrocardiografiche, del peggioramento clinico e dei titoli sierologici.\nIl farmaco non va impiegato in gravidanza ed \u00e8 relativamente controindicato nelle insufficienze epatiche e renali, nelle malattie neurologiche o ematologiche.\nGli effetti collaterali pi\u00f9 comuni comprendono fotosensibilizzazione cutanea, cefalea, polineuriti periferiche, anoressia, nausea, calo ponderale, astenia, alterazioni ematologiche (es. neutropenia, agranulocitosi, trombocitopenia). Alcuni autori hanno inoltre descritto potenziali effetti cancerogeni. \nLe reazioni cutanee (dermatiti da ipersensibilit\u00e0 immediata) compaiono 5-18 giorni dopo il trattamento, a volte con edema generalizzato, febbre, linfadeniti, artralgie, e mialgie; la terapia con corticosteroidi permette la prosecuzione del trattamento antiprotozoario. Le polineuriti periferiche (a volte irreversibili, a meccanismo ignoto) appaiono tardivamente, dopo almeno 30 giorni di trattamento.\nNifurtimox.\nIl nifurtimox accorcia la durata della fase acuta e riduce la mortalit\u00e0 della miocardite e della meningoencefalite. Interferisce con il metabolismo glucidico del tripanosoma inibendo la sintesi dell'acido piruvico. Per il nifurtimox \u00e8 riportata un'efficacia del 75-90%; tuttavia in Brasile non sembra essere altrettanto efficace.\nDose nell'adulto: 8\u201310\u00a0mg/kg/die per os diviso tid/qid per 120 giorni \nDose pediatrica: \n&lt;10 anni: 15\u201320\u00a0mg/kg/ die per os diviso tid/qid per 90-120 giorni\n11-16 anni: 12,5\u201315\u00a0mg/kg/ die per os diviso tid/qid per 90-120 giorni \nNon va impiegato in gravidanza. Gli effetti collaterali pi\u00f9 comuni comprendono astenia, anoressia, nausea, vomito, dolore addominale. \nMeno comuni rash cutanei, epatiti tossiche, disturbi neurologici centrali e periferici (es. perdita di memoria, tremori, insonnia, disorientamento, polineuriti, parestesie, convulsioni). \nPu\u00f2 aversi emolisi nei pazienti con deficienza di glucosio 6-fosfato-deidrogenasi (favismo). \nI bambini tollerano il farmaco meglio degli adulti. Nifurtimox e l'alfa-interferone ricombinante sono stati impiegati con successo in bambini infettati con trasfusioni e in tecnici di laboratorio infettati accidentalmente. L'alfa-interferone potrebbe migliorare l'attivazione dei macrofagi che uccidono il protozoo.\nAntifungini.\nIl ketoconazolo (400\u00a0mg/die per 70 giorni) sembra essere efficace nella cura delle riattivazioni della malattia negli immunodepressi. In questi casi sono stati impiegati anche l'itraconazolo (400\u00a0mg/die) e il fluconazolo (400\u00a0mg/die).\nMonitoraggio terapeutico.\nLa terapia in fase acuta ottiene quasi immediatamente la soppressione della parassitemia.\nLa guarigione parassitologica \u00e8 quasi impossibile da accertare: alcuni autori richiedono una completa negativizzazione parassitologica e sierologica, altri ammettono bassissimi titoli sierologici e puntano alla guarigione clinica, valutabile con esame obiettivo, ECG e diagnostica per immagini.\nInfezione accidentale.\nIl personale di laboratorio che lavora con \"T. cruzi\" e si punge con aghi infetti, ingerisce materiale infetto o ha un contatto attraverso lesioni cutanee o mucose, \u00e8 da considerare potenzialmente infetto.\nIn questi casi si eseguono test sierologici e si inizia il trattamento per 10-15 giorni, ripetendo le sierologie 15, 30, e 60 giorni dopo l'incidente.\nTerapia cardiologica.\nLe aritmie si controllano con farmaci antiaritmici. \nLe bradiaritmie e la fibrillazione atriale con bassa risposta ventricolare possono richiedere un pacemaker permanente se sono sintomatiche. \nNel trattamento dello scompenso cardiaco sembrano non essere ben tollerati la digitale e i farmaci vasoattivi, che vanno somministrati con cautela. I diuretici sono pi\u00f9 efficaci. \nIl trapianto di cuore \u00e8 controindicato perch\u00e9 l'immunosoppressione iatrogena riattiverebbe l'infezione. Fenomeni embolici e trombotici richiedono una terapia anticoagulante.\nTerapia gastroenterologica.\nLa terapia della malattia esofagea \u00e8 la stessa dell'acalasia idiopatica. Lo scopo \u00e8 di facilitare il transito di cibo e liquidi attraverso il LES acalasico. Dieta ristretta a cibi soffici o terapia con anticolinergici sono di scarsa utilit\u00e0. Nifedipina o isosorbide dinitrato sublinguale preso prima dei pasti pu\u00f2 dare sollievo nei pazienti con esofago non dilatato. La maggior parte dei pazienti con megaesofago sintomatico hanno beneficio dalla dilatazione meccanica del LES. \nSi hanno recidive nel 26% dei pazienti, che possono essere di nuovo trattati con altre dilatazioni. \nLa terapia chirurgica \u00e8 riservata per i casi pi\u00f9 gravi, quando la dilatazione meccanica non ha pi\u00f9 effetto e consiste in una esofago-cardiomiotomia secondo , a livello della giunzione gastroesofagea anteriore, seguita da valvuloplastica per il controllo del reflusso gastrico.\nI pazienti nelle prime fasi della malattia colica possono essere controllati con diete ricche di fibre e liquidi o con lassativi, occasionalmente con clisteri. L'ingombro fecale pu\u00f2 richiedere la disostruzione manuale. I fecalomi si trattano con clisteri e lavaggi. Nei casi pi\u00f9 gravi \u00e8 necessario lo svuotamento manuale in anestesia generale. Lo svuotamento endoscopico si pu\u00f2 fare nei pazienti che non abbiano segni di ischemia intestinale. I casi pi\u00f9 gravi richiedono l'intervento chirurgico (es. frequente ingombro fecale, volvolo del sigma), che consiste nella resezione del sigma o di parte del retto (necessaria per prevenire recidive di megacolon nella porzione anastomizzata con il retto).\nProfilassi.\nNon esiste vaccino attualmente impiegabile su larga scala e non si fa chemioprofilassi (tossicit\u00e0 farmacologica).\nProfilassi ambientale.\nDisinfestazione domiciliare e peridomiciliare dalle triatomine, con insetticidi piretroidi o benzene esacloride.\nChiudere le crepe nelle pareti e controllare porte e finestre delle case rurali, per limitare la penetrazione delle triatomine.\nMiglioramento delle condizioni socio-economiche delle popolazioni a rischio.\nProfilassi su donatori e sugli emoderivati.\nControllo dei donatori di sangue nelle aree endemiche con test sierologici.\nTrattamento del sangue e degli emoderivati con il violetto di genziana: 250\u00a0mg/L di sangue, diluito 1:4000 per 24 ore a 4\u00a0\u00b0C).\nProfilassi negli immunodepressi.\nLa chemioprofilassi secondaria pu\u00f2 essere consigliata, per prevenire la riattivazione delle forme croniche, nei pazienti \"chagasici\" co-infettati con HIV o in terapia immunosuppressiva (leucemia, linfomi, neoplasie solide, trapianti) o corticosteroidea. In tal caso si impiega il benznidazole a 5\u00a0mg/kg/die 3 volte/settimana.\n\u00c8 stata proposta anche una profilassi a lungo termine nei pazienti che rispondono alla terapia della riattivazione di malattia, ma la questione \u00e8 ancora discussa."}
{"id": "225787", "revid": "767487", "url": "https://it.wikipedia.org/wiki?curid=225787", "title": "Varen (Svizzera)", "text": "Varen (toponimo tedesco; in francese \"Varonne\") \u00e8 un comune svizzero di 619 abitanti del Canton Vallese, nel distretto di Leuk.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225788", "revid": "287204", "url": "https://it.wikipedia.org/wiki?curid=225788", "title": "Stanis\u0142aw Jerzy Lec", "text": "Nato da un'agiata famiglia ebraica, ascesa allo \"status\" di casato aristocratico presso le autorit\u00e0 asburgiche, secondo quanto scritto da Clifton Fadiman nell'introduzione al libro di Lec \"Unkempt Thoughts\" (\"Pensieri spettinati\"), lo scrittore si propose in giovent\u00f9 come guida per molti intellettuali della \"mitteleuropa\" la cui esperienza culturale fu frenata in maniera inesorabile dal divampare della seconda guerra mondiale.\nInternato in un campo di concentramento in Germania, vi rimase fino al luglio del 1943 quando il campo fu sottoposto a esecuzioni di massa. Fuggito grazie al travestimento con una uniforme tedesca, riusc\u00ec a raggiungere Varsavia dove pot\u00e9 unirsi al movimento partigiano locale.\nAlla fine del conflitto pot\u00e9 riprendere la sua attivit\u00e0 di scrittore, interrotta solo da un breve intermezzo dovuto ad un incarico diplomatico come addetto culturale presso l'ambasciata polacca a Vienna.\nLec trascorse anche due anni in Israele.\nOpere principali.\nLa citata opera di Lec \"Pensieri spettinati\" (\"My\u015bli nieuczesane\", in originale, pubblicata nel 1957 e di cui fu pubblicato due anni dopo un seguito, \"Altri pensieri spettinati\" nella edizione italiana) \u00e8 sicuramente il suo lavoro pi\u00f9 conosciuto.\nSi tratta di un florilegio di aforismi di sferzante ironia centrati non su un particolare sistema politico, bens\u00ec sul meccanismo che regola ogni sistema politico basato sull'autoritarismo. Intendendo fare di tutto eccetto che del moralismo spicciolo, Lec si batte contro ogni morale quando questa viene eretta a sistema, mettendo alla berlina con (apparentemente) innocue \"perle di saggezza\" non questa o quella assurdit\u00e0, ma la stessa assurdit\u00e0 che si sostituisce alla vita e alla realt\u00e0 stessa."}
{"id": "225789", "revid": "2175", "url": "https://it.wikipedia.org/wiki?curid=225789", "title": "Stanislaw J. Lec", "text": ""}
{"id": "225790", "revid": "767487", "url": "https://it.wikipedia.org/wiki?curid=225790", "title": "Baia di Naama", "text": "La baia di Naama (nota con il nome inglese di \"Naama Bay\") \u00e8 una baia naturale situata sulla costa egiziana del Mar Rosso, all'estremit\u00e0 sud della penisola del Sinai e a pochi chilometri dall'abitato di Sharm vecchia. Ospita il quartiere commerciale e moderno dell'agglomerato urbano di Sharm el Sheikh.\nRinomata per la sua bellissima barriera corallina, \u00e8 ambita meta turistica, frequentata ogni anno da migliaia di visitatori. Le acque della sua baia sono ideali per fare snorkelling ed immersioni. \nL'ambiente marino di barriera \u00e8 l'habitat naturale di molte specie di coralli e di pesci, fra i quali il pesce Napoleone (\"Cheilinus undulatus\"), il pesce scorpione (\"Pterois volitans\"), oltre a molte specie di pesce chirurgo, pesce farfalla e pesce balestra.\nNaama Bay \u00e8 l'area sul versante egiziano del Mar Rosso con la maggiore densit\u00e0 di alberghi e villaggi turistici, famosa per la sua vita notturna e per i negozi e i centri commerciali che sorgono nei pressi della via principale, il Boulevard Principe del Bahrain.\nNaama Bay \u00e8 stata anche bersaglio degli attentati terroristici del 23 luglio 2005."}
{"id": "225791", "revid": "110157", "url": "https://it.wikipedia.org/wiki?curid=225791", "title": "Mollens (Crans-Montana)", "text": "Mollens (toponimo francese; in tedesco \"Molei\", desueto) \u00e8 una frazione di 954 abitanti del comune svizzero di Crans-Montana, nel Canton Vallese (distretto di Sierre).\nStoria.\nGi\u00e0 comune autonomo istituito nel 1839 per scorporo da quello di Sierre, si estendeva per 32,51\u00a0km\u00b2 e comprendeva anche le frazioni di Aminona, Conzor, Cordona, Laques e Saint-Maurice-de-Laques; nel 2017 \u00e8 stato accorpato agli altri comuni soppressi di Chermignon, Montana e Randogne per formare il nuovo comune di Crans-Montana.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "225792", "revid": "289247", "url": "https://it.wikipedia.org/wiki?curid=225792", "title": "Recre", "text": ""}
{"id": "225793", "revid": "6923", "url": "https://it.wikipedia.org/wiki?curid=225793", "title": "Karl-Maria Kertbeny", "text": "Pioniere del primo movimento omosessuale, fu lui a creare, in un suo opuscolo del 1869, la parola \"omosessualit\u00e0\".\nBiografia.\nKarl Maria Benkert (poi K\u00e1roly M\u00e1ria Kertbeny) nasce a Vienna il 28 febbraio del 1824, traduttore e scrittore in proprio, inventore del neologismo \u201domosessualit\u00e0\u201d. Fu Havelock Ellis nei suoi \"Studi sulla psicologia sessuale\" (pubblicati tra il 1896 e il 1928) a rivelare che:\nEllis lo aveva saputo da un'altra lettera che Karl Heinrich Ulrichs aveva scritto a un amico (Karl Egells), nel 1884, lamentandosi del fatto che Benkert-Kertbeny avesse creato questo neologismo \"impuro\" (composto dal greco \"omoios\" = lo stesso, e dal latino \"sexus\" = sesso) perch\u00e9 geloso del suo \"urningo\". Anzi, sono parecchie le parole inventate dallo scrittore ungherese, delle quali avrebbero qualche fortuna solo \"omosessualismo\", \"omosessuale\", \"normalsessuale\", oltre a \"eterosessuale\" e \"omosessualit\u00e0\".\nIn qualche modo Ulrichs e Kertbeny si devono essere conosciuti, magari indirettamente, dato che gi\u00e0 nel 1865, nella prefazione al quarto volume della sua serie, \"Formatrix\", Ulrichs spiega che \"il primo riferimento scritto alle mie teorie \u00e8 apparso in \"Erinnerungen an Charles Sealsfield\", di Kertbeny, pubblicato a Lipsia nel 1864, a pag. 74\". Sull'Annuario di Magnus Hirschfeld del 1905 apparve poi la notizia che i due furono in corrispondenza e che\nKertbeny scrisse pure che\nLe informazioni di Ellis, comunque, hanno contribuito a diffondere alcuni errori duri a morire. Innanzitutto, il nome, che ancora oggi viene scritto in molti modi diversi: in ungherese \u00e8 K\u00e1roly M\u00e1ria, che in tedesco \u00e8 Karl-Maria Benkert. Poi, Kertbeny Karoli non \u00e8 uno \"pseudonimo\" di Benkert, ma un anagramma \"legale\" che egli venne autorizzato a portare dal 1845 in poi. Ancora, Kertbeny \u00e8 stato un po' di tutto: scrittore, libraio, giornalista, traduttore, bibliografo, poeta, storico, critico d'arte e perfino esportatore di vini, ma medico no. Non ha mai ricevuto un dottorato in nessun argomento e non ha mai scritto di medicina o di scienze naturali.\nInfine, scrisse al ministro Adolf Leonhardt alcune lettere aperte per rispondere a un invito pubblico. Ci\u00f2 avvenne dopo che, nel 1866 la Prussia tenne a battesimo la Confederazione della Germania Settentrionale. Per poter unificare anche i codici civili e penali dei numerosi Stati che ne fanno parte, la Prussia crea una commissione di sette membri che, tenendo come riferimento iniziale il codice prussiano, sollecita la collettivit\u00e0 a esprimere la sua opinione sul progetto di unificazione. Numerosi giuristi e intellettuali fanno cos\u00ec conoscere, o per corrispondenza o attraverso la pubblicazione di documenti, i loro suggerimenti e commenti su questo primo progetto di codice penale unitario.\nPoich\u00e9 nel codice prussiano del 14 aprile 1851 c'\u00e8 un paragrafo (il \u00a7 143) che punisce gli \"atti contro natura\" commessi tra uomini e perfino con animali, Benkert teme che esso entrer\u00e0 a far parte del nuovo codice unitario, se qualcuno non interviene. Cos\u00ec prende la penna e scrive al presidente della Commissione dei Sette, che \u00e8 proprio Leonhardt, per sostenere la tesi che lo Stato non ha alcun diritto di intromettersi negli affari privati degli individui in quel che riguarda il loro comportamento sessuale, anche se si tratta di atti omosessuali, appunto. Kertbeny non ebbe comunque fortuna, e il paragrafo 143 fu introdotto nel codice penale della Confederazione modificato solo nel numero, 152, che poco pi\u00f9 tardi, modificato un'altra volta, divenne famoso come il \u00a7 175 del nuovo codice del Secondo Reich tedesco (1871). \nNel gennaio del 1855, quando mor\u00ec l'unico fratello, Enrich Maria (1825-1855), Kertbeny si lament\u00f2 con la madre che \"Con lui si estingue la nostra stirpe, perch\u00e9 non possiamo contare su una discendenza\". Oltre a coniare la parola \"omosessuale\", Benkert-Kertbeny ebbe un'intensa attivit\u00e0 di traduttore e scrittore, collabor\u00f2 con Gustav Jaeger fornendogli informazioni e materiali che finirono nel libro \"Entdeckung der Seele\" (\"La scoperta dell'anima\", 1880): in esso \u00e8 esposta la teoria secondo cui l'attrazione sessuale ha un'origine olfattiva. Fu questa l'opera che rese popolare tra i medici e la massa dei lettori il nuovo termine di Benkert e il suo opposto, eterosessuale, che sarebbe stato propagandato da Marc Andr\u00e9 Raffalovitch qualche anno pi\u00f9 tardi. Negli ultimi anni di vita, verso il 1880, Benkert scrisse anche un saggio sulla situazione della comunit\u00e0 omosessuale europea, che sarebbe stato pubblicato molto tempo dopo la sua morte, nel 1900, sul secondo numero dello Jahrbuch f\u00fcr sexuelle Zwischenstufen curato da Magnus Hirschfeld, sempre a cura di Jaeger.\nTraduzioni e amicizie letterarie.\nI moti del 1848 posero fine al soggiorno di Kertbey a Berlino. Si trasfer\u00ec quindi ad Halle e Weimar, dove frequent\u00f2 Franz Liszt, e a Francoforte sul Meno, dove frequento i membri del Parlamento della Paulskirche, Jacob Grimm, Ludwig Uhland, Johan Hermann Detmold e Alfred Meissner, che conosceva gi\u00e0 da Parigi. Nel frattempo vengono pubblicate le sue prime traduzioni di poesie (Jena 1848) e le poesie di Alexander Pet\u00f6fi. La traduzione delle opere di Pet\u00f6fi e di altri poeti ungheresi come J\u00e1nos Arany, Mih\u00e1ly V\u00f6r\u00f6smarty e M\u00f3r J\u00f3kai divenne il punto centrale della sua opera e ottennero il riconoscimento di Heine, B\u00e9ranger e Saint-Ren\u00e9 Taillandier.\nLa sua referente pi\u00f9 importante nell'ambito della letteratura tedesca fu Bettina von Arnim, che gli scrisse fino al dicembre 1850 non meno di 60 lettere, e nei suoi scritti sottoline\u00f2 l'importanza politica della poesia ungherese. Intanto Kertbeny scriveva articoli storici, politici e letterari per diverse riviste tedesche come il \"N\u00fcrnberger Courier\", il \"Frankfurter Conversationsblatt,\" il \"Weser-Zeitung,\" il \"Bremer Beobachter\" e il \"Magazin f\u00fcr die Literatur des Auslandes\". Da Lipsia, dove trascorse l'estate del 1851, prepar\u00f2 un'edizione di canzoni popolari ungheresi e pubblic\u00f2 la fiaba Held J\u00e1nos von Pet\u00f6fi. Dopo la soppressione della rivolta ungherese, Kertbeny si stabil\u00ec nuovamente a Pest nel 1852 e nel 1854 August Heinrich Hoffmann von Fallersleben lo invit\u00f2 a collaborare agli \"Weimarischen Jahrb\u00fcchern\".\nGli ultimi anni.\nAlla fine degli anni Cinquanta Kertbeny soggiorn\u00f2 a Vienna e a Monaco di Baviera e scrisse le sue memorie in due volumi, che furono pubblicate a Praga nel 1861 e nel 1863 principalmente come raccolta di lettere con il titolo \"Silhouetten und Reliquien\". Alla fine del 1860 si rec\u00f2 a Ginevra per scrivere la storia dalle origini della citt\u00e0. Di questa venne pubblicato solo il progetto. Altre importanti opere da ricordare sono una vasta bibliografia tedesco-ungherese (Budapest 1860) e numerosi scritti politici. Kertbeny mor\u00ec nel 1882 all'et\u00e0 di 58 anni a Budapest. La sua tomba \u00e8 stata riscoperta nel 2001 dalla sociologa Judit Tak\u00e1cs, che ha dedicato il suo lavoro di ricerca a Kertbeny. Si trova Il cimitero di Kerepesi a Budapest, dove riposano molte celebrit\u00e0 ungheresi del XIX e XX secolo. Il movimento lesbico e gay ha eretto una nuova lapide sulla tomba e dal 2002 vi viene regolarmente deposta una corona di fiori durante i festival gay. Un monumento a Kertbeny si trova nel memoriale a Pet\u00f6fi nella cittadina di Albesti vicino a Sighi\u0219oara."}
{"id": "225794", "revid": "628767", "url": "https://it.wikipedia.org/wiki?curid=225794", "title": "Mara\u00f1\u00f3n (fiume)", "text": "Il Mara\u00f1\u00f3n \u00e8 un fiume dell'America meridionale, che scorre interamente in Per\u00f9. Lungo circa 1600\u00a0km, \u00e8 uno dei pi\u00f9 importanti affluenti dell'alto corso del Rio delle Amazzoni.\nCorso del fiume.\nNasce nella Regione di Hu\u00e1nuco, anche se sul luogo esatto delle sue sorgenti esistono due teorie: la pi\u00f9 accettata \u00e8 quella di Augusto C\u00e1rdich, secondo il quale ha le sue sorgenti sono a circa 5.800 m s.l.m. sul ghiacciaio del \"Nevado de Yapura\", nella Cordillera Raura, Per\u00f9 orientale, circa 160\u00a0km a nord est di Lima. L'altra teoria, di Antonio Raimondi, afferma che nasca dai ghiacciai della Cordillera Huayhuash.\nScorre in una profonda valle andina in direzione nordest lungo la base est della Cordigliera delle Ande, poi fa una grande curva e attraversa le Ande interne fino\nal Pongo de Manseriche dove comincia a scorrere in pianura.\nQuando il Mara\u00f1\u00f3n incontra il R\u00edo Ucayali, ufficialmente nasce il Rio delle Amazzoni.\nA causa della sua grande quantit\u00e0 di rapide e cascate, il fiume non \u00e8 mai diventato una via di trasporto commerciale. Lungo il percorso del fiume inoltre si trovano numerosi canyon detti pongos.\nNel punto dove fa la sua grande curva il fiume incontra il fiume Chinchipe, che nasce in Ecuador.\nSubito dopo le montagne si stringono attorno al fiume formando stretti \"pongos\" per 63\u00a0km dove, presso molti vortici, ci sono almeno 35 rapide. La serie conclude con tre cascate appena prima di ricevere le acque del Rio Imasa (o anche detto Chunchunga).\nE proprio vicino alla foce dell'Imasa Charles Marie de La Condamine si imbarc\u00f2 nel XVIII secolo per scendere il Rio delle Amazzoni. In questa regione il livello generale del terreno comincia a calare con solo poche montagne che di quando in quando firmano dei \"pongos\" in miniatura. In questa zona vive la trib\u00f9 indigena detta Aguaruna.\nL'ultimo grande pongo del Mara\u00f1on \u00e8 chiamato \"Pongo de Manseriche\", lungo quasi 5\u00a0km, subito sotto la foce del Rio Santiago e prima della vecchia missione abbandonata di Borja. In questo canyon il Mara\u00f1on pu\u00f2 anche scorrere alla velocit\u00e0 di 21\u00a0km/h.\nLungo il corso del fiume vivono i Maina, un gruppo etnico o un gruppo tribale, noto per essere stata la prima trib\u00f9 dell'alta Amazzonia ad essere stati evangelizzati dalla Chiesa Cattolica.\nDopo aver passato il Pongo di Huaracayo (o Guaracayo), le colline gradualmente scompaiono e per quasi 40\u00a0km il fiume \u00e8 pieno di isole e dai suoi banchi si vede solo un'immensa foresta pianeggiante: l'Amazonia Peruviana. Qua vivono le trib\u00f9 degli Urarina, i Candoshi e i Cocama-Cocamilla.\nAffluenti.\nLungo il suo corso gli affluenti pi\u00f9 importanti sono:\nCuriosit\u00e0.\n\"La serpiente de oro (1935)\", una novella di Ciro Alegr\u00eda, uno dei pi\u00f9 importanti scrittori peruviani, \u00e8 ambientata lungo il corso del Rio Mara\u00f1on."}
{"id": "225795", "revid": "118377361", "url": "https://it.wikipedia.org/wiki?curid=225795", "title": "Mi\u00e8ge", "text": "Mi\u00e8ge (toponimo francese; in tedesco \"Miesen\", desueto) \u00e8 stato un comune svizzero di 1\u00a0354 abitanti del Canton Vallese, nel distretto di Sierre. Dal 1 gennaio 2021 fa parte del comune di Noble-Contr\u00e9e.\nStoria.\nIl comune di Mi\u00e8ge \u00e8 stato istituito nel 1839 per scorporo da quello di Sierre.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225802", "revid": "110157", "url": "https://it.wikipedia.org/wiki?curid=225802", "title": "Sierre", "text": "Sierre (toponimo francese; in tedesco \"Siders\") \u00e8 un comune svizzero di 16\u00a0817 abitanti del Canton Vallese, nel distretto di Sierre del quale \u00e8 capoluogo; ha lo status di citt\u00e0.\nStoria.\nDal suo territorio nel 1839 furono scorporate le localit\u00e0 di Mi\u00e8ge, Mollens e Randogne, divenute comuni autonomi; nel 1972 Sierre ha inglobato il comune soppresso di Granges.\nMonumenti e luoghi d'interesse.\nNonostante la sua origine romana, .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1972 con Granges):\nInfrastrutture e trasporti.\nSierre \u00e8 servita dalle stazioni di Sierre e di Granges-Lens, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Sierre hanno sede la squadra di hockey su ghiaccio Hockey Club Sierre e la squadra di football americano Sierre Woodcutters."}
{"id": "225803", "revid": "228587", "url": "https://it.wikipedia.org/wiki?curid=225803", "title": "William Hartnell", "text": "Biografia.\n\"Doctor Who\" (1963\u20131966\u20131972).\nLa performance di Hartnell in \"Io sono un campione\", film del 1963, venne notata da Verity Lambert, produttrice televisiva che stava pianificando una nuova serie di fantascienza per la BBC intitolata \"Doctor Who\"; e, principalmente grazie alla prova di recitazione data da Hartnell nel film in questione, Lambert gli offr\u00ec il ruolo da protagonista nella serie. Anche se Hartnell ebbe delle perplessit\u00e0 iniziali dovute al fatto che la serie era stata concepita come un prodotto per bambini, Lambert ed il regista Waris Hussein riuscirono a convincerlo ad accettare la parte che l'avrebbe reso famoso. La prima puntata di \"Doctor Who\" and\u00f2 in onda in Gran Bretagna il 23 novembre 1963.\n\"Doctor Who\" frutt\u00f2 a Hartnell un compenso di 315 sterline a puntata nel 1966, equivalenti a circa 4,050 sterline dei giorni nostri a settimana. A paragone, nel 1966 i co-protagonisti Anneke Wills e Michael Craze ricevevano una paga settimanale di \u00a368 e \u00a352 ad episodio, rispettivamente.\nSecondo alcuni dei suoi colleghi in \"Doctor Who\", alle volte poteva essere una persona con la quale era difficile lavorare. Altri, invece, come per esempio gli attori Peter Purves e William Russell, e la produttrice Verity Lambert, parlarono di lui sempre in termini entusiastici anche dopo pi\u00f9 di quarant'anni. Secondo altre indiscrezioni, Nicholas Courtney, nelle sue memorie ricord\u00f2 che durante la registrazione dell'episodio \"The Daleks' Master Plan\", Hartnell fece notare che una comparsa sul set era ebrea, lasciando intendere come il commento di Hartnell fosse \"sottilmente\" di stampo razzista. Nel corso di una intervista del 2008, Courtney afferm\u00f2 inoltre che Hartnell \"era un conservatore nazionalista, un po' intollerante verso le altre razze\". Tuttavia, si dimostr\u00f2 sempre estremamente gentile e corretto con la collega Carole Ann Ford, che \u00e8 ebrea.\nCon il passare degli anni, lo stato di salute di Hartnell andava deteriorandosi (soffriva di arteriosclerosi, e la malattia inizi\u00f2 a rendergli problematica la memorizzazione delle battute sul copione), e concausa le pessime relazioni con il nuovo team produttivo della serie dopo l'abbandono di Verity Lambert, port\u00f2 alla sua fuoriuscita da \"Doctor Who\" nel 1966.\nQuando lasci\u00f2 la serie, il produttore dello show propose un'idea unica: poich\u00e9 il Dottore \u00e8 un alieno, pu\u00f2 assumere qualsiasi forma fisica, cos\u00ec da \"rigenerare s\u00e9 stesso\". Fu lo stesso William Hartnell a suggerire il nome dell'attore che avrebbe potuto interpretare il nuovo Dottore: Patrick Troughton. Nell'episodio \"The Tenth Planet\" della quarta stagione, il Primo Dottore si rigenera nel Secondo Dottore, Troughton.\nNel 1972 William Hartwell torna a interpretare il ruolo del Primo Dottore nella macrostoria The Three Doctors, che vede protagonisti anche il Secondo Dottore e il Terzo Dottore.\nNella storia televisiva\u00a0del 2020 \"The Timeless Children\" William Hartnell smette di essere la prima incarnazione del dottore. Tuttavia il titolo di \"primo dottore\" rimane nonostante non sia pi\u00f9 la prima incarnazione a farsi chiamare \"il dottore\"."}
{"id": "225804", "revid": "287204", "url": "https://it.wikipedia.org/wiki?curid=225804", "title": "H.264", "text": "LH.264 o MPEG-4 AVC (Advanced Video Codec) o MPEG-4 Part 10, designazione formale ISO/IEC 14496-10 o ITU-T H.264, \u00e8 un formato standard di compressione video digitale con perdita sviluppato dal Moving Picture Experts Group. Nel maggio 2003 \u00e8 stata completata la stesura finale della prima versione dello standard, nelle edizioni successive sono state aggiunte varie estensioni alle sue funzionalit\u00e0.\nH.264 \u00e8 protetto da vari brevetti la cui licenza \u00e8 amministrata dall'azienda MPEG LA, l'uso commerciale delle tecnologie brevettate H.264 richiede quindi il pagamento di royalties.\nMPEG LA ha consentito il libero uso di tecnologie H.264 per lo streaming video su Internet agli utenti finali, mentre, a titolo esemplificativo, Cisco Systems e altre aziende pagano royalties a MPEG LA per conto degli utenti dei binari del suo encoder H.264 open source.\nCaratteristiche.\nL'H.264 \u00e8 stato sviluppato da ITU-T Video Coding Experts Group (VCEG) insieme a ISO/IEC JTC1 Moving Picture Experts Group (MPEG). Il progetto \u00e8 nato per creare uno standard in grado di fornire una buona qualit\u00e0 video a bit rate notevolmente inferiori rispetto agli standard precedenti (p.e. la met\u00e0 o meno rispetto a standard come MPEG-2, H.263 o MPEG-4 Part 2), senza aumentarne la complessit\u00e0 e il costo di implementazione. Ulteriore obiettivo \u00e8 quello di fornire una flessibilit\u00e0 sufficiente da consentirne l'uso in una vasta gamma di applicazioni e su un'ampia variet\u00e0 di reti e sistemi, inclusi sistemi ad alto e basso bit rate, video a bassa e alta risoluzione, broadcast, archiviazione su DVD, reti per comunicazione in tempo reale (RTP) e sistemi di telefonia multimediale su specifiche ITU-T. I servizi di broadcast basati sullo standard H.264, occupando una banda inferiore rispetto al precedente schema di codifica, permette agli operatori di broadcasting di trasmettere in modo relativamente economico un numero maggiore di programmi ad alta definizione.\nLo standard H.264 pu\u00f2 essere visto come una \"famiglia di standard\" composta da una serie di profili diversi. Un decodificatore decodifica almeno uno ma non necessariamente tutti i profili, mentre la specifica del decodificatore descrive quali profili possono essere decodificati. H.264 \u00e8 in genere utilizzato per la compressione dati con perdita (lossy), ma \u00e8 anche possibile usarlo per compressione dati senza perdita (lossless).\nIl formato H.264 pu\u00f2 essere utilizzato da vari dispositivi: per esempio dai televisori ad alta definizione HDTV e DVD o dai telefoni cellulari e smartphone. Tra i dispositivi di maggiore diffusione che utilizzano questo formato ci sono l'iPod video, la console Sony PSP e i lettori di Blu-ray Disc.\nApplicazioni.\nViene utilizzato nei Blu-ray, il suo concorrente diretto \u00e8 il formato VC-1 (SMPTE 421M).\nIl 6 settembre 2007 Adobe ha annunciato il supporto nativo del codec H.264 dal Flash Player.\nNel gennaio 2010 YouTube (Google) ha eseguito dei test con il codec H.264 per uno dei formati video nella versione \"HTML5 beta\" del suo sito internet, in modo che non sia pi\u00f9 necessario usare il plugin Adobe Flash per la visualizzazione dei video; a gennaio 2011 Google ha annunciato la cessazione del supporto di H.264 dal browser Chromium a favore del formato WebM sviluppato da Google stessa, che fa uso del codec video VP8.\nMicrosoft ha annunciato che Windows Media Player in Windows 10 supporter\u00e0 nativamente i file Matroska e il codec H.264."}
{"id": "225805", "revid": "466539", "url": "https://it.wikipedia.org/wiki?curid=225805", "title": "Karl Heinrich Ulrichs", "text": " \u00c8 considerato un pioniere del primo movimento omosessuale. Profondo conoscitore della lingua latina, si adoper\u00f2 per la diffusione del latino come lingua viva, pubblicando la rivista \"Alaudae\" dal 1889 al 1895.\nVita.\nUlrichs nacque ad Aurich, nei pressi di Hannover, nella Germania nord occidentale. Egli visse la prima esperienza omosessuale all'et\u00e0 di quattordici anni, nel corso di una breve esperienza amorosa con il proprio istruttore di equitazione. Ulrichs si laure\u00f2 nel 1846 presso l'Universit\u00e0 di G\u00f6ttingen in diritto e teologia, proseguendo successivamente, tra il 1846 e il 1848 i suoi studi in storia presso l'Universit\u00e0 di Berlino e scrivendo una dissertazione (in lingua latina) sulla Pace di Vestfalia.\nTra il 1849 e il 1857 Ulrichs lavor\u00f2 come consulente legale ufficiale presso la corte distrettuale di Hildesheim nel regno di Hannover. Venne licenziato nel 1859 a causa della propria omosessualit\u00e0.\nNel 1862 Ulrichs fece l'importante passo di svelare alla famiglia e agli amici la propria sessualit\u00e0, usando le sue parole un \"Urning\" (uranista) e incominci\u00f2 a scrivere dell'argomento utilizzando lo pseudonimo di \"Numa Numantius\". I suoi primi cinque saggi, raccolti in \"Forschungen \u00fcber das Rathsel der mannm\u00e4nnlichen Liebe\" (in italiano, \"Amore sessuale tra uomini come enigma della natura\"), spiegava questo amore come naturale e biologico riassumendolo nella frase latina \"anima muliebris virili corpore inclusa\" (una psiche femminile in un corpo maschile). In questi saggi Ulrichs coni\u00f2 per primo alcuni termini per descrivere i differenti orientamenti sessuali come \"Urning\" (gay), \"Urninds\" (lesbica), \"Uranodionings\" (bisessuale) e \"Zwitter\" (ermafrodito).\nOpere e impegno.\nUlrichs incominci\u00f2 presto a pubblicare utilizzando il suo vero nome (\u00e8 probabilmente il primo \"coming out\" pubblico della storia) e scrisse una dichiarazione in supporto di un uomo arrestato per atti omosessuali.\nA partire dal 1860 si mosse per l'intera Germania, scrivendo e pubblicando, spesso in difficolt\u00e0 con la legge, nella maggior parte dei casi per le proprie parole piuttosto che per atti omosessuali.\nNel 1864 i suoi libri vennero confiscati e vietati dalla polizia della Sassonia; successivamente lo stesso accadde a Berlino e i suoi scritti vennero vietati in tutta la Prussia. Alcuni di questi scritti sono stati recentemente ritrovati presso gli archivi di stato prussiano e sono stati pubblicati nel 2004. Molti altri importanti scritti di Ulrichs sono ancora in commercio e pubblicati sia in lingua tedesca sia in traduzione.\nUlrichs, ardente patriota hannoveriano, venne brevemente imprigionato nel 1866 quando l'Hannover venne annesso dalla Prussia a causa della sua opposizione al nuovo governo.\nL'anno successivo abbandon\u00f2 Hannover per Monaco di Baviera dove il 29 agosto 1867 divenne il primo gay dichiarato a parlare pubblicamente dei diritti omosessuali quando richiese al congresso dei giuristi tedeschi a Monaco una risoluzione che sollecitasse l'abrogazione delle leggi anti-omosessuali. Le sue richieste vennero zittite dalle grida indignate dei presenti.\nDue anni dopo, nel 1869, lo scrittore austriaco Karl-Maria Kertbeny coni\u00f2 il termine \"omosessuale\" e a partire dal decennio successivo l'argomento dell'orientamento sessuale venne ampiamente discusso.\nNel 1879 Ulrichs pubblic\u00f2 il dodicesimo (e ultimo) libro dell\"Amore sessuale tra uomini come enigma della natura\". Sofferente di salute e credendo di aver fatto tutto il possibile in Germania, si autoesili\u00f2 in Italia dove, dopo diversi anni di pellegrinaggio per tutta la penisola, si stabil\u00ec, ospite del latinista marchese Nicol\u00f2 Persichetti, all'Aquila, dove la sua salute miglior\u00f2.\nGli ultimi anni, in Italia.\nIn Italia Ulrichs prosegu\u00ec prolificamente la sua opera di scrittura (in tedesco e latino) pubblicando a proprie spese i suoi lavori. Nel 1895 ottenne una laurea \"honoris causa\" presso l'Universit\u00e0 di Napoli e poco dopo mor\u00ec all'Aquila. La lapide della sua tomba riporta la scritta latina \"Exul et pauper\" (esule e povero).\nNicol\u00f2 Persichetti disse al termine dell'elegia funebre: \n\"Alaudae\".\nUlrichs fu anche un apprezzato poeta neolatino, e nel 1889 fond\u00f2 e diresse la rivista in latino \"Alaudae\", che aveva abbonati in tutti il mondo, tra cui vari monarchi europei, come la regina Margherita e il re del W\u00fcrttemberg. Ulrichs scriveva la rivista pressoch\u00e9 da solo; in essa trovarono spazio non solo le sue poesie, ma anche racconti, un romanzo a puntate e notizie d'attualit\u00e0 riguardanti la \"Latinitas viva\". La rivista usciva con cadenza bimestrale; la pubblicazione fu interrotta dopo circa 35 numeri, alla morte dell'autore nel 1895.\nLa fortuna.\nNegli ultimi anni della sua vita Ulrichs scrisse:\nMagnus Hirschfeld accenn\u00f2 esaustivamente a Ulrichs nel suo \"Die Homosexualit\u00e4t des Mannes und des Weibes\" del 1914.\nDopo di lui Ulrichs fu dimenticato per molti anni, ma oggi in Europa \u00e8 diventato una figura di culto. Sono state intitolate a suo nome strade a Monaco di Baviera, Brema e Hannover, e anche un piazzale nel Parco del Castello dell'Aquila. Il suo compleanno \u00e8 ricordato tutti gli anni con uno \"street party\" e una lettura di poesie che si tiene nella \"Karl-Heinrich-Ulrichs-Platz\" ad Hannover.\nLa sua tomba all'Aquila, restaurata di recente, \u00e8 oggetto di una cerimonia commemorativa annuale, ultima domenica d'agosto, con l'Associazione \"Fondazione Luciano Massimo Consoli\", e il circolo Arcigay cittadino (anch'esso intitolato a Massimo Consoli) che dal 2013 ne cura l'organizzazione, attraverso letture e interventi per rinnovare l'impegno a lottare concordemente assieme per far s\u00ec che l'omofobia, \"antica idra irata\" scompaia al pi\u00f9 presto e definitivamente dal costume sociale.\nLa \"Ilga\" (\"International Lesbian and Gay Law Association\") ha creato un premio annuale in suo memoria, il \"Karl Heinrich Ulrichs Award\".\nA partire dal 2015, grazie all'impegno di una coppia veronese, in collaborazione con l'Accademia di Belle Arti di Verona e sotto la supervisione in loco dell'Arcigay locale, sono state avviate le pratiche per un nuovo restauro della lapide. I lavori sono stati ultimati a giugno 2017.\nCentro Studi \"Karl Heinrich Ulrichs\" e L'Aquila.\nAll'Aquila, in Abruzzo, \u00e8 presente un centro di studi sociali per l'omosessualit\u00e0 legato alla figura del pensatore che ha vissuto ed \u00e8 sepolto qui. \u00c8 presente nella citt\u00e0 anche la sua tomba nel cimitero monumentale."}
{"id": "225806", "revid": "118377418", "url": "https://it.wikipedia.org/wiki?curid=225806", "title": "Veyras (Svizzera)", "text": "Veyras (toponimo francese) \u00e8 stato un comune svizzero di 1\u00a0804 abitanti del Canton Vallese, nel distretto di Sierre. Il 1 gennaio 2021 si \u00e8 unito ai come i soppressi di Venth\u00f4ne e Mi\u00e8ge per formare il nuovo comune di Noble-Contr\u00e9e.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "225807", "revid": "767487", "url": "https://it.wikipedia.org/wiki?curid=225807", "title": "Roy Paci &amp; Aretuska", "text": "Roy Paci &amp; Aretuska \u00e8 un gruppo musicale di orientamento ska/jazz composto da musicisti con diverse esperienze musicali, formatosi a Siracusa, nel 1998, soprattutto per opera del trombettista e frontman augustano Roy Paci, proponendo dapprima un repertorio totalmente strumentale composto da cover di gruppi storici della scena ska e rocksteady (Specials, Skatalites) affiancate ai pi\u00f9 conosciuti standard jazz.\nIl gruppo prende il nome dalla fonte siracusana Aretusa.\nStoria del gruppo.\nIl gruppo riscuote consensi e nel maggio del 2000, dopo un fondamentale avvicendamento alla batteria, che vede l'ingresso di Alessandro \"Jah Sazzah\" Azzaro, entra in studio per registrare il primo album, \"Baciamo le mani\" (ViceVersa/ExtraLabel), fusione di rocksteady, ska, soul, funk e melodie mediterranee, dove compaiono anche artisti come Bunna degli Africa Unite, Meg dei 99 Posse e Dani dei Macaco.\nParallelamente il repertorio live si arricchisce di nuove sonorit\u00e0, che scaturiscono dall'esigenza di rivitalizzare la tradizione musicale siciliana. Altra grande novit\u00e0 \u00e8 il debutto di Roy come crooner, un'innovazione che caratterizzer\u00e0 il futuro della band.\nDopo innumerevoli concerti in tutta l'isola arriva il momento di esportare il suono del rocksteady siciliano fuori dai confini regionali: gli Aretuska di Roy Paci si fanno conoscere a livello nazionale ed europeo suonando in Festival come il Lowlands nei Paesi Bassi, il SunSplash in Austria, il Klinkers in Belgio, il Pepsi Island di Budapest (Ungheria), il SummerJam di Colonia (Germania), il Gurten di Berna (Svizzera).\nSeguono diverse partecipazioni a programmi televisivi nazionali, come \"Stasera pago io\" con Fiorello (Rai 1), \"MTV Supersonic\" (MTV), \"Play It\" (Rete A - All Music), e la realizzazione di due videoclip trasmessi in heavy rotation sui principali network musicali.\nNel 2003 \u00e8 Etnagigante, etichetta discografica che Roy Paci ha fondato nel 1995, a produrre il secondo album \"Tuttapposto\" (Etnagigante/V2), che spazia tra ritmi calypso, rocksteady, swing e caraibici, canzoni nuove e riarrangiamenti di classici della tradizione siciliana. Vi sono nuovamente collaborazioni di spicco: Tony Scott, Cristina Zavalloni, Grazia Negro, Chicco Montefiori. Al disco segue un tour europeo (Francia, Danimarca, Paesi Bassi, Belgio, Germania, Svizzera e Austria).\n\"Cantu siciliano\" prima e \"Yettaboom\" sono i singoli estratti.\nNello stesso anno esce anche una cover, \"B\u00e9same mucho\", per il film di Leonardo Pieraccioni \"Il paradiso all'improvviso\".\nAlla fine del 2004 il gruppo torna in sala d'incisione per registrare un nuovo album. Roy e gli Aretuska si esibiscono anche nel programma tv \"Markette\" di Piero Chiambretti, in onda su LA7.\nA fine marzo 2005 esce \"Parola d'onore\", terza parte dell'ideale trilogia musicale del gruppo. Un album \u201csuperreggaestereomambo\u201d che mostra influenze internazionali: tra gli altri apportano suoni e parole Diego Cugia e i Seeed.\nLa release \u00e8 accolta con entusiasmo da critica e pubblico, che affolla le numerose date live in club, piazze e festival. Vale la pena ricordare la prima apparizione di Roy Paci &amp; Aretuska in Inghilterra, al Womad Reading Festival, dove la band suona di fronte a oltre 10.000 persone.\nIl gruppo partecipa inoltre come ospite alla trasmissione \"Quelli che... il calcio\" e a dicembre, a Tilburg, nei Paesi Bassi, riceve il premio \"SoundClash\".\nIl 2006 inizia nel migliore dei modi: Roy vince il prestigioso Nastro d'argento per le musiche del film \"La febbre\" di Alessandro D'Alatri ed entra, con i suoi Aretuska, come band ufficiale, nel cast della trasmissione \"Zelig Circus\" in onda su Canale 5.\nIl brano \"Viva La Vida\", tratto dall'ultimo album, diventa la sigla del programma.\nIn aprile arriva un'altra grande soddisfazione per Roy: la candidatura al David di Donatello, sempre per la colonna sonora del film \"La febbre\". In parallelo affronta con la band un tour intenso, che vede l'ingresso nel gruppo di un nuovo potentissimo elemento, Mr. Cico, talentuoso giovane MC bolognese di origini congolesi.\nGli Aretuska continuano a esibirsi in ogni regione d'Italia e all'estero: da segnalare il grande successo a Territorios Sevilla in Spagna, allo Sziget Festival in Ungheria e alla Fiesta Mundial in Belgio.\nNel giugno 2007, dopo tre album, Roy Paci &amp; Aretuska ultimano \"SuoNoGlobal\", un disco in cui Roy raccoglie quanto seminato negli anni in qualit\u00e0 di trombettista, collaboratore e arrangiatore. Il disco vanta ben 5 collaborazioni: \"Toda joia toda beleza\" con Manu Chao, \"\u00c8 meglio la vecchiaia\" con Erriquez della Bandabard\u00f2, \"Giramundo\" con Pau dei Negrita, \"Tango Mambo Jambo\" con i Cor Veleno, \"Siente Amm\u00e8\" con Raiz, e addirittura una canzone \u201ca tre\u201d, \"Mezzogiorno di Fuoco\", che vede la partecipazione di Caparezza e dei Sud Sound System. L'album professa la sua missione fin dal titolo: confondere e mischiare suoni, idiomi, differenti mondi e musicalit\u00e0.\nProdotto da Fabrizio Barbacci, registrato in otto studi diversi e masterizzato allo Sterling Sound di New York, l'album \u00e8 il risultato di tutti gli esperimenti fatti dalla band durante gli anni passati a incrociare e mescolare suoni e linguaggi. I testi sono cantati in un calderone di lingue e dialetti e, nel caso di \"Toda Joia Toda Beleza\", in una sorta di \u201cita\u00f1ol\u201d nel quale la grammatica spagnola \u00e8 volutamente storpiata e adattata all'italiano e alla musica, per prediligere la sonorit\u00e0 rispetto alla struttura linguistica.\nIl singolo \"Toda Joia Toda Beleza\" diventa un tormentone estivo nell'estate 2007 e spalanca a Roy e compagni le porte della grande notoriet\u00e0. Segue un tour di successo in Italia e all'estero.\nIl gruppo apre il Festivalbar all'Arena di Verona ed \u00e8 di nuovo protagonista come resident band nella trasmissione \"Zelig\". \"Toda Joia Toda Beleza\" diventa la sigla del programma.\nIl brano viene scelto anche come colonna sonora del film di Natale di Christian De Sica \"Natale in crociera\".\nL'estate 2008 ha visto la band di nuovo \"on the road\" per un lungo tour internazionale di oltre 70 date, che ha toccato i principali Festival europei.\nA settembre 2008 riparte \"Zelig\": per la terza volta a Roy Paci &amp; Aretuska viene offerto il ruolo di resident band della trasmissione di Canale 5. Roy Paci \u00e8 anche direttore musicale del programma.\nA novembre Roy Paci &amp; Aretuska festeggiano i loro primi dieci anni di attivit\u00e0 con l'uscita del \"BESTiario siciliano\", una raccolta dei maggiori successi del gruppo pi\u00f9 tre inediti. Il cofanetto contiene anche un DVD con tutti i video, il backstage del tour europeo e alcuni brani live\nA inizio 2009, Roy e i ragazzi si trasferiscono in Brasile per un lungo soggiorno mirato a gettare le basi del nuovo lavoro discografico.\nAi primi di maggio del 2010 esce \"Latinista\", anticipato dal singolo \"Bonjour Bahia\", scritto in collaborazione con Jovanotti. Riscuote subito consensi e porta Roy Paci e gli Aretuska in giro per tutta l'Italia e non solo.\nL'11 agosto 2014 partecipano al celebre Lucania Folk Festival riscuotendo un grande successo."}
{"id": "225809", "revid": "31886", "url": "https://it.wikipedia.org/wiki?curid=225809", "title": "Leukerbad", "text": "Leukerbad (toponimo tedesco; in francese \"Lo\u00e8che-les-Bains\") \u00e8 un comune svizzero di 1\u00a0433 abitanti del Canton Vallese, nel distretto di Leuk. \u00c8 il paese termale .\nGeografia fisica.\n\u00c8 situato in fondo alla valle della Dala, 15\u00a0km a nord di Leuk, all'inizio della valle. Su un versante la localit\u00e0 \u00e8 attorniata da una parete di roccia, l'altro versante invece \u00e8 boschivo. Il paese \u00e8 sovrastato dalla Gemmi, parete di roccia , da cui un sentiero conduce fino al passo della Gemmi; sul verante opposto, l'area del Torrenthorn \u00e8 prevalentemente boschiva.\nStoria.\nPresso Leukerbad sono stati rinvenuti reperti () di epoca romana ; il passo della Gemmi, unico collegamento tra gli attuali Canton Vallese e Canton Berna, .\nNel XIV secolo il comune divenne autonomo (1315 circa) ed erano gi\u00e0 note le terme .\nTra il XVIII e il XIX secolo il paese inizi\u00f2 a sviluppare il turismo: vennero realizzati storici alberghi come , il Des Alpes (1826), . A partire dagli anni 1850 si pot\u00e9 raggiungere il paese tramite una strada, al posto della mulattiera: fu l'inizio del turismo termale.\nNel 1915 fu aperta una linea ferroviaria tra Leuk e Leukerbad, attiva fino al 1967. .\nNel 1959-1961 venne costruita la clinica per le malattie reumatiche e per la riabilitazione, . Tra il 1993 e il 2002 fu costruito il centro termale di San Lorenzo (); milioni di franchi furono investiti anche per il completamento della struttura del centro comunale () e questo pochi anni dopo port\u00f2 il comune a una grave crisi finanziaria.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLe entrate economiche pi\u00f9 importanti sono rappresentate dal turismo. In estate vi \u00e8 un'ampia possibilit\u00e0 di fare passeggiate per estesi sentieri; in inverno \u00e8 possibile praticare lo sci alpino e lo sci di fondo. Al contrario di altre stazioni montane, il turismo a Leukerbad \u00e8 presente tutto l'anno grazie ai centri termali.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nSul Torrenthorn \u00e8 possibile praticare lo sci alpino, grazie agli impianti di risalita aperti dal 1971, ."}
{"id": "225812", "revid": "436907", "url": "https://it.wikipedia.org/wiki?curid=225812", "title": "The Rolling Stones (album)", "text": "The Rolling Stones, pubblicato il 16 aprile 1964, \u00e8 il primo album della discografia inglese dei Rolling Stones.\nDescrizione.\nL'album si compone di dodici canzoni, nove sono cover, due scritte in gruppo e una composta dalla coppia Jagger/Richards (\"Tell Me\") che \u00e8 una ballata semiacustica. Ne venne realizzata una cover in italiano dall'Equipe 84 con il titolo \"Quel che ti ho dato\". In \"Now I've Got a Witness\" e \"Little By Little\" si nota come autore Nanker Phelge che \u00e8 lo pseudonimo adoperato dal 1963 al 1965 per le canzoni scritte in gruppo. Nanker Phelge era un amico che condivise la casa con Mick, Brian e Keith dal 1962 al 1965."}
{"id": "225813", "revid": "104458", "url": "https://it.wikipedia.org/wiki?curid=225813", "title": "Hochfelden", "text": ""}
{"id": "225814", "revid": "1305772", "url": "https://it.wikipedia.org/wiki?curid=225814", "title": "Palazzo Farnese", "text": "Nei vari possedimenti della famiglia Farnese, furono costruiti in varie epoche palazzi padronali, che tuttora hanno la denominazione di Palazzo Farnese."}
{"id": "225815", "revid": "104458", "url": "https://it.wikipedia.org/wiki?curid=225815", "title": "Winkel", "text": ""}
{"id": "225816", "revid": "254059", "url": "https://it.wikipedia.org/wiki?curid=225816", "title": "Distretto di B\u00fclach", "text": "Il distretto di B\u00fclach (\"Bezirk B\u00fclach\") \u00e8 uno dei 12 distretti del Canton Zurigo, in Svizzera, con i suoi 143.948 abitanti \u00e8 il terzo pi\u00f9 grande distretto nel cantone.\nGeografia.\nEsso comprende il Rafzerfeld, territorio a nord del Reno, con Rafz, Wil, H\u00fcntwangen e Wasterkingen.\nIl capoluogo \u00e8 B\u00fclach, il comune pi\u00f9 esteso \u00e8 Kloten, dove \u00e8 localizzato il Zurich Airport.\nConfini.\nConfina con i distretti di Andelfingen e di Winterthur a est, di Pf\u00e4ffikon, di Uster e di Zurigo a sud, di Dielsdorf a ovest, con la Germania (circondario di Waldshut nel Baden-W\u00fcrttemberg) a nord e con il Canton Sciaffusa a est.\nComuni.\nAmministrativamente \u00e8 diviso in 22 comuni:"}
{"id": "225825", "revid": "3831", "url": "https://it.wikipedia.org/wiki?curid=225825", "title": "Villa Farnese", "text": ""}
{"id": "225826", "revid": "124433154", "url": "https://it.wikipedia.org/wiki?curid=225826", "title": "Gli Asolani", "text": "Gli Asolani sono un trattato in 3 libri sotto forma di dialogo, scritto tra il 1497 e il 1502 da Pietro Bembo, e costituiscono la sua prima opera importante. \nSi tratta di un dialogo sull'amore, ambientato nella Asolo del XV secolo, presso la corte di Caterina Corner. La prima edizione fu pubblicata nel 1505 da Aldo Manuzio, mentre la seconda edizione usc\u00ec, dopo vari rimaneggiamenti, nel 1530.\nStruttura e personaggi.\nA queste parti fondamentali si aggiunge una cornice di dialoghi e descrizioni non finalizzati al tema dell'amore, ma che rappresenta la vita di corte e la villa di Caterina Corner. Sono anche presenti diversi componimenti poetici, solo in parte connessi con l'argomento del testo."}
{"id": "225828", "revid": "125153280", "url": "https://it.wikipedia.org/wiki?curid=225828", "title": "Luna Rossa (imbarcazione)", "text": "Luna Rossa \u00e8 il nome di una serie di imbarcazioni a vela specifiche per le competizioni, schierate dal sindacato italiano \"Luna Rossa Challenge\" (in precedenza \"Prada Challenge\") creato e presieduto dall'imprenditore Patrizio Bertelli.\nLa prima Luna Rossa fu varata nel 1999; da allora sono state costruite altre imbarcazioni col medesimo nome, conformi a diverse classi veliche, le pi\u00f9 importanti delle quali hanno partecipato ad edizioni della Louis Vuitton Cup/Prada Cup (due edizioni vinte) e dell'America's Cup.\nPrologo: l'Italia nell'America's Cup (1983-1992).\nLa prima partecipazione italiana alle selezioni per l'America's Cup avvenne nel 1983 alla vigilia della svolta epocale per il trofeo sportivo pi\u00f9 antico del mondo. Gianni Agnelli e il principe Karim Aga Khan IV per lo \"Yacht Club Costa Smeralda\" furono i principali finanziatori di \"Azzurra\", skipper Cino Ricci, timoniere Mauro Pelaschier. A Newport negli USA, nelle selezioni che per la prima volta presero il nome di Louis Vuitton Cup, \"Azzurra\" si afferm\u00f2 fino a raggiungere le semifinali. In quella edizione la Coppa per la prima volta in 132 anni fu conquistata da uno sfidante, \"Australia II\" e portata Down Under. L'avventura di \"Azzurra\" continu\u00f2 nel 1987 a Perth in Australia dove \u00e8 il challenger of record, ma con minor fortuna terminando penultima, mentre \"Italia\", barca dello \"Yacht Club Italiano\" di Genova finanziata da Gucci, skipper Lorenzo Bortolotti, timoniere Flavio Scala, chiuse al settimo posto.\nNel 1992 dopo l'introduzione della nuova formula di stazza che determin\u00f2 la nascita degli IACC fu la volta de \"Il Moro di Venezia\" finanziato dalla Montedison di Raul Gardini, skipper Paul Cayard, per la \"Compagnia della Vela\" di Venezia. \"Il Moro di Venezia\" ITA 25 fu la prima barca italiana e non anglosassone a vincere la Louis Vuitton Cup, ma non riusc\u00ec a conquistare l'America's Cup che rest\u00f2 a San Diego nelle mani del defender America\u00b3 USA 23 di Bill Koch, vincitore 4-1. Nella successiva edizione dell'America's Cup 1995, dove non ci furono sfidanti italiani, il trofeo fu strappato di nuovo agli americani, ancora guidati da Cayard, dai neozelandesi di Team New Zealand NZL 32 \"Black Magic\".\nLa prima sfida (1997-2000).\nL'idea di Patrizio Bertelli di lanciare una sfida in America's Cup nacque fra il 3 febbraio ed il 4 febbraio 1997 nello studio dell'architetto navale German Fr\u00e9rs a Milano. In breve tempo Bertelli assold\u00f2 gli altri uomini chiave del team: il progettista Doug Peterson, l'asso della vela Torben Grael, lo skipper Francesco de Angelis.\nAcquist\u00f2 tre IACC: USA 28 \"Kanza\", USA 43 \"Might Mary\", e USA 23 \"America\u00b3\". Come base italiana del team fu scelta Punta Ala presso Castiglione della Pescaia, in Toscana, dove le condizioni del mare e del vento si avvicinavano di pi\u00f9 a quelle del Golfo di Hauraki in Nuova Zelanda, teatro delle regate. Il 21 aprile 1997 il presidente dello \"Yacht Club Punta Ala\", Bruno Calandriello, lanci\u00f2 formalmente la sfida al Royal New Zealand Yacht Squadron detentore dell'America's Cup. Gli allenamenti iniziarono il 4 luglio 1997. Dal 7 gennaio 1998, e per tutte le successive estati australi, il team si trasfer\u00ec ad allenarsi alla base di Auckland in Nuova Zelanda. Dopo due anni di progettazione nella primavera del 1999 in un cantiere di Grosseto venne costruito il primo nuovo scafo ITA 45. Il varo avvenne a Punta Ala il 5 maggio 1999, madrina Miuccia Prada officiante il parroco di Punta Ala, Don Sandro Spinelli.\nIl nome scelto per ITA 45 (e per tutte le successive) fu \"Luna Rossa\". La storia ufficiale racconta come il nome sia nato nella mente di Patrizio Bertelli dal sorgere di una grande luna piena e rossastra in una sera d'estate durante una cena trascorsa a parlare di barche sulle colline di Tirli vicino a Punta Ala. Miuccia Prada racconta come il nome \"Luna Rossa\" fosse perfetto da contrapporre a \"Black Magic\", il \"defender\". Solo dopo ci si \u00e8 ricordati della canzone omonima napoletana composta nel 1950 da Vian e De Crescenzo che rielaborata in chiave moderna da Renzo Arbore segu\u00ec la barca nelle sue avventure australi. Il secondo scafo \"Luna Rossa\" ITA 48 fu varato poco dopo il primo con caratteristiche pi\u00f9 adatte a condizioni di vento leggero e onda meno pronunciata tipiche dell'estate piena nel golfo di Hauraki.\nOrganigramma di Prada Challenge for America's Cup 2000.\n\"Presidente capo del sindacato - Presidente Comitato direttivo\": Patrizio Bertelli; \"general manager\": Aldo Tomasina; \"affari legali\": Alessandra Pandarese; \"direzione amministrazione e finanza\": Andrea Moiraghi; \"Comitato direttivo\": \"vicepresidente\" Marco Piccinini, Bruno Calandriello, Antonio Bassani, Carlo Croce.\n\"Progettisti dello scafo\": Doug Peterson, German Fr\u00e9rs, German Fr\u00e9rs jr, David Edgan. \"Progettista vele\": Guido Cavalazzi.\n\"Team velico\": \"Skipper e timoniere\": Francesco De Angelis, \"tattico\": Torben Grael, \"held coach\": Rod Davis, \"stratega\": Michele Ivaldi, \"navigatori\": Matteo Plazzi, Dario Malgarise, \"randisti\": Piero D'Al\u00ec, Sandro Montefusco, \"grinder\": Santino Brizzi, Massimo Galli, Mauro Stanzani, Piero Romeo, \"grinder e drizzisti\": Vittore Vattuone, Romolo Ranieri, Carlo Bonetti, \"drizzisti\": Cristian Griggio, Sandro Spaziani, \"regolatore vele di prua e verricelli\": Daniele Bresciano, \"regolatori vele di prua\": Lars Borgstrom, Claudio Celon, Lorenzo Mazza, Stefano Rizzi, \"aiuto prodiere\":Simone De Mari, Massimiliano Sirena, \"prodieri\": Paolo Bassani, Paolo Bottari. \nYacht Club Punta Ala - Punta Ala - Castiglione della Pescaia (Grosseto).\n\"Barche\": ITA45, ITA48. \"Nome\": Luna Rossa. \"Stazza\": IACC (International America's Cup Class). Lunghezza fuori tutto: m.23,80. Larghezza massima m.4,30. Pescaggio circa m.4,00. Dislocamento kg. 24000. Altezza albero in coperta m. 32,5. Superficie velica randa m\u00b2 225. Superficie velica genoa m\u00b2 110. Superficie velica gennaker/spinnaker m\u00b2 500. Materiali scafo e attrezzatura di coperta: fibra di carbonio, kevlar, fibra di vetro, titanio, acciaio, alluminio. Materiali vele: fibra di carbonio, kevlar, nylon, cuben fibre. Equipaggio 16 uomini pi\u00f9 un ospite. Peso massimo equipaggio kg.1408.\nBudget: $50.000.000\nLa Louis Vuitton Cup 1999-2000.\nI Round Robin.\nLa partecipazione di \"Luna Rossa\" alle selezioni per l'America's Cup 2000 inizia nel migliore dei modi, il team si afferma immediatamente come uno dei pi\u00f9 forti. ITA 45 chiude in testa il primo \"round robin\" dal 18 ottobre al 28 ottobre 1999 vincendo tutte le dieci regate. Il bilancio del secondo \"round robin\" dal 6 novembre al 20 novembre \u00e8 altrettanto positivo, ITA 45 conquista nove vittorie su dieci regate confermando la leadership. L'unica sconfitta \u00e8 contro \"Stars &amp; Stripes\" di Dennis Conner. Nel terzo \"round robin\" dal 2 dicembre al 15 dicembre si vede il debutto di \"Luna Rossa\" ITA 48. Anche la nuova barca chiude l'ultimo round in prima posizione in classifica, con sette vittorie e due sconfitte, contro America One di Paul Cayard e Nippon Challenge.\nSemifinali.\n\"Prada Challenge\" entra in semifinale con altri cinque team: America True, AmericaOne, Le Defi Fran\u00e7ais, Nippon Challenge, Stars and Stripes. Nel frattempo \"Luna Rossa\" si \u00e8 gi\u00e0 guadagnata un soprannome di tutto rispetto fra i neozelandesi: \"Silver Bullet\", il proiettile d'argento, \u00e8 la barca pi\u00f9 veloce. Gli uomini del team chiamano pi\u00f9 familiarmente ITA 45 \"il Peschereccio\" perch\u00e9 \u00e8 sempre sporca e assorbe immani fatiche. Le regate della semifinale si disputano fra il 2 gennaio e il 14 gennaio 2000 e prevedono due gironi, il punteggio riparte da zero, i primi due classificati si confronteranno nella finale. Francesco de Angelis torna a \"Luna Rossa\" ITA 45, scelta per disputare le gare. La barca italiana perde la regata di andata contro \"Stars &amp; Stripes\" ma vince quella di ritorno; arrivano poi 6 vittorie nelle sfide contro \"America True\", \"Nippon Challenge\" e \"Le Defi\". Il concorrente pi\u00f9 temibile si conferma Paul Cayard con la nuova \"America One\" USA 61: il 5 gennaio 2000 \"Luna Rossa\" disalbera e si ritira per la rottura della giuntura fra sartie e terza crocetta destra, nella stessa giornata il team italiano deve fare a meno, da qui alla fine, dello stratega di ruolo. Perde anche nel girone di ritorno, la lotta \u00e8 molto dura con scontri ravvicinati e penalit\u00e0, Cayard taglia avanti 8\". Dopo l'inaspettata vittoria di America True su Stars &amp; Stripes, \"Luna Rossa\" chiude le semifinali seconda in classifica e sfider\u00e0 in finale la barca di Cayard.\nFinale.\nLa finale della Louis Vuitton Cup si svolge al meglio di nove regate fra il 25 gennaio ed il 6 febbraio 2000. In Italia l'evento ha un grande seguito tra TV e altri media. Anche in Nuova Zelanda l'euforia per \"Silver Bullet\" supera ogni aspettativa, i padroni di casa tifano apertamente per \"Prada Challenge\" manifestando poca simpatia per gli americani, conseguenza di antiche ruggini veliche. Le barche scelte dai due team per il confronto restano ITA 45 e USA 61. Le prestazioni dei due scafi appaiono simili in bolina, ITA 45 sembra leggermente pi\u00f9 veloce in poppa.\nLa prima regata \u00e8 vinta dal team italiano, nonostante una penalit\u00e0 ricevuta in prepartenza, \"Luna Rossa\" riesce ad accumulare un vantaggio tale da scontare la penalit\u00e0 nel secondo lato di bolina tagliando poi il traguardo con un distacco di 24\". La seconda regata \u00e8 caratterizzata da grossi salti di vento. Il vantaggio iniziale di \"Luna Rossa\" si rovescia, infatti \"America One\" lasciata senza copertura fugge via fino al traguardo avanti di 1' 33\".\nLa terza regata \u00e8 dominata da un vento di 20 nodi che mette in seria difficolt\u00e0 Cayard; dopo lo spettacolare scoppio di uno spinnaker e altri problemi USA61 si ritira e lascia il punto a \"Luna Rossa\".\nLa quarta regata si gioca da distanze molto ravvicinate: USA 61 passa la prima boa con 8\" di vantaggio, nella prima poppa ITA 45, che si \u00e8 tenuta vicina all'avversario, va all'attacco, esplode lo spinnaker di \"America One\", \"Luna Rossa\" \u00e8 costretta a orzare perdendo il controllo. Nonostante lo svantaggio accumulato \"Luna Rossa\", non coperta adeguatamente, nell'ultimo lato di poppa trova vento buono recupera, attacca Cayard e riesce a infliggergli una penalit\u00e0; vince la regata del 3-1.\nDopo un giorno di riposo la quinta regata \u00e8 a favore degli americani che vincono la partenza e riescono a stare davanti fino alla fine inducendo Francesco de Angelis a un errore durante la seconda poppa, alla fine il distacco sar\u00e0 di 34\", il tabellone segna 2-3. La sesta regata \u00e8 ancora negativa per gli italiani, nella prima poppa un intero spinnaker finisce in acqua, un pezzo resta impigliato nella chiglia e nel timone riducendo la velocit\u00e0; dopo aver risolto il problema \"Luna Rossa\" recupera ma perde per 9\", \u00e8 il pareggio 3-3.\nLa settima regata porta il vantaggio degli americani sul 4-3, \"Luna Rossa\" non marca l'avversario sceglie lati sbagliati perde con 1' e 6\". L'ottava regata \u00e8 la riscossa del \"team Prada\" che mostra una grande aggressivit\u00e0 sia in prepartenza che nella regata infliggendo a USA 61 una penalit\u00e0 alla fine della prima poppa, nuovo pareggio 4-4. La nona regata \u00e8 quella decisiva: si svolge il 6 febbraio, \"Luna Rossa\" parte con un piccolo vantaggio che aumenta costantemente controllando in modo strettissimo l'avversario, la regata viene vinta con 49\". Per la seconda volta dopo il \"Moro di Venezia\" un team italiano vince la Louis Vuitton Cup e diviene lo sfidante ufficiale dell'America's Cup. Per la prima volta uno skipper non anglosassone, Francesco de Angelis, entra nell'Olimpo della vela mondiale. Il titolo viene dedicato allo stratega di ruolo, giovane promessa della vela, costretto al ritiro anticipato.\nLa XXX America's Cup.\nLe regate della 30esima America's Cup si svolgono fra il 20 febbraio e il 2 marzo 2000. Il \"Team Prada\", euforico per la grande affermazione d'esordio, affronta la prova con motivate speranze di successo. Il sindacato defender sotto la guida di Sir Peter Blake ha costruito due barche: \"Black Magic\" NZL57 e NZL60, al timone Russell Coutts. Tutta la Nuova Zelanda \u00e8 raccolta intorno al suo team che rappresenta uno degli sport nazionali, la vela. Le barche prescelte per la sfida sono ITA 45 e NZL 60. Doug Peterson, progettista di Luna Rossa, si lascia scappare qualche considerazione sulla probabile lentezza di NZL 60. I fatti lo smentiscono immediatamente. Nella prima regata la superiore velocit\u00e0 di \"Black Magic\" \u00e8 subito evidente. Boa dopo boa il distacco con \"Luna Rossa\" aumenta mentre Russel Coutts amministra il suo vantaggio coprendo come da manuale di \"match race\" ogni mossa dell'avversario, alla fine il distacco \u00e8 1'17\".\nLa seconda prova viene funestata da un incidente: un oggetto misterioso si impiglia alla chiglia di \"Luna Rossa\" frenando la barca pochi minuti dopo la partenza, nelle concitate operazioni per liberare il bulbo l'aiuto prodiere Massimiliano Sirena si ferisce alla testa e deve essere sbarcato. \"Luna Rossa\" riparte ma chiude la regata dietro 2' 26\". La terza regata conferma nuovamente la velocit\u00e0 di \"Black Magic\" che vince con 1' e 39\" di vantaggio. Non c'\u00e8 pi\u00f9 storia: le due regate successive non lasciano alcuna speranza, \"Luna Rossa\" le perde entrambe terminando la sua sfida sul 5-0; nell'ultima regata Russell Coutts lascia il timone al giovane Dean Barker. L'America's Cup resta saldamente in Nuova Zelanda. Un attimo dopo il taglio del traguardo Bruno Calandriello, Presidente dello Yacht Club Punta Ala, consegna nelle mani del Commodoro Peter Kingston, del Royal New Zealand Yacht Squadron, la nuova sfida di \"Luna Rossa\" per il 2003; per la seconda volta un sindacato italiano \u00e8 challenger of record.\nLa seconda sfida (2000-2003).\nNonostante la bruciante sconfitta 5-0 contro i neozelandesi, il bilancio d'esordio del team italiano \u00e8 stato superiore a ogni aspettativa. I cordiali rapporti stabiliti con il defender consentono gi\u00e0 prima della fine dell'evento del 2000 di siglare un accordo che d\u00e0 la possibilit\u00e0 a Prada - nello stesso attimo della sconfitta - di lanciare la nuova sfida per primo e divenire Challenger of Record, ossia il rappresentante di tutti gli sfidanti, che stabilisce assieme con il \"defender\" modalit\u00e0 e date di svolgimento della successiva Louis Vuitton Cup. L'attenzione nazionale e internazionale suscitata da \"Luna Rossa\" e dal marchio Prada determinano una notevole ricaduta economica per la griffe di lusso italiana tanto da ripagare ampiamente - cosa assai rara per l'America's Cup - l'ingente investimento iniziale, assicurando la copertura economica della nuova sfida.\nNella primavera 2000 Patrizio Bertelli acquista le due barche del New York Yacht Club - Young America USA 53 e USA 58 che, pur non raggiungendo le semifinali nel 1999, hanno colpito per il loro progetto particolare. Gli allenamenti del team riprendono a maggio 2000 e proseguono con il consueto passaggio dall'estate boreale a Punta Ala a quella Australe nella base di Auckland. Il team velico cresce e si internazionalizza maggiormente. Il team progettuale guidato da Doug Peterson, composto da venti persone, ha il compito pi\u00f9 delicato: costruire due nuove barche veloci che consentano al team di imporsi sugli altri sfidanti e poi sul \"defender\". In ambito internazionale gli eventi mutano velocemente, cresce l'interesse per l'America's Cup e vengono coinvolti nuovi importanti protagonisti. L'imprenditore italo-svizzero Ernesto Bertarelli ingaggia Russel Coutts e alcuni degli uomini pi\u00f9 importanti del Team New Zealand vincitori dell'America's Cup 2000, nasce il team Alinghi mentre in Nuova Zelanda si grida al tradimento. In Italia si organizza un secondo sindacato sfidante: Mascalzone Latino di Vincenzo Onorato.\nLa nuova \"Luna Rossa\" ITA 74, costruita nei cantieri di Grosseto viene varata a Punta Ala il 20 maggio 2002, madrina Miuccia Prada, celebrante don Sandro Spinelli. ITA 74 si caratterizza per le proporzioni molto allungate. Il 28 agosto 2002 a Auckland viene varata la seconda barca ITA 80, madrina sempre Miuccia Prada, officiante Padre Bernard Kiely, parroco della St Patrick's Cathedral di Auckland.\nOrganigramma di Prada Challenge for America's Cup 2003.\n\"Presidente, capo del sindacato\": Patrizio Bertelli, \"Presidente Yacht Club Punta Ala\": Bruno Calandriello, \"General manager\": Giacomo Ovidi.\n\"Direttore amministrativo e finanziario\": Andrea Moiraghi, \"Communication manager\": Paolo Martinoni, \"Affari legali\": Alessandra Pandarese. \"Segretario generale\": Tatiana Del Giovane. \"Design team director\": Doug Peterson, \"Operation director\": Laurent Esquier.\n\"Team velico: Skipper /timoniere/direttore del team velico\": Francesco de Angelis, \"timonieri/afterguard\": Gavin Brady, Rod Davis, tattico: Torben Grael, \"navigatori\": Dario Malgarise, Matteo Plazzi, \"prodieri/aiuto prodiere\": Alberto Barovier, David Blanchfiled, Massimiliano Sirena, \"prodiere\": Paolo Bassani, \"trimmer\": Lars Borgstrom, Andrew Hemmings, Lorenzo Mazza, Carter Perrin, Nicolas Texier, \"grinder\": Daniele Bresciano, Massimo Galli, Federico Giovannelli, Emanuele Marino, Gilberto Nobili, Romolo Ranieri, Piero Romeo, \"stratega/afterguard\": Francesco Bruni, Michele Ivaldi, \"drizzista/volantista\": Thomas Burnham; \"drizzisti\": Cristian Griggio, Albert Jacobsoone, \"randisti\": Sean Clarkson, Pietro D'Al\u00ec, \"randista/trimmer\": Hartwell Jordan, \"albero\": Simone de Mari, Massimo Gherarducci, \"afterguard/volantista\": Steve Erickson.\nYacht Club Punta Ala - Punta Ala - Castiglione della Pescaia (Grosseto).\n\"Barche\": ITA 74, ITA 80 \"nome\": Luna Rossa\n\"Stazza\": ACC (America's Cup Class). Lunghezza fuori tutto m.25,15. Larghezza massima m.4,30. Pescaggio circa m.4,00. Dislocamento kg. 25000. Altezza albero in coperta m. 32,5. Superficie velica randa m\u00b2 225. Superficie velica genoa m\u00b2 139. Superficie velica gennaker/spinnaker m\u00b2 495. Materiali scafo e attrezzatura di coperta: fibra di carbonio, kevlar, fibra di vetro, titanio, acciaio, alluminio. Materiali vele: fibradi carbonio, kevlar, nylon, cuben fibre. Equipaggio 16 uomini pi\u00f9 un ospite. Peso massimo equipaggio kg.1408.\nBudget: 60 milioni $.\nLa Louis Vuitton Cup 2002.\nI Round Robin.\nLe regate del primo Round Robin dal 1\u00ba ottobre all'11 ottobre 2002 mostrano immediatamente i limiti di velocit\u00e0 di ITA 74; mentre i team pi\u00f9 importanti hanno scelto di seguire le linee progettuali introdotte nell'edizione precedente dai neozelandesi sugli scafi delle due \"Black Magic\" caratterizzate dalla prua tozza a doppia inclinazione, il progettista Doug Peterson ha preferito sviluppare un progetto con caratteristiche pi\u00f9 conservatrici. All'indomani della prima sconfitta Doug Peterson viene sollevato dal suo incarico. Intanto \"Luna Rossa\" si confronta con gli altri otto sfidanti vincendo solo quattro regate. Nella settimana di pausa con il secondo \"Round Robin\" ITA 74 torna in cantiere e subisce la drastica sostituzione della prua tradizionale con quella a doppia inclinazione oltre alle appendici. Il 20 ottobre ITA 74 \u00e8 di nuovo in acqua e accoglie l'arrivo a Auckland dell'Amerigo Vespucci della Marina Militare Italiana. Anche ITA 80 viene sottoposta a importanti modifiche e resta in cantiere per circa un mese. Il secondo \"Round Robin\" si svolge dal 23 ottobre al 3 novembre, ITA 74 mostra subito un decisivo miglioramento nelle prestazioni e vince sette regate, perde una sola regata contro OneWorld Challenge e si classifica quarta.\nI quarti di finale.\n\"Luna Rossa\", secondo il nuovo formato della Louis Vuitton Cup, \u00e8 nel gruppo delle prime quattro classificate e viene scelta da \"Alinghi\", prima classificata, per disputare i quarti di finale programmati dal 12 novembre al 19 novembre al meglio di sette regate. Dopo aver perso le prime tre regate contro il team svizzero con prestazioni onorevoli, il 16 novembre team Prada decide di ritirarsi per risparmiare tempo, compiere nuovi lavori a ITA 74 e accedere direttamente ai ripescaggi dei quarti di finale dal 23 novembre al 30 novembre. \"Luna Rossa\" vince quattro regate consecutive al meglio di sette contro la svedese Victory Challenge e accede alle semifinali.\nLe semifinali.\nDurante le semifinali programmate dal 9 dicembre al 16 dicembre 2002 ITA 74 gareggia al meglio di sette regate contro \"OneWorld Challenge\" USA 67 che parte con un punto di penalit\u00e0 per spionaggio progettuale nei confronti del Team New Zealand. Gli americani vincono il primo incontro riscattando il punto di penalit\u00e0, perdono il secondo, vincono di nuovo nel terzo portandosi sull'1-1. Dal 13 dicembre le regate vengono sospese per vento troppo forte, riprendono il 16 dicembre con due \"match\" a favore di USA 67; siamo al 3-1. Secondo il regolamento il 17 dicembre \u00e8 l'ultimo giorno disponibile per regatare, un'ulteriore proroga \u00e8 prevista solo in caso di pareggio fra i due team, la scarsit\u00e0 di vento permette lo svolgimento di una sola regata che \"Luna Rossa\" vince, portandosi a 3-2 ma ormai \u00e8 fuori dalla Louis Vuitton Cup che verr\u00e0 conquistata da Alinghi.\nLa terza sfida (2003-2007).\nA seguito della vittoria della XXXI America's Cup da parte di Alinghi (SUI 64), condotta da Russell Coutts per l'imprenditore italo-svizzero Ernesto Bertarelli della Soci\u00e9t\u00e9 nautique de Gen\u00e8ve, contro il \"defender\" Emirates Team New Zealand (5-0), l'America's Cup torna in Europa dopo 152 anni creando nuove prospettive per la manifestazione. Patrizio Bertelli nei primi mesi del 2003 assolda in segreto il giovane skipper australiano James Spithill, gi\u00e0 al timone di Young Australia e OneWorld, ma annuncia ufficialmente l'intenzione di lanciare una nuova sfida solo il 27 novembre successivo.\nNel dicembre 2003 \"Luna Rossa\" ITA48 viene venduta al capitano Salvatore Sarno, general manager della Mediterranean Shipping Company S.A. che organizza il sindacato sudafricano Team Shosholoza. Nell'aprile 2004 Francesco de Angelis con il team riprende gli allenamenti a Valencia, sede scelta per la 32esima America's Cup.\nLa nuova sfida di \"Luna Rossa\" parte dallo Yacht Club Italiano di Genova presieduto da Carlo Croce e viene formalizzata e accettata il 19 agosto 2004. Accanto a Prada entra un secondo socio finanziario: il gruppo Telecom Italia guidato da Marco Tronchetti Provera. Vengono cos\u00ec costituite le due societ\u00e0 \"Luna Rossa Challenge 2007\", per finanziare la sfida, e \"Luna Rossa Trademark\", per la gestione del marchio \"Luna Rossa\"; la prima con Presidente Carlo Buora (Telecom) e la seconda con Presidente Patrizio Bertelli, entrambe aventi come Amministratore Delegato Giacomo Ovidi. Il sindacato prende nome \"Luna Rossa Challenge for America's Cup 2007\". Le due nuove barche ITA 86 e ITA 94 sono state varate a Valencia rispettivamente il 22 marzo 2006 ed il 18 gennaio 2007.\nLa base di Luna Rossa a Valencia, chiamata \"Luna Rossa Container\" \u00e8 stata progettata da Renzo Piano, che ha sfruttato vecchie vele per ricoprire tutta la parete esterna dell'edificio (Vedi prima figura in alto a destra). All'interno del container \u00e8 presente anche un negozio del Team, dove \u00e8 possibile comprare il merchandising della squadra.\nLa societ\u00e0.\nDue societ\u00e0 gravitano attorno l'imbarcazione:\nA Bilancio 2007 risulta che Telecom Italia ha versato 13 milioni di euro per sponsorizzare Luna Rossa.\nOrganigramma di Luna Rossa Challenge for America's Cup 2007.\n\"steering cometee\": Carlo Croce (presidente), Carlo Buora, Patrizio Bertelli, Antonio Concina, Marco Piccinini, Giacomo Ovidi.\n\"amministratore delegato\": Giacomo Ovidi, \"direttore generale\": Antony Romano, \"rappresentante del sindacato\": Bruno Finzi, \"general counsel\": Luis Saenz, \"Comunicazione\" Paolo Martinoni, \"responsabile costruzione imbarcazioni\": Richard Gillies, \"Responsabile logistica e cantiere\": Antonio Marrai.\n\"squadra velica\": \"skipper\" Francesco de Angelis, \"navigatori\": Michele Ivaldi, Matteo Plazzi, Tom Schnackenberg \"Tattici\": Torben Grael, Charlie McKee, \"timoniere\": James Spithill, \"afterguard\": Francesco Bruni, Philippe Presti, Andy Horton, \"grinder randa\": Gilberto Nobili, \"trimmer randa\": Jonathan McKee, Nacho Braquehais Sarrion, \"grinder\": Daniele Bresciano, Emanuele Marino, Romolo Ranieri, Andrew Taylor, Phil Trinter, \"trimmer\": Daniel Fong, Christian Kamp, Joe Newton, Tatsuya Wakinaga, \"volanti - meteo\": Ben Johnn Durham, manuel Modena \"grinder volanti\": Magnus Auguston, Michele Cannoni, \"drizzisti\": Thomas Burnham, \"albero\": Shannon Falcone, \"grinder - albero\": Massimo Gherarducci, \"pitman\": Simone de Mari, \"prodieri\": Paolo Bassani, Andersen Fethers, Alan Smith \"aiuto prodiere - prodiere\": Claudio Novi, \"aiuto prodiere\": Massimiliano Sirena, \"sail coordinator\": Grant Spanhake, \"sailing operational manager\": Steve Erickson.\nYacht Club Italiano - Genova\n\"Barche\": ITA86, ITA94 \"nome\": Luna Rossa\n\"Stazza\": ACC (America's Cup Class).\nBudget: 90 milioni di euro.\nI Louis Vuitton Acts.\nLa formula adottata dall\"America's Cup Management\" per mantenere viva l'attenzione sulla manifestazione prevede una serie di eventi di avvicinamento alle selezioni degli sfidanti vere e proprie, i \"Louis Vuitton Acts\". I tredici \"Acts\" si svolgono fra settembre 2004 e aprile 2007 per la maggior parte a Valencia e con tre trasferte a Marsiglia, Malm\u00f6 e Trapani. Le prove consistono in \"match race\" e regate di flotta. Dall\u2019\"Act 4\" viene stilata una classifica, la \"Louis Vuitton Ranking\", che alla fine dell\u2019\"Act 13\" assegna un punteggio d'ingresso nella \"Louis Vuitton Cup\". Luna Rossa \u00e8 terza fra gli undici sfidanti dopo Emirates Team New Zealand e BMW Oracle Racing; acquista cos\u00ec in dote 3 punti.\nLa Louis Vuitton Cup 2007.\nI Round Robin.\nLa settima edizione della Louis Vuitton Cup \u00e8 iniziata il 20 aprile 2007, con quattro giorni di ritardo rispetto al calendario ufficiale. La causa unica \u00e8 stata l'assenza di vento nei campi di regata di Valencia, il campo Romeo e quello Juliet. La scarsit\u00e0 di vento si \u00e8 fatta sentire sino al 5 maggio, costringendo tutti i challenger a regatare sino a quella data a giorni alterni. Ci\u00f2 era comunque prevedibile dato che Valencia presenta condizioni di vento stabile e superiore ai 10 nodi solo a partire dalla fine del mese di giugno. Nonostante Luna Rossa non fosse la principale candidata per affrontare il defender Alinghi (essendosi dimostrata inferiore agli americani di BMW Oracle Racing e ai \"kiwi\" Emirates Team New Zealand durante gli Acts), la barca italiana ha mostrato dei buoni miglioramenti, ed \u00e8 riuscita a classificarsi al terzo posto (alla fine dei 2 round robin previsti), con BMW Oracle Racing secondo e New Zealand al primo posto (strappato all'ultima regata contro gli americani). Va comunque detto che per almeno tre regate la prima posizione della classifica \u00e8 stata contesa addirittura fra ITA 94 ed USA 98, lo scafo americano. Tutto ci\u00f2 per\u00f2 non \u00e8 stato sufficiente, e Luna Rossa ha comunque perso tutti gli scontri diretti contro gli americani, mentre pi\u00f9 equilibrio vi \u00e8 stato nelle sfide contro i \"kiwi\". La classifica finale ha visto il team di Genova al terzo posto con 35 punti, dietro a Oracle (37 punti) e New Zealand (38), davanti al challenger spagnolo Desafio (29 punti, esordiente). Come da regolamento New Zealand infine, come primo classificato, ha potuto scegliere il suo sfidante per le semifinali, optando per Desaf\u00edo Espa\u00f1ol.\nLa semifinale.\nA Luna Rossa \u00e8 toccato quindi il temibile sailing team di San Francisco, BMW Oracle, finalista nella Louis Vuitton Cup del 2003 ed erede designato di Stars &amp; Stripes. In questi ultimi anni, il team del magnate Larry Ellison si \u00e8 guadagnato il soprannome di \"Missile di poppa\", in seguito alle alte velocit\u00e0 che lo scafo americano ha raggiunto durante i lati di poppa. L'obiettivo dichiarato del patron di Oracle \u00e8 stato la vittoria finale contro il defender Alinghi; a tal fine le spese di armamento sono state nettamente superiori a quelle degli altri challenger (superiori persino alla somma di quelle di Luna Rossa e New Zealand). Oracle ha potuto contare sull'esperienza del timoniere Dickson e del navigatore Isler per tutti i tre anni di sfide, \u00e8 molti hanno dato per favorita USA98 rispetto all'imbarcazione italiana.\nTeam Prada ha affrontato per\u00f2 la serie (partita il 14 maggio 2007 e conclusasi sei giorni dopo) consapevole dei propri mezzi, dimostrando tutta la propria forza. Forse a causa anche di alcuni settaggi errati da parte del team americano, oltre che alle migliorie eseguite su ITA 94, il challenger italiano ha mostrato una velocit\u00e0 di bolina superiore rispetto allo scafo rivale ed anche nei lati di poppa \u00e8 riuscita a reggere il confronto su USA98. Ma tutto il pozzetto ha lavorato in maniera eccellente, a partire dal timoniere australiano James Spithill, capace di realizzare sempre e comunque partenze azzeccate ed in pieno controllo su Dickson (fra cui la doppia penalit\u00e0 inflitta durante il pre-start del 5\u00b0 match).\nA causa della superiorit\u00e0 mostrata dal rivale australiano, Dickson ha lasciato il timone in gara 6 al danese Sten Mohr. Con il risultato di 5 a 1, il Team Prada \u00e8 acceduto cos\u00ec alla finale della Louis Vuitton Cup dove lo ha atteso Team New Zealand (5-2 contro Desafio). Va sottolineato il risultato storico per la vela italiana: Luna Rossa \u00e8 il primo scafo tricolore ad accedere per due volte alla finale di Louis Vuitton Cup. Anche l'eliminazione di Oracle \u00e8 storica: \u00e8 stata la prima volta che un challenger statunitense veniva escluso dall'atto finale di questa competizione.\nLa finale.\nGrazie alla prova di forza su Oracle, Luna Rossa si \u00e8 presentata in finale (regate dal 1\u00ba giugno al 12 giugno) con un certo ottimismo. In finale, per\u00f2, Team New Zealand ha mostrato una netta superiorit\u00e0, sia per quanto riguarda lo scafo, sia per quanto riguarda il pozzetto (il tattico Hutchinson su tutti). Aiutata anche dalle condizioni meteo favorevoli (8-10 nodi) al tipo di scafo, NZL 92 ha battuto con un secco 5-0 il sindacato italiano, ripetendo lo stesso successo ottenuto sette anni prima ad Auckland.\nPer l'equipaggio di Patrizio Bertelli non c'\u00e8 stata storia: male in partenza nelle prime tre regate, poche poi le manovre azzeccate dal tattico Grael, la prua neozelandese \u00e8 sempre stata avanti. Si aggiunge il fatto che ITA 94 \u00e8 stata concepita per venti superiori di due nodi rispetto a quelli medi trovati durante la finale. Solo il primo match ha mostrato equilibrio fra i due scafi, quando il vento era superiore ai 10 nodi: allora Luna Rossa si \u00e8 per\u00f2 ritrovata per tutta la regata a sinistra, con vento sul lato di destra, a causa di una chiamata errata da parte del team meteo (anche questo non impeccabile per l'intera serie). Il 6 giugno il timoniere Dean Barker ha cos\u00ec sollevato la seconda Louis Vuitton Cup neozelandese, ma non \u00e8 riuscito nell'impresa di riportare a casa il trofeo perso tre anni prima per merito di Alinghi.\nL'America's Cup 2010.\nSubito dopo la fine della XXXII America's Cup, 3 agosto 2007 Patrizio Bertelli annunci\u00f2 che Luna Rossa non avrebbe partecipato all'edizione successiva. \"Si \u00e8 concluso un ciclo\", le parole dell'imprenditore. Ma il 9 dicembre 2008 avviene il ripensamento: la barca viene iscritta alla 33\u00aa America's Cup con i colori dello Yacht Club Punta Ala; ci\u00f2 anche in virt\u00f9 della modica cifra richiesta per l'iscrizione (50.000 \u20ac) da parte degli organizzatori di Alinghi, nell'intento di ampliare il pi\u00f9 possibile il numero degli sfidanti quale ulteriore strumento di pressione nella disputa legale all'epoca in corso contro Oracle Racing. Tuttavia, la vittoria finale di quest'ultimo dinanzi alla Suprema Corte dello Stato di New York, il 2 aprile 2009, nel proclamare Oracle unico possibile sfidante di Alinghi, automaticamente tagli\u00f2 fuori tutti gli altri, compresa Luna Rossa, dalla corsa alla XXXIII America's Cup, vinta poi dagli stessi americani il 14 febbraio 2010.\nComunque, al fine di ovviare alla mancata disputa della Louis Vuitton Cup, oltre che di mantenere vivo l'interesse per una manifestazione ormai combattuta pi\u00f9 nelle aule di tribunale che in acqua, vennero organizzate delle competizioni alternative per yacht classe Coppa America: dapprima la Louis Vuitton Pacific Series (gennaio-febbraio 2009), dove Luna Rossa usc\u00ec ai quarti di finale per mano di Oracle, dopo aver vinto solo 2 regate sulle 10 disputate in totale, quindi il Louis Vuitton Trophy (novembre 2009-novembre 2010), organizzato su 5 eventi (poi ridotti a 4), con Luna Rossa al via solo in quello tenutosi a La Maddalena, conclusosi peraltro con l'eliminazione gi\u00e0 nel round robin. Da sottolineare che in queste competizioni la denominazione Luna Rossa identificava solo l'equipaggio, poich\u00e9 per ridurre i costi, gli organizzatori disposero l'impiego di imbarcazioni gi\u00e0 esistenti e messe a disposizione dai sindacati New Zealand, Oracle Racing e Mascalzone Latino, modificate per uniformarne le prestazioni.\nAltre regate 2009-2011.\nPer la stagione 2009 fu varata una nuova Luna Rossa di classe STP 65 (Storm Trysail Transpac 65). Questo yacht vinse la categoria ORC alla Middle Sea Race, giunse secondo alla Fastnet race e partecip\u00f2 al Campionato Mondiale Maxi a Porto Cervo.\nL'anno seguente la squadra decise di partecipare al circuito Audi MedCup; per l'occasione fu acquistato uno yacht esistente di classe TP 52, poi modificato e aggiornato.\nPer il 2011, nell'ottica di acquisire esperienza coi multiscafi, venne varato un nuovo catamarano di classe Extreme 40 per disputare la Extreme Sailing Series. L'equipaggio comprendeva Max Sirena (skipper), Paul Campbell-James (timoniere) e Alister Richardson (tattico). Luna Rossa si aggiudic\u00f2 il campionato, disputatosi su 9 prove.\nLa quarta sfida (2011-2013).\nSimilmente a quanto avvenuto tre anni prima, dopo la vittoria del team americano nella XXXIII America's Cup e alla formazione di un regolamento radicalmente innovativo, che segna l'abbandono dei monoscafi in favore dei catamarani, inizialmente la squadra italiana non risultava iscritta alla successiva edizione del torneo velico, ma il 20 ottobre 2011 il gruppo del patron Bertelli annunci\u00f2 il lancio della sua quarta sfida, stavolta a nome del Circolo della Vela Sicilia, stanziando allo scopo 40 milioni di euro, e poco dopo l'equipaggio fece il suo esordio nella classe Extreme dei catamarani a Singapore, ottenendo immediato successo. Nel contempo, viene inaugurata una proficua collaborazione con Team New Zealand, volta ad ottimizzare la progettazione delle nuove imbarcazioni classe AC72.\nAmerica's Cup World Series (2012-13).\nCi\u00f2 port\u00f2 Luna Rossa a scendere nuovamente in acqua per gareggiare nelle \"America's Cup World Series\", evento di preparazione alla XXXIV America's Cup, con ben due equipaggi, denominati Luna Rossa \"Piranha\" e Luna Rossa \"Swordfish\", comandati rispettivamente dagli skipper Chris Draper e Massimiliano Sirena. Queste World Series prevedevano l'impiego di catamarani a vela rigida della nuova classe monotipo AC45, ideata per addestrare gli equipaggi alla futura classe AC72. Per limitare i costi, le imbarcazioni erano tutte uguali, progettate da Oracle Racing e costruite nei cantieri neozelandesi. All'esordio in occasione dell'evento nelle acque del golfo di Napoli (11-15 aprile 2012), il catamarano Luna Rossa \"Piranha\" vinse subito la classifica delle regate di flotta, risultato poi ripetuto anche nell'evento di Newport; le buone prestazioni nel corso del 2012-13 le permisero (anche grazie alla squalifica di Oracle Racing per gravi irregolarit\u00e0) finanche di vincere le World Series 2013.\nLouis Vuitton Cup 2013.\nA causa dell'enorme aumento dei costi di progettazione, costruzione e messa in opera dei catamarani classe AC72, stimati nell'ordine dei 100 milioni di $, solo 3 team riuscirono a lanciare la sfida al \"defender\" Oracle Racing: oltre a Luna Rossa e i loro \"partner\" neozelandesi, si presentarono nelle acque della baia di San Francisco solo gli svedesi di Artemis Racing come \"challenger of record\", che per\u00f2 vennero di fatto prematuramente estromessi dalla gara ancor prima dell'inizio a causa di un grave incidente occorso il 9 maggio, in cui perse la vita un membro dell'equipaggio; Artemis pertanto salt\u00f2 l'intero round robin, che si risolse in sole 4 regate tra TNZ e Luna Rossa, tutte vinte dai neozelandesi. Luna Rossa quindi affront\u00f2 Artemis nelle semifinali, liquidandola con un secco 4-0, ma poi dovette soccombere nuovamente a Team New Zealand nella finale, stavolta col punteggio di 7-1. I kiwi si qualificarono quindi per la XXXIV America's Cup, che persero incredibilmente per 9-8 dopo esser stati in vantaggio 8-1. Pertanto, la Coppa rimase nelle mani degli americani.\nL'America's Cup 2017.\nCome gi\u00e0 avvenuto nelle precedenti edizioni, all'indomani della fine della XXXIV America's Cup il futuro di Luna Rossa rimase incerto. Stavolta, per\u00f2, il 3 aprile 2015 il Patron Bertelli annunci\u00f2 che, a seguito dell'ennesimo improvviso cambio di regolamento, che fissava la nuova classe AC50 composta da imbarcazioni pi\u00f9 piccole, Luna Rossa non avrebbe partecipato alla XXXV edizione dell'America's Cup, in polemica col \"defender\" Oracle Racing.\nTuttavia, Bertelli non ha mai dichiarato il definitivo abbandono del \"sogno\" America's Cup, ed anzi gi\u00e0 prima della disputa delle regate finali si riteneva probabile da parte di diversi osservatori il rientro in competizione di Luna Rossa in caso di vittoria di Team New Zealand, come segnalato anche dalla presenza dello stesso Bertelli a Bermuda in visita ai neozelandesi proprio nel corso della finale della XXXV America's Cup.\nTutte le indiscrezioni trovano conferma ufficiale il 26 giugno, appena pochi minuti dopo la settima e definitiva vittoria su Oracle Racing di Team New Zealand, con la quale strappa agli americani l'America's Cup dopo 7 anni: Luna Rossa, ancora sotto il guidone del Circolo della Vela Sicilia, presenta la prima sfida ufficiale della XXXVI America's Cup, e diviene per la seconda volta il Challenger of Record, esattamente come 17 anni prima.\nLa quinta sfida (2021).\nNelle acque di Auckland, Luna Rossa, con lo skipper Max Sirena e per la prima volta la figura del doppio timoniere (James Spithill e Francesco Bruni), affronta Ineos Team UK e American Magic nella nuova Prada Cup che sostituisce la Louis Vuitton Cup. La barca, che predilige condizioni di vento leggero, chiude il round robin al secondo posto, dopo aver perso tre match race combattuti contro i britannici e vinti altrettanti pi\u00f9 nettamente contro gli americani. In semifinale batte American Magic 4-0. Il 21 febbraio 2021, grazie alla vittoria della finale per 7-1 contro Ineos Team UK, Luna Rossa conquista la Prada Cup e il diritto di sfidare Emirates Team New Zealand nella 36\u00aa America's Cup.\nNel confronto in America's Cup Emirates Team New Zealand riesce a difendere per la seconda volta consecutiva la coppa con la vittoria per 7-3, maturata nelle ultime tre regate.\nLa sesta sfida (2024).\nNuovamente sotto l'egida del circolo siciliano, Luna Rossa si \u00e8 iscritta all'America's Cup del 2024, la cui sede \u00e8 ancora da definire."}
{"id": "225830", "revid": "124853128", "url": "https://it.wikipedia.org/wiki?curid=225830", "title": "Teorie sulla differenziazione dell'orientamento sessuale", "text": "Le teorie sulla differenziazione dell'orientamento sessuale nel corso della storia sono state innumerevoli, cos\u00ec come i dibattiti se essa sia pi\u00f9 o meno volontaria, al giorno d'oggi vi sono forti prove a sostegno di una causa non controllabile. \nTali teorie, che hanno tentato di spiegare il perch\u00e9 dell'esistenza nell'essere umano di diversi \"orientamenti sessuali\" quali la bisessualit\u00e0, l'eterosessualit\u00e0 e l'omosessualit\u00e0, sono state influenzate dalle pi\u00f9 disparate correnti di pensiero. L'asessualit\u00e0 viene presa in considerazione raramente e solo in tempi pi\u00f9 recenti. \nSi ricordi tuttavia che i termini di classificazione dell'orientamento sessuale sono nati di per s\u00e9 da un concetto di devianza da alcuni scritti di Karl-Maria Kertbeny alla fine del XIX secolo. L'indagine stessa sull'orientamento sessuale \u00e8 nata con il definitivo consolidarsi della scienza moderna e con la societ\u00e0 moderna. In tempi anteriori qualsiasi indagine in tale campo \u00e8 assente, sia per motivi sociali, sia per mancanza di reale interesse al riguardo.\nAlfred Kinsey, nella seconda met\u00e0 del XX secolo, disapprov\u00f3 l'uso di termini rigidi a proposito dell'orientamento sessuale, per questo introdusse il concetto di scala Kinsey, uno dei primi tentativi di introdurre il concetto di una sessualit\u00e0 umana fluida le cui sfaccettature non siano rappresentate a compartimenti stagni, ma secondo un criterio di gradualit\u00e0 anche nel medesimo individuo, a seconda delle circostanze. \nInfatti l'indagare sull'orientamento sessuale in quanto tale \u00e8 ben diverso dal'indagare sulla differenziazione dell'orientamento sessuale; in quanto questo prescinde il bisogno di trovare una causa a qualcosa che non necessariamente \u00e8 causato univocamente o che pu\u00f2 essere visto unicamente come o uno o l'altro, per di pi\u00f9 senza tenere conto della linea temporale e di vissuto dei singoli individui. \nIl dibattito sulle teorie sulla differenziazione dell'orientamento sessuale.\nIn generale si possono suddividere le teorie esistenti in cinque categorie, a seconda del tipo di fattore che si ritiene determini (o predisponga) l'orientamento sessuale.\nTeorie genetiche biologiche e sociali.\nAlcuni studi hanno avanzato l'ipotesi che nella genesi dell'omosessualit\u00e0 possano essere coinvolti fattori genetici o biologici. In alcune vecchie ricerche sarebbero stati rinvenuti in omosessuali maschi livelli di androgeni pi\u00f9 bassi del normale. Ma l'indirizzo recente delle pi\u00f9 accreditate scuole di endocrinologia dimostra invece il contrario: non sussiste alcuna differenza di profilo e qualit\u00e0 ormonale tra i maschi omosessuali e quelli eterosessuali. In altri lavori \u00e8 stata anche descritta una risposta anomala all'inoculazione di estrogeni con aumento della concentrazione di ormone luteinizzante.\nDa ci\u00f2 si \u00e8 ipotizzato che gli estrogeni, qualora presenti in concentrazione normale durante lo sviluppo prenatale, siano capaci di determinare un orientamento sessuale caratterizzato da interesse nei confronti delle donne mentre una diminuzione di tali ormoni (o un'insensibilit\u00e0 tissutale alla loro azione) determinerebbe la comparsa di un orientamento sessuale verso i maschi. \u00c8 da riferire comunque che i dati ottenuti da questi studi non sono stati confermati da lavori successivi.\nA sostegno dell'ipotesi descritta, \u00e8 stata portata anche la constatazione che bambine sottoposte a livelli eccessivi di ormoni maschili durante la gestazione tendono a essere pi\u00f9 aggressive e meno femminili. . Questa associazione \u00e8 errata in quanto la mascolinit\u00e0 nelle femmine o femminilit\u00e0 nei maschi non si accompagna di pari passo con l'omoaffettivit\u00e0. Uno studio del 1977 aveva indicato una correlazione tra l'omosessualit\u00e0 femminile e la quota di testosterone plasmatico, in ci\u00f2 anche sostenuto da un altro lavoro che suggeriva che i livelli di alcuni ormoni potessero essere anomali nei casi di lesbismo primario (dall'autore definito, tra l'altro, come una situazione in cui non si siano avuti mai rapporto eterosessuali) ma lavori successivi non hanno dato conferma a tali dati.\nStudi su coppie di gemelli, separati alla nascita, di cui almeno uno dei due abbia successivamente rivelato un comportamento omosessuale, mostrano una concordanza di tale orientamento nel 20% dei casi in coppie dizigote e del 50% in quelle monozigote. Pare, inoltre, che maschi omosessuali tendano ad avere un maggior numero di fratelli anch'essi omosessuali rispetto agli eterosessuali.\nAltri lavori, inoltre, hanno constatato come maschi omosessuali tendano ad avere un maggior numero di fratelli pi\u00f9 grandi. Attualmente si ritiene che l'ordine di nascita costituisca un fattore predittivo per lo sviluppo di un comportamento omosessuale.\nSebbene all'inizio tale situazione fosse portata come sostegno a favore dell'ipotesi d'una base genetica dell'omosessualit\u00e0, successivi lavori hanno proposto differenti spiegazioni (soprattutto di tipo sociale) dei fenomeni citati per cui la questione risulta ancora molto discussa.\nSono stati pubblicati anche lavori che hanno ricevuto una forte attenzione dagli scienziati e dai mezzi d'informazione:\nNel 1991, sulla rivista \"Science\", apparve un articolo che riferiva che le cellule di una specifica regione dell'ipotalamo anteriore erano pi\u00f9 piccole in maschi omosessuali e nelle donne rispetto ai maschi eterosessuali. In merito a tale articolo, comunque, \u00e8 da notare che uno studio successivo non ha confermato i risultati del lavoro precedente.\nContestualmente, fecero notare che, sebbene le due medie si potessero considerare dal punto statistico significativamente differenti, i dati pubblicati mostravano invece che il range delle dimensioni dei due gruppi erano virtualmente gli stessi, poich\u00e9 si potevano riscontrare casi di omosessuali in cui l'area ipotalamica interessata era pi\u00f9 grande di quella di molti eterosessuali, e viceversa. Si tratta per\u00f2 di un comportamento frequentemente riscontrabile in campioni statistici con media differente e che avviene anche per molte altre caratteristiche biologiche, per esempio la differenza di altezza fra le popolazioni africane (pi\u00f9 alte) e quelle caucasiche (pi\u00f9 basse) \u00e8 reale, cio\u00e8 in media gli individui appartenenti alla prima popolazione sono pi\u00f9 alti di quelli della seconda, che sempre in media risultano pi\u00f9 bassi, questo ovviamente non significa che non si possano trovare persone di origine caucasica pi\u00f9 alte di persone di origine africana. Si pu\u00f2 solo dedurre che, pur esistendo una differenza statisticamente significativa rilevabile fra le altezze, l'altezza dell'individuo non pu\u00f2 essere considerata, presa a s\u00e9, un indice per dedurne l'origine etnica; infatti Hubbard and Wald rivelano che \"... nonostante i gruppi mostrarono qualche differenza come gruppi, non c'era nessun modo per dire nulla sull'orientamento sessuale di un individuo guardando il suo ipotalamo.\"\nNel 1993, sempre sulla rivista \"Science\", apparve un articolo che indicava come in un gruppo di 40 famiglie con due fratelli omosessuali venisse condivisa una regione subtelomerica del braccio lungo del cromosoma X (regione Xq28). Riguardo a questo secondo studio, invece, alcuni degli autori pubblicarono un secondo lavoro nel quale venne riconfermata la correlazione tra la regione Xq28 e l'omosessualit\u00e0 precedentemente descritta ma si vide ch'essa sembrava valere solo per i maschi e non per le femmine Si noti, tuttavia, come nel 1999 venne pubblicato uno studio di altri autori che fall\u00ec nel rintracciare la correlazione tra il comportamento omosessuale e la regione Xq28.\nStudi di genetica hanno dimostrato come l'omosessualit\u00e0 sia ereditata primariamente per via materna e con le caratteristiche di un carattere multifattoriale, infatti i soli geni non sono sufficienti a sviluppare un orientamento sessuale di quelli esistenti, ma l'ambiente da solo (come si evince nello studio dei gemelli separati alla nascita) non \u00e8 in grado di determinarne lo sviluppo.\nUn gruppo di ricercatori italiani composto dai professori Andrea Camperio Ciani, Dipartimento di Psicologia Generale dell'Universit\u00e0 di Padova, Giovanni Zanzotto, Dipartimento di Metodi e Modelli matematici dell'Universit\u00e0 di Padova, e Paolo Cermelli, Dipartimento di Matematica dell'Universit\u00e0 di Torino ha cercato di dimostrare le basi biologiche dell'omosessualit\u00e0. Il modello delle \u201cselezione sessualmente antagonista\u201d \u00e8 stato selezionato tra i tanti messi sul tavolo a inizio della ricerca e prevede che almeno un fattore genetico deve essere contenuto nel cromosoma sessuale X, quello trasmesso ai maschi solo dalle madri. Ma i geni trasmessi devono essere due, uno appunto nel cromosoma X, e un secondo contenuto in un altro cromosoma non sessuale.\nIn sostanza, sembra che la natura \u201cmetta in naturale conto\u201d alcuni casi di omosessualit\u00e0 maschile pur di garantirsi un alto numero di probabilit\u00e0 di avere femmine feconde che mantengono e diffondono la specie.\nQuesto tipo di evoluzione, che \u00e8 uno dei fattori che contribuiscono al mantenimento di un'alta variabilit\u00e0 genetica, era stato dimostrato negli insetti, negli uccelli e in alcuni mammiferi ma, fino a oggi, mai nell'uomo. Le teorie sul differenziamento, se di tipo biologico, non dovrebbero essere diverse se si tratta di uomini o di animali, un'eventuale diversit\u00e0 da ulteriori stimoli alla ricerca in tale campo, per questo sono necessari ulteriori studi anche nelle popolazioni animali pi\u00f9 disparate. \nTeorie comportamentali.\nNell'ambito delle \"scienze del comportamento\" alcuni studiosi ritenevano che l'orientamento omosessuale potesse essere dovuto a problemi nella fase di riconoscimento-identificazione con il genitore del medesimo sesso e/o con il gruppo. In quest'ottica l'omosessualit\u00e0 apparirebbe quindi come un'alterazione del comportamento, che potrebbe essere modificata con una terapia mirata. L'Organizzazione mondiale della sanit\u00e0 (OMS) ha sconfessato queste teorie e l'omosessualit\u00e0 \u00e8 stata tolta dal novero dei disturbi del comportamento, dalla met\u00e0 degli anni 80 \u00e8 stata corretta questa visione e l'omoaffettivit\u00e0 non appare pi\u00f9 nel DSM IV.\nTeoria freudiana e psicoanalisi.\nLa presenza e il comportamento del padre sarebbero molto importanti in et\u00e0 infantile, in particolare nel periodo in cui il soggetto attraversa il complesso di Edipo.\nSecondo la teoria freudiana, una figura materna molto pi\u00f9 \"forte\" di quella paterna - per esempio, che rifiuti apertamente l'autorit\u00e0 del marito - indirizza il bambino (maschio) in una particolare evoluzione di tale complesso: al bambino viene data la possibilit\u00e0 di identificarsi (in modo del tutto inconscio) con la madre nel tentativo di abbattere l'autorit\u00e0 paterna, che il bambino, per la stessa natura del complesso di Edipo, gi\u00e0 sente inconsciamente come una minaccia (l'altra possibile evoluzione del complesso consiste nella progressiva identificazione con il padre). Ci\u00f2 sarebbe determinante - o almeno molto influente - per la scelta di un oggetto d'amore maschile piuttosto che femminile.\nSecondo Freud esistono due tipi di omosessualit\u00e0: una \"latente\" o inconscia, normalmente presente in tutti gli individui (anche negli eterosessuali), l'altra detta \"omosessualit\u00e0 manifesta\", che \u00e8 quella che si ritrova nei soggetti comunemente definiti come omosessuali.\nLa prima delle due va considerata come un \"residuo\" di uno specifico stadio dell'evoluzione sessuale del bambino.\n\u00c8 necessaria una piccola premessa. Secondo la teoria freudiana, il bambino \u00e8 dotato di una sorta di \"energia sessuale\". Bisogna tener presente che ci\u00f2 che Freud intende con il termine \"sessuale\" \u00e8 qualcosa di molto pi\u00f9 vasto di quanto comunemente si intenda; per Freud il campo d'azione di questa energia si estende anche ad attivit\u00e0 che hanno a che fare poco o niente con quanto si attribuisce comunemente all'ambito della sessualit\u00e0, ad esempio all'attivit\u00e0 artistica e all'indagine scientifica. Quando Freud afferma che il bambino \u00e8 dotato di energia sessuale, pertanto, egli non si riferisce alla sessualit\u00e0 come comunemente la si intende e come si manifesta psichicamente e fisicamente negli adulti.\nDunque, durante il suo sviluppo il bambino cercherebbe diverse destinazioni verso le quali far confluire tale energia. In una prima fase, il bambino rivolge tale energia verso s\u00e9 stesso; in una seconda fase, verso gli individui del suo stesso sesso (perch\u00e9 dotati di genitali simili ai propri); nella terza, verso individui di sesso opposto. L'omosessualit\u00e0 latente sarebbe allora il \"residuo\" della seconda fase. Freud afferma che essa sia sottoposta a un processo di \"sublimazione\", per cui essa continuerebbe a manifestarsi in modo \"nascosto\". Ad esempio, egli sostiene che la carriera militare sia un esempio di tale sublimazione, perch\u00e9 caratterizzata dalle rigide regole imposte, dal cameratismo e altro. D'altra parte, per Freud tutte le pi\u00f9 alte attivit\u00e0 umane - tra cui, come gi\u00e0 detto, l'attivit\u00e0 artistica e quella intellettuale - sono il frutto di sublimazioni di pulsioni sessuali inconsce di vario tipo.\nPer Freud l'omosessualit\u00e0 latente \u00e8 un fattore che si riscontra in tutti gli individui, a prescindere dalla presenza o meno dell'omosessualit\u00e0 manifesta e con la quale ha ben poco a che vedere. Sono apparse frasi che approfittano di questa concezione affermando semplicisticamente che, in fondo, \"tutti sono un po' omosessuali dentro\". Ebbene, da quanto sopra esposto si pu\u00f2 facilmente dedurre che tali frasi giocano sulla doppia valenza della parola \"omosessualit\u00e0\" (latente o manifesta).\nAltre teorie.\nTeoria della parit\u00e0 di attrazione.\nL'orientamento eterosessuale corrisponde all'attrazione per persone di sesso diverso dal proprio; le persone che hanno un orientamento omosessuale, invece, si sentono attratte emotivamente, fisicamente e sessualmente da individui dello stesso sesso. L'omosessualit\u00e0, infatti, si connota con il desiderio di amare, desiderare e autoidentificarsi con persone del proprio sesso, e non quindi esclusivamente e semplicisticamente con atti sessuali. Un modello di costruzione progressiva delle fasi dell'identit\u00e0 omosessuale \u00e8 stato proposto da Vivienne Cass.\n\u00c8 dunque molto importante dire che essa \u00e8 una condizione esistenziale con contenuti psicologici di affettivit\u00e0, progettualit\u00e0, relazione, e cos\u00ec via.\nGli studi condotti dal professor Fern\u00e1ndez dell'Universit\u00e0 di Madrid hanno portato alla stesura di uno strumento diagnostico per l'individuazione della tipologia di attrazione sessuale: il CAS (Cuestionario de Atracci\u00f3n Sexual). Secondo questo strumento le persone, indipendentemente dal sesso biologico o dall'identit\u00e0 di genere, vengono classificate come:\nQuesta ricerca dimostra inoltre che i meccanismi di attrazione non sono influenzati dal sesso o dal genere ma solo dall'oggetto a cui si rivolgono: un uomo eterosessuale e una donna omosessuale sono attratti secondo le medesime modalit\u00e0 da una donna e cos\u00ec via per gli altri casi.\nTeoria epigenetica della fitness di gruppo.\nIl cardiologo e divulgatore americano James O'Keefe in un suo TEDx Talk dell'ottobre 2016 present\u00f2 un'ulteriore ipotesi sull'origine evolutiva dell'omosessualit\u00e0. Questa si sarebbe evoluta per migliorare l'interconnessione e la resilienza della famiglia. I tratti psicologici che tendono a coincidere con l'orientamento omosessuale sono: l'aumento del QI e una maggiore intelligenza emotiva, con minore aggressivit\u00e0 fisica. Attraverso una complessa interazione di epigenetica e genetica, persone omosessuali nascerebbero pi\u00f9 spesso in famiglie numerose, specialmente nel caso di bambini con pi\u00f9 fratelli maggiori, o in presenza di stress durante la gravidanza. In questi contesti, l'omosessualit\u00e0 sarebbe determinata in gran parte tramite cambiamenti epigenetici nel feto in via di sviluppo in risposta alle richieste dell'ambiente materno. La nascita di un membro omosessuale aiuterebbe a ridurre le pressioni di sovrappopolazione a livello familiare. L'individuo gay tenderebbe inoltre a migliorare il legame emotivo della propria famiglia e dei propri amici, migliorando cos\u00ec la forza di sopravvivenza del gruppo, riducendo la competizione e le tensioni all'interno dello stesso. Questo potrebbe far luce sul problema evolutivo concernente la conservazione dell'omosessualit\u00e0. Carattere non necessariamente trasmissibile direttamente, ma legato a un contesto di fitness di gruppo; si conserverebbe dunque per via parentale. Un gruppo con maggiori probabilit\u00e0 ad avere individui attratti dallo stesso sesso, ha maggiori probabilit\u00e0 di avere migliori cure parentali e quindi migliore fitness di gruppo. Tutto questo, per\u00f2, delega l'esistenza dell'omosessualit\u00e0: all'esistenza di gruppi; a un medio-alto indice di fecondit\u00e0 degli stessi e a una possibilit\u00e0 ambientale di poter effettuare cure parentali.\nTeorie confutate o dubbie.\nTeoria riguardante l'adolescenza.\nIn et\u00e0 adolescenziale, sembrerebbe rilevante, ai fini di un'evoluzione omosessuale della persona, l'accettazione o meno da parte dei coetanei e del gruppo. \u00c8 bene ricordare per\u00f2 che gli psicologi attuali tendono a negare che la mancata accettazione da parte di un gruppo di coetanei spieghi soddisfacentemente la nascita di un orientamento omosessuale, essendo anche questo solitamente causa di un maggiore rifiuto da parte dei compagni durante l'et\u00e0 adolescenziale.\nTeoria dell'invidia.\nUn individuo, in particolare se nella fase della crescita, che ha bassa autostima o si sente inferiore rispetto a suoi pari potrebbe sviluppare l'omosessualit\u00e0 come risposta di emulazione o invidia nei confronti di individui del suo stesso sesso i quali si rispecchiano nell'immagine ideale che esso vorrebbe di s\u00e9. Dunque l'omosessualit\u00e0 \u00e8 indotta da un desiderio di similitudine nei confronti della persona da cui ci si sente attratti oppure da un desiderio di supremazia o sottomissione nei suoi confronti. Spesso per\u00f2 la bassa autostima che si osserva all'inizio \u00e8 causata da una inconscia non accettazione della propria sessualit\u00e0 dunque questa non pu\u00f2 essere una ragione sufficiente. \nTeoria delle similitudini.\nTalvolta l'individuo omosessuale pu\u00f2 percepire di essere attratto dagli individui dello stesso sesso perch\u00e9 simili a s\u00e9, e dunque pi\u00f9 comprensibili, e di pi\u00f9 facile sintonia affettiva-sessuale. Questo per\u00f2 non \u00e8 supportato dalle teoria di genere, in quanto la sintonia tra due persone a meno di ragioni sociali, \u00e8 causata a sua volta dall'orientamento sessuale. \nProblemi di carattere sociale concernenti la classificazione dell'orientamento sessuale.\nNell'ultima edizione del Manuale Diagnostico e Statistico dei Disturbi Mentali (DSM IV-TR, 2000) l'omosessualit\u00e0 non occupa pi\u00f9 alcuna casella diagnostica. Questa posizione \u00e8 stata fatta propria anche dall'OMS nel 1993, e cos\u00ec sul piano scientifico \u00e8 stata posta fine alla criminalizzazione, colpevolizzazione e medicalizzazione di questo comportamento umano.\nMalgrado ci\u00f2, tutt'oggi permane, in una parte della societ\u00e0, un atteggiamento discriminatorio di rifiuto, condanna e patologizzazione dell'omosessualit\u00e0.\nQuesto atteggiamento pregiudiziale e radicato nella coscienza di figure importanti di riferimento quali genitori, insegnanti, medici e cos\u00ec via determina sensi di colpa e induce bassa autostima nelle persone che si scoprono omosessuali, le quali si allontanano dal proprio sentire per paura di essere rifiutate e si condannano cos\u00ec a vivere relazioni senza libert\u00e0 purch\u00e9 in sintonia con le richieste di societ\u00e0 e cultura, subendo cos\u00ec ripercussioni psicologiche talvolta rilevanti.\nLe discriminazioni e le condanne di un orientamento sessuale rispetto a un altro sono ancora presenti, specialmente in zone arretrate culturalmente, dove la popolazione \u00e8 fortemente influenzata da una cultura religiosa-sociale opprimente su questo piano o se sussiste un'idea di sessualit\u00e0 standardizzata con rifiuto di pratiche considerate non consone o tab\u00f9. \nIn tempi passati e antichi, in Italia l'omosessualit\u00e0 era accostata al peccato di sodomia o addirittura legata alla pedofilia (in un clima sociale dove i bambini erano ritenuti pi\u00f9 facili \"prede\" di omosessuali), il bisogno della religione di intervenire nella vita privata delle persone, in particolare per quanto riguarda gli usi alimentari e sessuali era giustificato dalla presunta mancanza di auto-controllo della popolazione stessa, la quale dotata di poche conoscenze poteva contrarre malattie di origine alimentare o venerea. La discriminazione dunque pu\u00f2 essersi sviluppata da un'osservazione empirica dei problemi che insorgevano da un'eccessiva promiscuit\u00e0 sessuale. Queste ragioni ormai non sussistono pi\u00f9, ma si \u00e8 assistito a un ritorno di discriminazioni con il crescere del bisogno di affermazione di genere, la quale non ha nulla a che fare con l'orientamento sessuale. \nBisogna chiarire univocamente che l'orientamento sessuale non \u00e8 una scelta e se anche lo fosse non \u00e8 comunque modificabile in modo volontario.\nNegli anni '80 un'ulteriore causa di discriminazione fu l'AIDS associato fin dalle origini con comportamenti etichettati come trasgressivi, come l'omosessualit\u00e0. Nella societ\u00e0 civile la persona che ha contratto l'infezione da HIV era vista innanzitutto come portatrice di una malattia \u2018giudicata\u2019. L'omosessuale era un problema in quanto portatore di malattie. \nProblemi di metodo di ricerca.\nEsaminando le teorie proposte per spiegare le cause dell'omosessualit\u00e0, \u00e8 evidente l'assenza di un nucleo minimo di dati che riesca a ottenere il consenso di una maggioranza dei ricercatori. Da questo punto di vista, quindi, \u00e8 lecito affermare che al momento attuale la \"causa\" dell'omosessualit\u00e0 non \u00e8 nota, e che a proposito abbiamo, per ora, unicamente ipotesi.\nQuesto non vuol dire che sia filosoficamente impossibile arrivare a dare una risposta a questa domanda. Significa solo che, al momento attuale, nessuna teoria eziologica \u00e8 riuscita a raggiungere il livello minimo di verificabilit\u00e0 richiesto dalla scienza per definire \"vera\" una teoria.\nIl limite di queste ricerche \u00e8 stato, finora, la ricerca di una spiegazione della \"genesi dell'omosessualit\u00e0\" che prescinde dalla domanda sulla \"genesi dell'eterosessualit\u00e0\". Una parte eccessiva di tali ricerche postula infatti l'eterosessualit\u00e0 come un dato che esiste in s\u00e9 e per s\u00e9, che non ha bisogno di spiegazioni, che non ha uno sviluppo, che non ha una storia diacronica ma \u00e8 un dato fisso, eterno, uguale a s\u00e9 stesso da tutti i secoli e nella vita di ogni singolo individuo. Il che equivale, dal punto di vista metodologico, a voler spiegare cosa sia il ghiaccio rifiutando di sapere cosa siano l'acqua o il vapore: un approccio scientifico che postulasse, a priori, che acqua e ghiaccio sono realt\u00e0 diverse, non studiabili contemporaneamente, non otterrebbe in effetti \"spiegazioni\" pi\u00f9 di quante ne abbia ottenute la ricerca sulle cause dell'omosessualit\u00e0.\nUna ricerca sulle cosiddette \"cause\" dell'omosessualit\u00e0 potr\u00e0 quindi ambire a uno \"status\" scientifico soltanto se:\nIl problema epistemologico \u00e8 stato espresso in modo chiaro, sia pure paradossale, da Helena Cronin, \"Il pavone e la formica\", Il Saggiatore, Milano 1995, p.\u00a0378:\nLa cancellazione dell'omosessualit\u00e0 dal DSM.\nLa revisione del 1973.\nNel 1973 la American Psychiatric Association (APA) prese atto dell'assenza di prove scientifiche che giustificassero la precedente catalogazione dell'omosessualit\u00e0 come patologia psichiatrica, cancellandola dal suo elenco delle malattie mentali, il \"Diagnostic and Statistical Manual of Mental Disorders\".\nLa decisione arriv\u00f2 solo dopo un sofferto dibattito, durato decenni, aperto dalle ricerche di Evelyn Hooker su soggetti non psichiatrici (soprattutto dal suo fondamentale \"The adjustment of the male overt homosexual\", del 1957), e accelerato da un'azione di contestazione da parte di psichiatri vicini alle idee del neonato movimento di liberazione omosessuale.\nIl capofila di questa battaglia fu lo stimato psichiatra (non gay) Judd Marmor (1910-16 dicembre 2003), autore di numerosi studi in materia di omosessualit\u00e0, che sarebbe successivamente stato presidente dell'APA nel 1975-1976.\nL'opposizione alla revisione.\nTuttavia alcuni psichiatri, guidati da Irving Bieber e Charles Socarides, contestarono aspramente la revisione dell'elenco, sostenendo che l'omosessualit\u00e0 \u00e8 sempre una patologia e che \u00e8 possibile (anzi, \u00e8 doveroso) curarla. Allo scopo di contrastare la revisione dell'elenco delle malattie mentali avanzarono inoltre una richiesta insolita, ottenendo che la cancellazione dell'omosessualit\u00e0 fosse sottoposta a un vero e proprio referendum tra tutti gli iscritti all'APA.\nIl referendum, tenuto per posta, conferm\u00f2 comunque la decisione favorevole alla cancellazione.\nGli oppositori della decisione continuarono, tuttavia, la loro lotta per il reinserimento dell'omosessualit\u00e0 nell'elenco delle malattie mentali, sia dentro sia fuori dell'APA, fondando anche apposite organizzazioni, come il Narth, spesso d'ispirazione religiosa, il cui fine \u00e8 che \"sia garantito agli omosessuali il diritto a farsi curare\", sostenendo l'inesistenza di una prova scientifica che certifichi che l'omosessualit\u00e0 sia il risultato di un determinismo genetico o biologico innato, e perorando la teoria (senza comunque fornire prove a sostegno) che sia il risultato di un processo di un'evoluzione psicologica deviata dalla norma.\nI principali studiosi che oggi criticano tale decisione sono lo psicologo cattolico Joseph Nicolosi (presidente del Narth), e lo psichiatra olandese Gerard van den Aardweg.\nGli oppositori criticano la cancellazione obiettando che la condizione di malattia mentale non pu\u00f2 essere decisa attraverso il voto a maggioranza. .\nL'ulteriore revisione del 1987: omosessualit\u00e0 \"ego-sintonica\" ed \"ego-distonica\".\nA tutto ci\u00f2 va aggiunto il fatto che, contrariamente a quanto si crede, l'omosessualit\u00e0 non fu affatto cancellata in quanto tale dal manuale dell'APA, tant'\u00e8 che fino al 1992 fu negata l'iscrizione delle persone dichiaratamente omosessuali all'APA. In un primo momento, infatti, dall'elenco fu depennata solo la cosiddetta \"omosessualit\u00e0 ego-sintonica\", ossia la condizione dell'omosessuale che accetta la propria tendenza e la vive con serenit\u00e0.\nViceversa, nell'elenco dell'APA rimase fino al 1987 la \"omosessualit\u00e0 ego-distonica\", ossia il caso della persona omosessuale che non si accetta come tale; a questa persona i terapeuti potevano continuare a proporre cure mirate all'orientamento eterosessuale.\nQuesta decisione, giudicata di compromesso, oltre a non soddisfare gli oppositori della cancellazione, suscit\u00f2 molte critiche sia del movimento di liberazione omosessuale, sia di una parte consistente degli iscritti dall'APA, secondo i quali il compito della loro professione era aiutare l'\"omosessuale ego-distonico\" a diventare \"sintonico\", ossia ad accettarsi come tale, e non modificarne la tendenza sessuale.\nTale contestazione si basava sul fatto che le ricerche compiute in quegli anni, sottoponendo a revisione critica le nozioni date per scontate nei decenni precedenti, stavano evidenziando numerosi problemi metodologici che ne mettevano in dubbio l'attendibilit\u00e0 scientifica.\nLe critiche alle ricerche precedenti.\nFra i difetti e le forme di bias pi\u00f9 comuni nelle ricerche sull'omosessualit\u00e0 fino ad allora effettuate apparivano:\nLa credibilit\u00e0 e l'efficacia delle terapie dell'omosessualit\u00e0 venne quindi messa in questione fra gli stessi iscritti all'APA da tutti questi motivi assieme, e non da un unico motivo, fosse pure un'azione di \"lobbying\" da parte del movimento gay statunitense.\nIl quale giudicava come la prova d'una discriminazione l'assenza nel manuale diagnostico di una corrispondente categoria per l'\"eterosessualit\u00e0 ego-distonica\", e chiedeva la cancellazione pura e semplice dell'omosessualit\u00e0 dal manuale stesso.\nTuttavia, descrivere (come fa Narth) la decisione dell'APA quale \"cedimento\" di fronte alle proteste del movimento gay si pu\u00f2 fare solo a patto di cancellare i risultati di alcuni decenni di ricerche scientifiche. La decisione dell'APA ebbe infatti basi scientifiche e non politiche, anche se \u00e8 corretto affermare che la pressione politica esercitata dal movimento gay contribu\u00ec ad accelerare il processo decisionale, mentre ci\u00f2 non accadde invece nel caso dell'OMS.\nIl DSM e le revisioni del 1974 e 1994.\nIn questo secondo caso, l'omosessualit\u00e0 era stata inclusa nel primo DSM (\"Manuale diagnostico e statistico dei disturbi mentali\") fra i \u201cdisturbi sociopatici di personalit\u00e0\u201d; nel 1968 il DSM II la classificava come \u201cdeviazione sessuale\u201d insieme con pedofilia, necrofilia, feticismo e transessualismo, infine nel 1974 fu eliminata l'omosessualit\u00e0 ego-sintonica dal DSM III, ma vi fu aggiunta l'omosessualit\u00e0 ego-distonica.\nDal DSM l'omosessualit\u00e0 ego-distonica sarebbe stata cancellata soltanto con decisione presa il 17 maggio 1990, destinata a entrare in vigore a partire con la promulgazione della nuova edizione del DSM IV, il 1\u00ba gennaio 1994.\nSituazione attuale: DSM e ICD.\nNella versione attuale del DSM (American Psychiatric Association, DSM-IV-TR, 2000), in relazione ai Disturbi Sessuali NAS, viene descritta una diagnosi che prevede per qualsiasi orientamento sessuale (bisessuale, eterosesuale e omosessuale) un \"persistente e intenso disagio collegato al proprio orientamento sessuale\".\nNella versione del 2007 dell'ICD (International Classification of Deseases), stilato dall'OMS, le patologie correlate all'orientamento sessuale sono incluse nella categoria \"Disorders of adult personality and behaviour\", nella sottocategoria \"Psychological and behavioural disorders associated with sexual development and orientation\". All'interno, dopo la seguente nota: \"Sexual orientation by itself is not to be regarded as a disorder\", i diversi orientamenti sessuali (bisessualit\u00e0, eterosessualit\u00e0 e omosessualit\u00e0) vengono citati di concerto e in egual misura in relazione a possibili disturbi:\nCome si nota, tutto ci\u00f2 \u00e8 riferito indifferentemente sia a persone con orientamento eterosessuale, sia a persone con orientamento omosessuale, senza pi\u00f9 fare riferimento specifico alla sola omosessualit\u00e0.\nDopo la cancellazione dell'omosessualit\u00e0 ego-distonica dalla lista dell'OMS, la posizione ufficiale del mondo scientifico, sia negli USA, sia negli altri Paesi occidentali, \u00e8 che l'omosessualit\u00e0 di per s\u00e9 costituisce \"una variante naturale del comportamento sessuale umano\" e che non ci sono prove scientifiche che dimostrano che le terapie di conversione siano efficaci.\nIn Italia il compito dell'operatore della salute mentale (psicologo, psichiatra, psicoterapeuta) di fronte a un caso di omosessualit\u00e0 ego-distonica \u00e8 pertanto aiutare il paziente ad armonizzare la sua tendenza con il resto della personalit\u00e0 in modo ego-sintonico, e non quello di modificarne la tendenza.\nPosizioni in contrasto con questo enunciato sono contrarie alla posizione ufficiale degli albi professionali degli operatori della salute mentale.\nTuttavia esiste una posizione minoritaria a sostengono della cosiddetta \"libert\u00e0 di scelta\" della persona ad aderire ugualmente a terapie per la modificazione del loro orientamento sessuale; tra questi vi \u00e8 l'ex Presidente della American Psychological Association, Robert Perloff che si \u00e8 espresso a favore in una conferenza tenuta il 14 dicembre 2004 a Washington DC.\nTali prese di posizione sono state contestate, sostenendo che allo stato attuale non esiste alcun approccio scientificamente rigoroso nel trattamento dell'omosessualit\u00e0 egodistonica volta a una \"conversione\" del soggetto, n\u00e9 risultati scientificamente validi: non vi sarebbe infatti alcuno studio che dimostri l'efficacia dei variegati approcci seguiti in passato."}
{"id": "225847", "revid": "14691", "url": "https://it.wikipedia.org/wiki?curid=225847", "title": "Il Pifferaio di Hamelin", "text": ""}
{"id": "225848", "revid": "14691", "url": "https://it.wikipedia.org/wiki?curid=225848", "title": "Il Pifferaio Magico", "text": ""}
{"id": "225849", "revid": "14691", "url": "https://it.wikipedia.org/wiki?curid=225849", "title": "Il pifferaio magico", "text": ""}
{"id": "225851", "revid": "6923", "url": "https://it.wikipedia.org/wiki?curid=225851", "title": "Dime novel", "text": "Le dime novel costituiscono un genere di racconti popolari, corrispondenti ai penny dreadful britannici, diffusosi negli Stati Uniti d'America durante il XIX secolo, tra il 1860 e il 1895.\nIl nome fa riferimento al basso costo, oltre che alla scadente qualit\u00e0 che li caratterizzava; in italiano \"dime novel\" \u00e8 infatti traducibile con \u00abromanzetto da quattro soldi\u00bb, corrispondendo un \"dime\" a 10 cents.\nContrapposti ai romanzi sentimentali domestici (\"domestic novel\"), rivolti per lo pi\u00f9 alle donne della piccola e media borghesia, le dime novel derivavano da un nuovo genere sensazional-moralistico diffusosi dal 1840, derivato dal classico romanzo western, che mirava a celebrare principi morali convenziali attraverso racconti d'azione, proponendo la contrapposizione del bene contro il male. Le dime novel nascono ufficialmente nel 1860, quando la casa editrice Beadle &amp; Adams pubblic\u00f2 uno di tali racconti al costo di un \"dime\": \"\" (\"Malaeska: la moglie indiana del cacciatore bianco\"), scritto da Anna Sophia Stephens; il successo fu immediato. Caratterizzate da storie di guerra, di storia o comunque d'azione, erano rivolte soprattutto a giovani della bassa societ\u00e0, a lettori poco istruiti, per la gran parte di genere maschile.\nLe dime novel, che traevano ispirazione direttamente dal mito del vecchio west, erano ambientate nell'era dei pionieri, della rivoluzione o della guerra civile, e vedevano protagonisti personaggi come Kit Carson e Buffalo Bill. Pur la struttura narrativa restando immutata, il dime novel attravers\u00f2 una lieve evoluzione: quando infatti la minaccia indiana iniziava ad essere considerata obsoleta, i cowboy solitari lasciarono il posto da protagonista a spie e poliziotti impegnati a combattere il crimine nelle citt\u00e0: tra questi divenne molto popolare il personaggio di Nick Carter, che si avvarr\u00e0 gi\u00e0 dal 1908 di una prima trasposizione cinematografica, tant'\u00e8 vero che a partire dai primissimi decenni del XX secolo l'eredit\u00e0 delle Dime novel si \u00e8 poi spostata sulle riviste, i fumetti supereroistici e i romanzi di fantascienza.\nPer queste riviste scrivevano anche scrittori di fama come Theodore Dreiser e Upton Sinclair, che per l'occasione preferivano firmare con degli pseudonimi. Fra le case editrici pi\u00f9 prolifiche si ricorda soprattutto la Street &amp; Smith di New York fondata nel 1855.\nUna delle pi\u00f9 importanti collezione di \"dime novel\" \u00e8 oggi posseduta dalla Stanford University che conserva una raccolta di oltre 8.000 volumi ed all'argomento dedica anche uno specifico spazio sul web.\nUna lunga trattazione su questo genere di romanzi si trova nel volume \"An Introduction to the Detective Story\" (1987) di Le Roy Panek."}
{"id": "225852", "revid": "2194416", "url": "https://it.wikipedia.org/wiki?curid=225852", "title": "Collaudo del software", "text": "Il collaudo del software (anche software testing in lingua inglese), in informatica, indica un procedimento, che fa parte del ciclo di vita del software, utilizzato per individuare le carenze di correttezza, completezza e affidabilit\u00e0 delle componenti software in corso di sviluppo. Consiste nell'esecuzione del software da parte del collaudatore, da solo o in combinazione ad altro software di servizio, e nel valutare se il comportamento del software rispetta i . A volte il collaudo, che fa parte delle procedure di assicurazione di qualit\u00e0, viene confuso con il debugging, con il profiling, o con il benchmarking.\nDescrizione generale.\nIn generale, occorre distinguere i \"malfunzionamenti\" del software (in inglese, \"failure\"), dai \"difetti\" (o \"errori\" o \"bachi\") del software (in inglese, \"fault\" o \"defect\" o \"bug\"). Un \"malfunzionamento\" \u00e8 un comportamento del software difforme dai requisiti espliciti o impliciti. In pratica, si verifica quando, in assenza di malfunzionamenti della piattaforma (hardware + software di base), il sistema non fa quello che l'utente si aspetta.\nUn difetto \u00e8 una sequenza di istruzioni, sorgenti o eseguibili, che, quando eseguita con particolari dati in input, genera un malfunzionamento. In pratica, si ha un malfunzionamento solo quando viene eseguito il codice che contiene il difetto, e solo se i dati di input sono tali da evidenziare l'errore. Per esempio, se invece di scrivere \"a &gt;= 0\", il programmatore ha erroneamente scritto \"a &gt; 0\" in una istruzione, si pu\u00f2 avere un malfunzionamento solo quando viene eseguita quell'istruzione mentre la variabile \"a\" vale zero. Lo scopo del collaudo \u00e8 di rilevare i difetti tramite i malfunzionamenti, al fine di minimizzare la probabilit\u00e0 che il software distribuito abbia dei malfunzionamenti nella normale operativit\u00e0.\nNessun collaudo pu\u00f2 ridurre a zero tale probabilit\u00e0, in quanto le possibili combinazioni di valori di input validi sono enormi, e non possono essere riprodotte in un tempo ragionevole; tuttavia un buon collaudo pu\u00f2 rendere la probabilit\u00e0 di malfunzionamenti abbastanza bassa da essere accettabile dall'utente. L'accettabilit\u00e0 di una data probabilit\u00e0 di malfunzionamento dipende dal tipo di applicazione.\nIl software per cui \u00e8 richiesta la massima qualit\u00e0, \u00e8 quello cosiddetto \"life-critical\" (\"safety critical\"), cio\u00e8 in cui un malfunzionamento pu\u00f2 mettere a rischio la vita umana, come quello per apparecchiature medicali o aeronautiche. Per tale software \u00e8 accettabile solo una probabilit\u00e0 di malfunzionamento molto bassa, e pertanto il collaudo \u00e8 molto approfondito e rigoroso. Per rilevare il maggior numero possibile di difetti, nel collaudo si \"sollecita\" il software in modo che sia eseguita la maggior quantit\u00e0 possibile di codice con svariati dati di input.\nPu\u00f2 anche darsi che un errore nel codice sorgente generi un malfunzionamento solo se si utilizza un particolare compilatore o interprete, o solo se eseguito su una particolare piattaforma. Pertanto pu\u00f2 essere necessario collaudare il software con vari ambienti di sviluppo e con varie piattaforme di utilizzo.\nLe tecniche di collaudo possono essere classificate in molti modi. I principali sono i seguenti:\nVerifica e validazione.\nLa fase di verifica e di validazione serve ad accertare che il software rispecchi i requisiti e che li rispetti nella maniera dovuta.\nPrecisamente:\nQuesta fase, infatti, \u00e8 molto delicata in quanto, se il software passa la verifica, ma non la validazione, dopo tutto il processo si pu\u00f2 ottenere un software perfettamente funzionante, senza errori, ma del tutto inutile in quanto non rispecchia quanto era stato chiesto all'inizio (in tal caso non adempiendo all'insieme completo delle funzionalit\u00e0 previste e quindi non servendo allo scopo di progetto, pu\u00f2 esserci il rischio che venga rigettato dal cliente).\nSecondo il modello applicato questa fase si applica su stadi intermedi o su tutto il software.\nLa verifica pu\u00f2 essere \"statica\", se effettuata su carta, cio\u00e8 sul progetto, o \"dinamica\", se effettuata attraverso il collaudo dello stesso software con dati di test.\nModello di sviluppo.\nSviluppo a cascata.\nIl procedimento tradizionale di sviluppo del software, detto \"a cascata\" (in inglese \"waterfall\"), prescrive di iniziare il collaudo appena \u00e8 completata la prima versione del prodotto. I risultati del collaudo vengono utilizzati per rivedere i requisiti, o il progetto, o il codice, e produrre cos\u00ec la versione successiva.\nQuesto procedimento \u00e8 stato sottoposto a una severa critica in quanto ha i seguenti svantaggi:\nSviluppo guidato dal collaudo.\nUn procedimento pi\u00f9 recente, detto \"guidato dal collaudo\" (in inglese, \"test driven development\"), proposto a partire dall'inizio degli anni 1990, consiste nel considerare il collaudo una parte integrante del prodotto:\nFasi di distribuzione.\nIl collaudo di tipo Alpha.\nAppena un software \u00e8 stato costruito, prima di distribuirlo fuori dall'azienda, viene normalmente sottoposto a un collaudo interno all'azienda stessa.\nIl collaudo di tipo Alpha pu\u00f2 essere eseguito dagli stessi programmatori o da altro personale dell'azienda.\nSpesso, il software prodotto per il collaudo Alpha viene arricchito di istruzioni di controllo a run-time che facilitano il rilevamento degli errori. Esempi di tali istruzioni sono:\nIn alcuni casi, in particolare per lo sviluppo di software di sistema o di software embedded, si utilizza un ambiente hardware di esecuzione che supporta specificamente il debugging e il testing.\nIl collaudo di tipo Beta.\nSpesso, quando un prodotto ha superato il collaudo di tipo Alpha, viene distribuito all'esterno dell'azienda ad alcuni clienti selezionati o anche a tutti i clienti, avvertendo gli utenti che il prodotto distribuito potrebbe non essere di qualit\u00e0 elevata e probabilmente potrebbe richiedere ulteriori correzioni.\nGli utenti della versione Beta possono simulare l'utilizzo del software in casi realistici, e inviare al produttore resoconti dei malfunzionamenti riscontrati. Tale tipo di collaudo eseguito gratuitamente dagli utenti viene detto \"collaudo Beta\" (in inglese \"Beta testing\").\nPossono esserci pi\u00f9 versioni Beta, man mano che vengono corretti gli errori.\nQuando la frequenza delle segnalazioni d'errore diventa bassa, \u00e8 il momento di distribuire la versione ufficiale.\nAnche dopo che sono state distribuite delle versioni Beta, e quindi si \u00e8 in fase di collaudo Beta, all'interno dell'azienda pu\u00f2 continuare il collaudo Alpha.\nAutomazione del collaudo.\nSe il collaudo consiste nell'utilizzo del prodotto quasi come se fosse la normale operativit\u00e0, si parla di \"collaudo manuale\".\nSe il collaudo consiste nello sviluppo di apposito software che interagisce con il software da collaudare e fornisce un rapporto di qualit\u00e0 in assenza di personale, si parla di \"collaudo automatizzato\".\nGranularit\u00e0.\nIl collaudo di modulo (Unit Testing).\nQuando si costruisce un prodotto complesso come un'automobile, non ci si limita a costruire e ad assemblare i pezzi e alla fine girare la chiave per vedere se tutto funziona. Questo per tre motivi:\nRagionamenti analoghi valgono per il software. Pertanto, come i singoli pezzi di una macchina vengono sottoposti al controllo di qualit\u00e0 prima dell'assemblaggio, cos\u00ec \u00e8 opportuno collaudare separatamente le singole componenti di un sistema software.\nLe componenti collaudabili di un sistema software prendono il nome di \"moduli\" o \"unit\u00e0\", per cui si parla di \"collaudo di modulo\" (in inglese, si usa l'espressione \"unit testing\").\nUn modulo pu\u00f2 avere una granularit\u00e0 variabile da una singola routine, a un insieme di alcune decine di routine, a un sottosistema comprendente migliaia di routine. Nella programmazione orientata agli oggetti la tipica componente da collaudare \u00e8 la classe.\nSiccome un modulo, per definizione, non \u00e8 un programma completo, mentre il concetto stesso di collaudo richiede l'esecuzione di un programma, per eseguire il collaudo di modulo si deve costruire un apposito programma che contiene il modulo da collaudare.\nIn un programma completo, tutti i moduli, eccetto quelli di livello pi\u00f9 basso, richiamano routine di altri moduli, e tutti i moduli, eccetto quelli di livello pi\u00f9 alto, contengono routine a disposizione di altri moduli.\nPer costruire un programma intorno a un modulo, \u00e8 necessario fornire delle routine banali che possano essere chiamate dal modulo, finch\u00e9 non saranno pronte le routine complete. Tali routine banali sono dette stub (che in inglese significa \"mozzicone\", \"moncherino\").\nPer mandare in esecuzione il codice contenuto nel modulo occorre invocarne le routine. Viene pertanto scritto un apposito programma che richiama le routine del modulo, passandole in sequenza vari parametri e verificando che le routine rendano i valori attesi. Tale programma viene detto \"driver\" (che in inglese significa \"guidatore\", \"conduttore\").\nNormalmente, per rendere pi\u00f9 flessibile e modificabile il collaudo, il driver preleva da un file di dati i parametri che dovr\u00e0 passare alle routine del modulo da collaudare, e confronta i risultati ottenuti con il contenuto di un altro file di dati. Per ogni discrepanza riscontrata tra i dati ottenuti e quelli attesi, viene generato un messaggio d'errore in un terzo file di resoconto.\nCon tale architettura, se si vuole aggiungere una combinazione di valori a quelle esistenti, basta modificare i file di dati.\nIl collaudo di sistema.\nAnche se i singoli moduli sono corretti, il sistema ottenuto integrandoli potrebbe non esserlo. Pertanto \u00e8 sempre necessario collaudare il sistema completo.\nPer collaudare un sistema completo si deve utilizzare il software in modo il pi\u00f9 possibile simile a come verr\u00e0 utilizzato nella normale operativit\u00e0, ma con le seguenti differenze:\nConoscenza delle funzionalit\u00e0 interne.\nIl collaudo a scatola bianca.\nIl collaudo a scatola bianca, noto anche con le denominazioni inglesi \"white box testing\" o \"clear/glass box testing\" (\"collaudo a scatola trasparente\") o \"structural testing\" (\"collaudo strutturale\") \u00e8 una forma di collaudo che verifica il funzionamento \"interno\" di un componente software, piuttosto che le sue funzionalit\u00e0. Poich\u00e9 richiede la conoscenza e la comprensione della struttura interna del software sotto test (eventualmente anche del suo codice sorgente), questa forma di testing \u00e8 in genere a carico di un programmatore, spesso lo stesso che ha scritto il codice. Bench\u00e9 il concetto si possa applicare a diversi livelli, il collaudo a scatola bianca \u00e8 tipicamente unitario. Il collaudo a scatola bianca pu\u00f2 facilitare il compito di garantire una copertura esaustiva dei test case rispetto al codice sorgente; la sua controindicazione principale \u00e8 che esso costituisce una deroga al principio dell'incapsulamento: in particolare, un test case esistente pu\u00f2 fallire a seguito di una modifica strutturale di un componente (per esempio in seguito a refactoring) anche quando questa modifica preservi correttamente la funzionalit\u00e0 del componente stesso.\nIl collaudo a scatola nera.\nIl collaudo effettuato accedendo al software solamente tramite l'interfaccia utente, oppure tramite interfacce di comunicazione tra processi, viene detto \"collaudo a scatola nera\" (in inglese, \"black box testing\").\nPu\u00f2 essere manuale oppure automatizzato, e tipicamente \u00e8 utilizzato per il collaudo di sistema, in quanto per collaudare l'intero sistema normalmente non \u00e8 necessario richiamare singole routine.\nSe si tratta di un collaudo automatizzato, le routine di collaudo sono prevalentemente scritte in un linguaggio di livello pi\u00f9 alto del linguaggio con cui \u00e8 stata scritta l'applicazione, a volte in un linguaggio progettato appositamente per il collaudo.\nIl software da collaudare e il software di collaudo costituiscono processi distinti comunicanti.\nPer il collaudo a scatola nera manuale non \u00e8 richiesta l'opera di un programmatore, e per quello automatizzato \u00e8 sufficiente un programmatore con modeste competenze.\nSpesso il collaudo a scatola nera \u00e8 effettuato da persone che non fanno parte dell'organizzazione che sviluppa il software; si tratta degli utilizzatori stessi che effettuano il collaudo Beta.\nUn esempio di una tecnica di collaudo a scatola nera automatizzata consiste nel registrare l'interazione dell'utente in un file, e poi ripetere la registrazione simulando il comportamento dell'utente.\nUn vantaggio del collaudo a scatola nera sta, nei casi in cui il codice sorgente e la documentazione di progetto sono segreti industriali, nel fatto che tale collaudo pu\u00f2 essere effettuato anche da persone esterne all'azienda.\nUn altro vantaggio sta nel fatto che per tale tipo di collaudo non sono necessari programmatori esperti e che conoscano gli aspetti interni del software da collaudare. Pertanto, si possono trovare molti pi\u00f9 collaudatori, senza dover investire nell'addestramento.\nCollaudo formale e informale.\nIl collaudo informale.\nNelle piccole organizzazioni, o per prodotti software di poco valore, il collaudo \u00e8 normalmente informale, cio\u00e8 non esiste a livello organizzativo una mansione riconosciuta come \"collaudo del software\".\nIl programmatore, appena dopo aver apportato una modifica al software, manda in esecuzione il software modificato e verifica interattivamente se il funzionamento \u00e8 quello atteso. Se il comportamento \u00e8 insoddisfacente, apporta altre modifiche e reitera il procedimento.\nQuando il programmatore \u00e8 soddisfatto del comportamento del software, invia il software al suo superiore, che effettua un ulteriore rapido collaudo manuale. A questo punto, se non si tratta di modifiche che devono urgentemente essere rese operative, la nuova versione viene inviata agli utenti e al personale di assistenza (\"help desk\") come versione Beta. Gli utenti e il personale vengono addestrati alle nuove modifiche, e tale addestramento costituisce l'occasione per la rilevazione di ulteriori malfunzionamenti.\nIn tale procedimento informale di collaudo, la segnalazione di malfunzionamenti e di nuove versioni non segue un iter ben definito. Si usano comunicazioni di persona, telefoniche, e-mail, e appunti su biglietti.\nIl collaudo formale.\nIl collaudo del software importante in grandi organizzazioni segue invece iter procedurali pi\u00f9 rigorosi, analoghi a quelli dei progetti ingegneristici.\nPer eseguire un collaudo formale, cio\u00e8 rigorosamente pianificato, si scrive un \"piano di collaudo\" (in inglese, \"test plan\"), in cui si descrive dettagliatamente come deve essere svolto il collaudo.\nCi sono due strategie fondamentali per organizzare il collaudo: la \"batteria di prove\" (in inglese \"test suite\"), e lo \"scenario di collaudo\" (in inglese \"test scenario\"). Spesso si utilizzano in combinazione, cio\u00e8 si pianificano una o pi\u00f9 batterie di prove e una serie di scenari di collaudo.\nUna batteria di prove \u00e8 un insieme di collaudi elementari, ognuno dei quali \u00e8 detto \"prova\" (in inglese \"test case\"). Ogni prova ha almeno i seguenti attributi:\nSpesso vengono aggiunti altri attributi.\nNel caso di collaudo manuale, queste informazioni possono essere stampate e tenute come linea guida per il collaudatore. Nel caso di collaudo automatizzato, queste informazioni sono le specifiche per il programmatore che deve realizzare il software di collaudo.\nQuando una prova viene eseguita, si registrano altre informazioni, tra cui le seguenti:\nUno scenario di collaudo \u00e8 un utilizzo realistico non banale del software da collaudare. Mentre le prove di collaudo considerano le funzionalit\u00e0 elementari, ogni scenario prende in considerazione una tipologia di utente e una situazione verosimile e complessa in cui tale utente pu\u00f2 trovarsi. Il collaudo di scenario percorre tutti i passi che l'utente percorrerebbe in tale situazione. Il collaudo Beta \u00e8 di fatto un collaudo di scenario, sebbene informale. Il collaudo di scenario \u00e8 necessariamente un collaudo di sistema, e tipicamente \u00e8 manuale o semiautomatico.\nAltri tipi di collaudo.\nCollaudo Prestazionale (Performance Test).\nTra i requisiti di qualit\u00e0 di un'applicazione, non c'\u00e8 solo la correttezza, ma anche l'efficienza, o comunque vengono definiti requisiti prestazionali il cui soddisfacimento deve essere verificato prima di utilizzare il software prodotto. Le attivit\u00e0 finalizzate a determinare se un dato prodotto software soddisfa specificati requisiti prestazionali \u00e8 chiamata \"collaudo prestazionale\" (o \"performance testing\"). Il suo scopo non \u00e8 quindi rilevare errori nell'applicazione, ma verificare che l'applicazione soddisfi i requisiti prestazionali richiesti in fase di esplicitazione dei requisiti.\nSolitamente, si definiscono per vari tipi di operazioni dei tempi massimi di esecuzione (ovvero, si definiscono delle \"baseline\") e si verifica che il prodotto software non superi tali tempi limite. Con l'evolvere dei software e dell'hardware, anche le baseline possono venire modificate. Per esempio, se il software viene sviluppato adottando una libreria meno efficiente, si ammette che le varie operazioni possano essere un po' pi\u00f9 lente; d'altra parte, se il collaudo viene fatto su un sistema multiprocessore, si richiede che, a parit\u00e0 di velocit\u00e0 dei processore, le varie operazioni debbano essere pi\u00f9 veloci. Le baseline possono essere semplicemente ottenute misurando i tempi di esecuzione di un sistema esistente. Da un punto di vista di test, queste attivit\u00e0 sono tutte del tipo white-box, dove il sistema \u00e8 ispezionato e controllato \"dall'interno verso l'esterno\" e da vari angoli. Una volta raccolte le misure e analizzate, come risultato, si effettua un tuning applicativo.\nTuttavia, a volte si usa anche un approccio black-box effettuando un test di carico sul sistema. Per una applicazione web, ad esempio, si usano tool che simulano un certo numero di utenti/connessioni http concorrenti e si misura il \u201cresponse time\u201d.\nIl collaudo prestazionale pu\u00f2 essere integrato nel collaudo di regressione per verificare che le modifiche non abbiano introdotto rallentamenti.\nCollaudo di Carico/Volume (Load/Volume Test).\nQuesto tipo di test in genere \u00e8 parte del performance testing e tuning. In tale contesto, significa aumentare costantemente il carico sul sistema tramite strumenti automatici. Per una applicazione web, ad esempio, il carico \u00e8 il numero di utenti/connessioni HTTP concorrenti.\nIn letteratura, il termine load testing \u00e8 di solito definito come il processo di esercizio del sistema sotto test alimentandolo in modo da fargli eseguire i task pi\u00f9 grandi con cui esso pu\u00f2 operare. Il test di carico \u00e8 talvolta chiamato anche volume testing, o longevity/endurance testing.\nEsempi di volume testing:\nEsempi di longevity/endurance testing:\nScopi del load testing:\nNonostante il \u201cperformance testing\u201d e il \u201cload testing\u201d possano sembrare similari, il loro scopo \u00e8 differente. Da un lato, il \u201cperformance testing\u201d utilizza tecniche e strumenti di \u201cload testing\u201d per la misurazione e allo scopo di effettuare misure di \u201cbenchmarking\u201d utilizzando vari livelli di carico. Dall'altro, il \u201cload testing\u201d opera ad un predefinito livello di carico, di solito il massimo carico che il sistema pu\u00f2 accettare continuando a funzionare regolarmente. Lo scopo non \u00e8 di \u201crompere\u201d il sistema sovraccaricandolo, ma invece provare a mantenere il sistema costantemente attivo come una \u201cmacchina ben oliata\u201d. \u00c8 necessario enfatizzare l'importanza di questo tipo di test. L'esperienza ha infatti mostrato che molti bug importanti non emergono fintanto che il sistema non ha a che fare con una mole di dati veramente vasta, come ad esempio migliaia di utenti in repository quali LDAP/NIS/Active Directory, migliaia di caselle di posta utente su server-mail, tabelle multi-gigabyte nei database, lunghissime gerarchie di file/directory sui file-system, ecc. In questi casi, quasi sempre c'\u00e8 l'esigenza di utilizzare tool automatizzati che generino una tale mole di dati, ma fortunatamente con un qualunque buon linguaggio di scripting questo risulta un compito molto facile.\nCollaudo di Stress (Stress Test).\nLo \u201cstress test\u201d ha lo scopo di provare a \u201crompere\u201d il sistema sotto test sovraccaricando le sue risorse o sottraendogli risorse (in tale caso viene anche chiamato \u201cnegative testing\u201d). Lo scopo principale di queste attivit\u00e0 \u00e8 verificare che il sistema va in \u201cfault\u201d e successivamente (eventualmente) recupera in maniera \u201cindolore\u201d \u2013 questo aspetto qualitativo \u00e8 noto come recoverability (sistemi fault-tolerant).\nMentre il \u201cperformance test\u201d richiede un ambiente controllato e misure ripetibili, lo stress test provoca caos e impredicibilit\u00e0. Per rifare ancora un esempio per una applicazione web, alcuni modi in cui si pu\u00f2 stressare il sistema:\nLa lista pu\u00f2 essere ovviamente arricchita. Comunque, lo stress test non \u00e8 fatto al puro scopo di far andare in crash il sistema, ma piuttosto deve servire per osservare come il sistema reagisce alle failure. Riesce a salvare il suo stato o va in crash nuovamente/continuamente? Si ferma improvvisamente, bloccandosi, o in maniera controllata? Al riavvio, \u00e8 in grado di recuperare dall'ultimo stato corretto? Visualizza messaggi di errore comprensibili all'utente, o si limita a visualizzare incomprensibili elenchi di codice esadecimale? La sicurezza del sistema \u00e8 compromessa a causa di un failure inatteso? E cos\u00ec via.\nIl collaudo di regressione.\nUno scopo del collaudo \u00e8 verificare che i nuovi prodotti e le nuove funzionalit\u00e0 aggiunte a vecchi prodotti siano di alta qualit\u00e0. Tuttavia, nel software capita spesso che l'introduzione di una nuova funzionalit\u00e0 a un vecchio prodotto comprometta la qualit\u00e0 di funzionalit\u00e0 preesistenti del prodotto stesso. Pertanto, per assicurarsi la qualit\u00e0 del prodotto bisognerebbe ripetere l'intero collaudo ad ogni modifica. Il collaudo di funzionalit\u00e0 preesistenti e gi\u00e0 collaudate, eseguito per assicurare che modifiche al prodotto non ne abbiano compromesso la qualit\u00e0, si chiama \"collaudo di regressione\" (in inglese, \"regression testing\"), in quanto si vuole verificare se la qualit\u00e0 sia \"regredita\".\nSe sono stati predisposti dei collaudi automatizzati, tramite appositi strumenti software e script dedicati, il collaudo di regressione ha normalmente un basso costo, in quanto si tratta solo di lanciare le procedure di collaudo esistenti, eventualmente ritoccate e confrontare i risultati prodotti con quelli corretti. Un completo collaudo di regressione manuale sarebbe invece enormemente costoso, soprattutto se il sistema deve essere collaudato con molti utenti simultanei.\nPer tale motivo normalmente il collaudo di regressione manuale \u00e8 pi\u00f9 sbrigativo del collaudo originale e anche molto pi\u00f9 pericoloso.\nMetriche.\nCi sono metriche che vengono sviluppate per misurare l'efficacia del collaudo. La principale \u00e8 l'analisi della copertura del codice ottenuta tramite un profiler. Il profiler indica quante volte \u00e8 stata eseguita ogni istruzione durante il collaudo. Le istruzioni eseguite almeno una volta sono dette \"coperte\". L'obiettivo \u00e8 coprire il maggior numero possibile di istruzioni.\nUn'altra metrica utile \u00e8 il rapporto tra il numero di difetti trovati in un modulo e il numero di istruzioni modificate. Se si trova che in un modulo sono state modificate molte istruzioni ma sono stati trovati pochi difetti, si pu\u00f2 dubitare dell'efficacia del collaudo di tale modulo.\nCertificazioni.\nIl software testing sta assumendo sempre di pi\u00f9 il ruolo centrale nell'ambito dell'ingegneria del software. \u00c8 quindi sempre pi\u00f9 importante riuscire a qualificare, in maniera oggettiva, professionisti nell'ambito del testing. Sono quindi nati a livello mondiale percorsi di certificazione delle conoscenze. L'International Software Testing Qualifications Board (ISTQB) \u00e8 l'ente pi\u00f9 importante a livello mondiale che si occupa di queste certificazioni.\nI software critici sviluppati per gli aeromobili devono rispettare le norme DO-178, standard \"de facto\" del mondo dell'aviazione."}
{"id": "225853", "revid": "104265", "url": "https://it.wikipedia.org/wiki?curid=225853", "title": "Romanzo criminale (film)", "text": "Romanzo criminale \u00e8 un film del 2005 diretto da Michele Placido tratto dall'omonimo romanzo del 2002 scritto da Giancarlo De Cataldo ed edito dalla casa editrice Einaudi.\nLa storia \u00e8 ispirata alle vicende della banda della Magliana, nome attribuito dal giornalismo italiano a quella che viene considerata la pi\u00f9 potente organizzazione criminale che abbia mai operato a Roma e alla quale vennero attribuiti legami con Cosa nostra, Camorra e 'ndrangheta ma anche con esponenti del mondo della politica e della massoneria, della loggia P2, dell'estrema destra eversiva, dei servizi segreti e del Vaticano.\nIl film si \u00e8 aggiudicato otto David di Donatello 2006 e cinque Nastri d'argento.\nTrama.\nRoma, fine anni sessanta. Quattro ragazzini rubano un'auto e a un posto di blocco investono un agente, per poi andare a sbattere violentemente contro una vettura ferma; riescono comunque a scappare e a nascondersi nel loro rifugio, una roulotte vicino alla spiaggia di Castel Fusano, dove decidono i loro soprannomi: si chiameranno \"il Libanese\", \"il Dandi\", \"il Freddo\" e \"il Grana\". Poco dopo arriva la polizia: Libano rimane ferito ad una gamba, Freddo viene fermato, Dandi scappa e Andrea, vero nome del Grana, muore per le ferite riportate durante il precedente scontro con l'auto rubata.\nDiventati adulti, Libano attende Freddo all'uscita del carcere e, insieme a Dandi, a \"Bufalo\", ai fratelli Ciro e Aldo Buffoni e altri piccoli criminali della malavita romana organizzano un sequestro di persona: reclutato \"il Nero\", uno spietato neonazista esperto in arti marziali, rapiscono il barone Rosellini, un ricco possidente, che uccidono ancor prima di aver ottenuto il riscatto.\nInvece di sperperare la parte spettante ad ognuno, Libano propone di formare una banda e di investire gran parte del riscatto nel traffico dell'eroina mettendo in piedi una vera e propria organizzazione criminale che riesce in poco tempo ad assumere il controllo assoluto del traffico di droga a Roma estromettendo ed eliminando fisicamente i vecchi boss. L'unico a non accettare di entrare nell'organizzazione \u00e8 il Nero. Presto le mire della banda si espandono verso altri campi, come quello della prostituzione e del gioco d'azzardo, e si alleano con Cosa Nostra tramite il boss Zio Carlo, oltre ad ottenere la protezione degli \"uomini senza volto\" a cui lo Stato, nella persona del misterioso dottor Carenza e de il Vecchio, affida lavori segreti e sporchi. Grazie all'approvazione di Zio Carlo, Freddo e Libano uccideranno il Terribile, il boss che controllava la droga a Roma e che li aveva denunciati per riprendersi il potere sulla capitale.\nNasce cos\u00ec la leggenda della banda della Magliana, le cui vicende si intrecceranno con gli avvenimenti pi\u00f9 misteriosi della storia d'Italia per oltre venticinque anni tra cui l'omicidio di Aldo Moro e la strage di Bologna. L'unico a capire quanto la banda sia importante nell'oscuro scacchiere in cui si muove nonostante la diffidenza dei suoi superiori \u00e8 il commissario Scialoja il quale, durante le indagini, inizia un'ambigua relazione con la prostituta d'alto bordo Patrizia, donna di Dandi.\nCon il rafforzarsi della banda cresce anche l'ambizione di Libano, che osa sempre di pi\u00f9, ma contemporaneamente Freddo si innamora dell'innocente Roberta con la quale vorrebbe ritirarsi, disgustato dalla connivenza della banda con la mafia e i politici ma soprattutto per non essere ancora una volta pedina in occulti giochi di potere. Libano, tuttavia, viene accoltellato da Gemito, uno dei suoi scagnozzi, per un debito di gioco non onorato. Nonostante i tentativi di Freddo e Dandi, la scomparsa del Libanese segna comunque l'inizio della fine: grazie alle rivelazioni del \"Sorcio\", assaggiatore di eroina per la banda e divenuto successivamente collaboratore di giustizia, tutta la banda viene arrestata e condannata ad eccezione di Dandi, protetto dalle alte amicizie, il quale trover\u00e0 comunque la morte anni dopo per mano di Bufalo.\nFreddo, pur di evadere e rivedere Roberta, si inietta del sangue infetto, fornito da un medico cocainomane nelle mani di Dandi, pur sapendo che lo avrebbe condotto alla morte nel giro di poco tempo: quando, infatti, si rende conto del progredire della malattia, Freddo abbandona la donna della sua vita per evitarle altro dolore. Spinto dalla morte di Roberta, uccisa da un'autobomba piazzata da Ciro Buffoni per vendicare l'uccisione del fratello, ammazzato da Freddo per aver spacciato all'insaputa della banda, Freddo decide di confessare tutto a Scialoja (che nel frattempo ha fatto carriera e continua a vedere Patrizia), ma viene assassinato dai servizi segreti subito dopo aver ucciso Ciro Buffoni.\nProduzione.\n\"Romanzo criminale\" \u00e8 una coproduzione italiana, francese e britannica.\nCast.\nIl regista Michele Placido appare brevemente nel ruolo del padre di Freddo mentre l'autore del romanzo, Giancarlo De Cataldo, interpreta il giudice che legge la sentenza di condanna per i componenti della banda.\n che \u00e8 poi andato a Stefano Accorsi.\nScene tagliate.\nIn sede di montaggio \u00e8 stata tagliata circa mezz'ora di girato, che verr\u00e0 successivamente pubblicata nella seconda edizione del DVD del film, uscito il 7 novembre 2007, tra cui due scene in particolare:\nNella versione trasmessa in due parti su Canale 5 nella prima serata del 22 e 23 aprile 2008 mancano le scene in cui si fa riferimento a Berlusconi.\nDistribuzione.\nLa pellicola \u00e8 uscita nelle sale cinematografiche italiane il 30 settembre del 2005.\nCuriosit\u00e0.\nScuola di ladri (1986) - Le foto di Gioia (1987) \u2013 Montecarlo Gran Casin\u00f2 (1987) \u2013 Al lupo al lupo (1992) - Scuola di ladri - Parte seconda (1987) - Belli freschi (1987) - Arrivederci e grazie (1988) - Il vigile urbano (1989) - Teste di cocco (2000) - Atelier Fontana - Le sorelle della moda (2011) - \u00c8 arrivata la felicit\u00e0 (2015)\nColonna sonora.\nLa colonna sonora del film comprende numerose \"hit\" degli anni settanta e ottanta, tra cui una versione di \"I Heard It Through the Grapevine\" in una versione cantata da Giorgia.\nSerie televisiva.\nIspirata al film, l'omonima serie televisiva \u00e8 stata preceduta, il 15 ottobre 2008, da una campagna di marketing che ha visto, per un giorno, protagonisti, quattro busti ritraenti i componenti della banda della Magliana."}
{"id": "225855", "revid": "3", "url": "https://it.wikipedia.org/wiki?curid=225855", "title": "SLiP", "text": ""}
{"id": "225856", "revid": "287204", "url": "https://it.wikipedia.org/wiki?curid=225856", "title": "Stanislaw Jerzy Lec", "text": ""}
{"id": "225857", "revid": "2075278", "url": "https://it.wikipedia.org/wiki?curid=225857", "title": "Winnie the Pooh", "text": "Winnie the Pooh \u00e8 un personaggio immaginario protagonista di una omonima serie di romanzi per ragazzi ideata da Alan Alexander Milne. Inizialmente tradotto con il nome italianizzato Ninni Puf, \u00e8 anche noto come Winnie Puh, Winny-Puh, Winny Puh, Winnie Pooh e Winnie-the-Pooh (con trattini). Dalla serie di romanzi vennero tratte trasposizioni cinematografiche e televisive e il personaggio, insieme ai vari comprimari della serie, divenne protagonista di un vasto merchandising.\nIl personaggio, un orsacchiotto antropomorfo, esord\u00ec in un racconto pubblicato da Milne nell'edizione natalizia del \"London Evening News\"; in seguito divenne l'episodio iniziale del romanzo omonimo del 1926; altri episodi furono raccontati via radio. Il successo dell'iniziativa fu tale che Milne fu spinto a raccogliere i racconti migliori per realizzarne un romanzo per bambini, \"Winnie Puh\", che venne pubblicato nel 1926, riscuotendo molto successo di pubblico e di critica. Seguirono poi nel 1927 la raccolta di poesie \"Winnie the Pooh. Ora abbiamo sei anni\" (\"Now We Are Six)\" e poi, nel 1928, il secondo romanzo della serie, \"La strada di Puh\" (\"The House at Pooh Corner\"). Tutte le storie di Winnie scritte da Milne furono illustrate da Ernest H. Shepard, che per ispirarsi frequent\u00f2 per qualche tempo la casa di Milne, avendo modo di osservare i pupazzi di Christopher Robin e il boschetto vicino alla casa (divenuto, nel romanzo, il Bosco dei Cento Acri).\nNel 1929 Milne vendette i diritti sui personaggi ideati a Stephen Slesinger e, nel 1961, alla Walt Disney, che fece del personaggio il protagonista di una serie di cartoni animati, inizialmente adattando le storie originali di Milne e in seguito creandone di nuove. La caratterizzazione del personaggio della Disney deriva da quello delle illustrazioni di Shepard, ma i tratti sono semplificati. La Disney produsse anche merchandising sia nello stile dei cartoni animati che in quello di Shepard (etichettato come \"Classic Pooh\"). Divenne cos\u00ec una delle principali icone dell'universo di Disney e uno dei suoi personaggi pi\u00f9 redditizi.\nLe storie del personaggio sono state tradotte in numerose lingue, tra cui il latino, a opera di Alexander Lenard: \"Winnie ille Pu\" (1958) che divenne nel 1960 il primo best seller fra i libri in lingua straniera nella classifica del \"New York Times\".\nI pupazzi originali di Christopher (Winnie the Pooh, Tigro, Ih-Oh, Cangu e Pimpi), a cui Milne si ispir\u00f2 per creare i suoi racconti, sono esposti nella biblioteca pubblica di New York. Fino al 2008 sono rimasti negli edifici del Donnell Library Center, dopodich\u00e9 (a causa della chiusura di questa struttura), sono stati spostati presso il complesso centrale (Stephen A. Schwarzman Building).\nGenesi e caratterizzazione del personaggio.\nWinnie Pooh \u00e8 un orsacchiotto di pezza che trascorre le sue giornate principalmente mangiando miele e componendo poesie; vive in una vecchia quercia e sulla sua porta \u00e8 affisso un cartello con scritto \"Mr. Sanders\" (o meglio la pi\u00f9 comune versione storpiata \"Mr. Sanderz\"); sebbene Winnie non risulti affatto chiamarsi \"Sanders\", Milne osserva che Pooh abita \"sotto il nome di Sanders\".\nIl nome del personaggio deriva da quello di un orsacchiotto di pezza di propriet\u00e0 di Christopher, figlio di Milne. Inizialmente, l'orsacchiotto di Christopher era chiamato \"Edward\" (nome a cui fa riferimento anche l'incipit del libro). In seguito, Christopher fu portato dal padre a visitare lo zoo di Londra, dove si trovava in quel periodo \"Winnipeg\", una cucciola d'orso che un ufficiale veterinario canadese di nome Colebourn aveva acquistato durante la prima guerra mondiale e poi donato allo zoo. L'animale era diventato rapidamente il beniamino dei bambini londinesi, che lo avevano ribattezzato \"Winnie\"; Christopher Robin si entusiasm\u00f2 a tal punto che volle tornare numerose volte allo zoo per vederlo alla fine ribattezz\u00f2 Winnie il proprio orsacchiotto. Milne inizi\u00f2 allora a raccontare al figlio fiabe della buonanotte che vedevano Winnie protagonista. Da queste fiabe ebbe origine il nucleo di narrazioni su cui poi Milne bas\u00f2 la propria fortunata opera.\nIl nome \"Pooh\", invece, sarebbe il nome di un cigno incontrato da Christopher in un'altra occasione. Nel primo capitolo di \"Winnie-the-Pooh\" Milne spiega perch\u00e9 Winnie the Pooh \u00e8 spesso chiamato semplicemente \"Pooh\":\nIl significato dell'articolo \"the\" fra i due nomi (per cui il nome completo risulta essere \"Winnie \"il\" Pooh\") \u00e8 una curiosit\u00e0 linguistica su cui Milne scherza, senza dare reali spiegazioni, nel primo libro di Pooh.\nGli altri pupazzi di Christopher stimolarono la fantasia di Milne e ben presto il mondo di Winnie si popol\u00f2 di nuovi amici: Ih-Oh l'asinello, Pimpi il maialino, Tigro la tigre saltellante, la mamma-canguro Kanga e il suo piccolo Ro. Il coniglio Tappo e il gufo Uffa sono invece prodotti della fantasia di Christopher e del padre, mentre il castoro De Castor \u00e8 un personaggio completamente inventato da Walt Disney. Il fatto che Winnie Pooh sia un giocattolo animato non viene mai menzionato esplicitamente nei lavori di Milne, ma risulta evidente dalle illustrazioni originali di Ernest Howard Shepard (che lo ritraggono con la forma tipica di un orsacchiotto di pezza, con tanto di cuciture) e dal rapporto particolare che lega Pooh e Christopher.\nTrasposizioni in altri media.\nCinema.\nLungometraggi\nFilm live action\nCortometraggi\nTelevisione.\nSerie animate\nSerie televisive live action\nEdizione italiana.\nAdattamenti"}
{"id": "225859", "revid": "709565", "url": "https://it.wikipedia.org/wiki?curid=225859", "title": "Penny dreadful", "text": "I penny dreadful, in lingua inglese anche noti con i termini \"penny horrible\", \"penny awful\", \"penny number\" e \"penny blood\", costituivano un tipo di pubblicazione periodica diffusasi nel Regno Unito nel corso del XIX secolo. Versioni britanniche dei dime novel statunitensi, tali pubblicazioni, in genere fascicoli settimanali, vengono associati da alcuni autori come precursori in Europa del genere pulp, insieme ai \"feuilleton\" francesi e ai romanzi d'appendice italiani.\nCaratterizzate dal basso costo, un penny, proponevano narrazioni a puntate rivolte per lo pi\u00f9 al proletariato e alla borghesia impiegatizia, contribuendo a far s\u00ec che il romanzo gotico divenisse popolare. Le storie narrate, vividi racconti horror, erano quindi brevi, poich\u00e9 destinate ad essere lette nel non molto tempo libero dei lavoratori. Il nome penny dreadful, in italiano traducibile come \u00abspaventi da un penny\u00bb, rifletteva, oltre al costo delle opere, anche la loro scarsa qualit\u00e0. Erano infatti contraddistinte da toni eccessivamente enfatici, banali e sgrammaticati. I racconti erano accompagnati da illustrazioni grossolane che accentuavano il tentativo degli autori di dare sensazionalit\u00e0 alle opere; a testimonianza di ci\u00f2 questo \u00e8 un esempio di come un editore dava istruzioni ad un illustratore per la raffigurazione di uno dei personaggi: \u00abGli occhi devono esser pi\u00f9 grandi, e ci dev'essere pi\u00f9 sangue, molto pi\u00f9 sangue!\u00bb.\nNonostante il basso valore culturale attribuitogli, il genere penny dreadful ebbe comunque un'influenza sugli autori letterari degli anni seguenti; J. M. Barrie e Robert Louis Stevenson ebbero ad esempio occasione di indicare i penny dreadful tra le opere che influenzarono le proprie storie. Inoltre, personaggi protagonisti di penny dreadful, sarebbero poi stati ripresi sia da autori letterari che cinematografici; tra i pi\u00f9 celebri Sweeney Todd, il quale compare per la prima volta nel penny dreadful \"The String of Pearls: A Romance\", composto da 18 parti pubblicate settimanalmente tra il 1846 e il 1847. Molti dei luoghi comuni e stereotipi presenti nella letteratura sui vampiri si devono a \"Varney il vampiro, o Il banchetto di sangue\" (\"Varney the Vampire, or, the Feast of Blood\")."}
{"id": "225862", "revid": "121089646", "url": "https://it.wikipedia.org/wiki?curid=225862", "title": "Il brutto anatroccolo", "text": "Il brutto anatroccolo (\"Den grimme \u00e6lling\") \u00e8 una fiaba danese di Hans Christian Andersen, pubblicata per la prima volta l'11 novembre 1843. La fiaba fu in seguito inclusa nel volume di Andersen \"I Nuovi racconti\" (\"Nye Eventyr\", 1844).\nTrama.\nAll'interno di una nidiata di anatroccoli, se ne distingue uno dalle piume grigie, particolarmente grande e goffo. Sebbene la madre cerchi di accettarlo nonostante le sue differenze, il piccolo viene emarginato dai suoi simili; il duro trattamento che gli viene riservato lo induce ben presto a prendere la decisione di fuggire.\nL'anatroccolo vaga senza meta e privo di ogni aiuto fino al calare dell'inverno, rischiando persino di morire congelato. Sopravvissuto miracolosamente, il protagonista giunge presso uno stagno dove vede nuotare un gruppo di splendidi cigni. Attratto dalla loro bellezza, gli si avvicina, e rimane enormemente sorpreso in quanto le eleganti creature gli danno il benvenuto e lo accettano; guardando il proprio riflesso nell'acqua, si accorge che lui stesso \u00e8 diventato un bellissimo cigno bianco.\nAnalisi.\nQuesta storia viene spesso considerata una metafora delle difficolt\u00e0 che spesso bambini e adolescenti sperimentano durante la loro crescita. La fiaba viene spesso raccontata per rinforzare l'autostima dei bambini e far loro accettare eventuali differenze che li dividono dal \"gruppo\" o, addirittura, essere fieri di tali differenze, che potrebbero in realt\u00e0 rivelarsi un dono.\n\u00c8 noto che Andersen metteva in relazione questa fiaba, e la sua morale, con la sua giovent\u00f9, nella quale egli si trov\u00f2 spesso a essere emarginato e rifiutato come \"diverso\", anche a causa delle prime manifestazioni della sua omosessualit\u00e0.\nLa storia viene usata spesso per riferirsi a qualcosa o qualcuno che, inizialmente oggetto di disprezzo o disinteresse, alla fine ottiene l'apprezzamento e il rispetto dei pi\u00f9. In genere ci si riferisce a un progresso morale, ma talvolta anche fisico (per esempio per riferirsi a un bambino o una bambina \"bruttini\" da piccoli che diventano pi\u00f9 belli crescendo).\nAlla fiaba si pu\u00f2 anche associare il messaggio che tutte le persone hanno un valore inerente, che esiste a prescindere dai contesti sfortunati e infelici in cui tale valore non pu\u00f2 emergere o non pu\u00f2 essere riconosciuto. Il fatto che i fratelli del brutto anatroccolo, che prima lo deridono, si scoprono poi essere \"semplici anatre\" che deridevano uno \"splendido cigno\", introduce anche una chiave di lettura della fiaba in cui emerge un velo di elitarismo e classismo.\nIl fatto che il brutto anatroccolo trovi s\u00e9 stesso quando trova i suoi simili, infine, \u00e8 stato talvolta letto come un'affermazione dell'importanza della famiglia e dell'appartenenza a un gruppo.\nAdattamenti e riferimenti.\nWalt Disney ha realizzato due \"Sinfonie allegre\" basate su questa storia: \"L'anitroccolo eroico\" nel 1931 (in bianco e nero) e \"Il piccolo diseredato\" nel 1939 (in Technicolor). Il secondo \u00e8 quello pi\u00f9 notevole, e ha vinto il premio Oscar come miglior cortometraggio d'animazione. Nell'adattamento disneyano, le sofferenze del brutto anatroccolo sono notevolmente addolcite; egli infatti trova i suoi genitori dopo pochi minuti.\nIl cartone animato del 1939 appare anche nel film Disney del 2002 \"Lilo &amp; Stitch\", in cui il protagonista, un esperimento genetico alieno privo di genitori, si immedesima nel brutto anatroccolo e nella sua ricerca di una famiglia. Il riferimento alla fiaba di Andersen viene qui ricollegato con l'ideale hawaiano della \"ohana\" (famiglia), che \u00e8 il tema dominante del film."}
{"id": "225863", "revid": "125931755", "url": "https://it.wikipedia.org/wiki?curid=225863", "title": "Transgender", "text": "Il termine transgenere (in inglese transgender) \u00e8 un termine ombrello per indicare le persone la cui identit\u00e0 di genere non corrisponde al genere e/o al sesso che \u00e8 stato assegnato loro alla nascita.\nSi definiscono transgender le persone che presentano un atteggiamento sociale e sessuale che combina caratteristiche del genere maschile e di quello femminile, senza identificarsi interamente in nessuno dei due (persone non-binarie), e quelle persone che si identificano in modo transitorio o persistente con un genere diverso da quello assegnato (persone transgender binarie). Le persone transgender, inoltre, vengono chiamate transessuali se il loro comportamento sessuale \u00e8 caratterizzato dalla non accettazione del proprio sesso assegnato e dall\u2019identificazione in quello opposto, o che hanno assunto, attraverso la transizione, i caratteri somatici dell\u2019altro sesso.\nEssere transgender non \u00e8 un qualcosa che va a condizionare l'orientamento sessuale, infatti le persone transgender possono identificarsi come eterosessuali, omosessuali, bisessuali, asessuali o possono anche rifiutarsi di etichettare il loro orientamento sessuale. Nel termine transgender si distingue anche l'intersessualit\u00e0, un termine che descrive le persone nate con delle condizioni anatomiche che danno loro caratteristiche di sesso fisico \"che non si adattano a nozioni binarie tipiche di corpi maschili o femminili\".\nIl termine opposto di transgender \u00e8 \"cisgender\", il quale indica tutte le persone la cui identit\u00e0 di genere corrisponde al sesso e al genere assegnato.\nIl termine transgender, quindi, nasce come termine ombrello dentro cui si possono definire tutte le persone che non si identificano nel genere assegnato alla nascita.\nSignificati alternativi e adattamento dall'inglese.\nIl termine transgenere (in inglese transgender) ha assunto nella lingua italiana diversi significati a seconda degli ambiti in cui \u00e8 usato.\nLa definizione principale resta quella di aggettivo che descrive una persona che non si identifica con il genere che le \u00e8 stato assegnato alla nascita, ma esistono variazioni.\nIl termine \u00e8 anche usato, talvolta in senso dispregiativo, nella sua abbreviazione \"trans\", per parlare di una persona che ha un'espressione di genere o un'apparenza non conforme alle aspettative legate al proprio genere.\nIl dizionario Oxford Language in Inglese riporta la definizione di transgender come aggettivo \"che descrive una persona il cui senso di identit\u00e0 personale e di genere non corrisponde al proprio sesso di nascita, o che non \u00e8 conforme alle nozioni convenzionali di sesso e genere\". La versione italiana invece riporta la definizione \"Atteggiamento sociale e sessuale che combina caratteristiche del genere maschile e di quello femminile, senza identificarsi interamente e definitivamente in nessuno dei due\". Non sono disponibili le fonti che giustificano il cambiamento di significato nella traduzione, che esclude gli uomini e le donne transgender, ovvero le persone transgender che si identificano rispettivamente con il genere maschile ed il genere femminile.\nLe persone transgender sono talvolta chiamate transessuali, ma si tratta di un termine che include solo le persone che, identificandosi con il sesso opposto, desiderano svolgere e svolgono una forma di transizione medica per modificare le proprie caratteristiche sessuali. Alcune persone transgender si identificano con il termine, altre preferiscono non essere descritte come transessuali.\nSi noti che essendo l'utilizzo come aggettivo maggiormente consolidato nella lingua inglese, e preferito dalle persone e dagli attivisti transgender, \u00e8 considerato maggiormente opportuno usare la forma \"una donna transgender\" o \"un uomo transgender\" o \"una persona transgender\", invece che utilizzarlo come sostantivo, ad esempio \"un transgender\". Questo utilizzo pu\u00f2 essere visto come pi\u00f9 dignitoso perch\u00e9 il fatto di essere transgender \u00e8 descritto come un attributo, e non come qualcosa che descrive l'essenza di una persona.\nIncongruenza di genere.\nIn psichiatria si dice disforia di genere il forte malessere, che le persone transgender possono provare, dato dalla discrepanza tra le caratteristiche sessuali e l'identit\u00e0 di genere. Alcuni dei criteri diagnostici della disforia di genere sono \"forte desiderio di liberarsi delle proprie caratteristiche sessuali primarie e secondarie\", \"forte desiderio di avere le caratteristiche sessuali del genere opposto\" e \"forte desiderio di appartenere al genere opposto\". La condizione dev'essere associata inoltre a sofferenza clinicamente significativa o a compromissione del funzionamento in ambito sociale, lavorativo o in altre aree importanti.\nLa diagnosi di disforia di genere \u00e8 necessaria per poter intraprendere trattamenti medici per la modifica del sesso, come la terapia ormonale sostitutiva, e le chirurgie di riassegnazione del sesso. Il percorso di transizione include anche lunghi periodi di psicoterapia, finalizzata sia a documentare e aiutare il percorso di transizione, sia ad aiutare ad affrontare le discriminazioni e le difficolt\u00e0 legate alla transessualit\u00e0. Non tutte le persone transgender rientrano nei criteri diagnostici di disforia di genere, e alcune non possono sottoporsi alla transizione medica per ragioni finanziare o di salute. La maggior parte delle persone transgender subisce discriminazioni sul posto di lavoro e nell'accesso agli alloggi pubblici e all'assistenza sanitaria. In molti luoghi non sono legalmente protetti dalla discriminazione.\nIl transgenerismo.\nIl transgenerismo (conosciuto soprattutto tramite l'adattamento parziale transgenderismo) sostiene che l'identit\u00e0 di genere di una persona non \u00e8 una realt\u00e0 duale \"maschile/femminile\", ma un continuum di identit\u00e0 ai cui estremi vi sono i concetti di \"maschile\" e \"femminile\".\nDa questo punto di vista sotto il termine ombrello \"transgenere\" possono identificarsi\nLa traduzione italiana di \"transgender\" \u00e8 transgenere, ma questo termine non si \u00e8 ancora radicato nell'uso comune e quindi per il momento \u00e8 pi\u00f9 diffusa la forma inglese. Tuttavia, diverse associazioni per i diritti delle persone transgenere, tra cui l'ACET (Associazione per la Cultura e l'Etica Transgenere), hanno adottato il termine italiano.\nNell'uso psicologico, psichiatrico, endocrinologico, accademico e legale.\nNella terminologia psicologica, psichiatrica, endocrinologica, accademica e legale il termine \"trans\" o \"transgender\" viene utilizzato come attributo di \"uomo\", \"donna\", \"individuo\", \"FtM\" (Female to Male) e \"MtF\" (Male to Female). Le donne trans sono denominate \"trans women\" o \"MtF individuals/patients\", \"donne trans\" (non al maschile); viceversa per gli uomini trans. Inoltre il termine \"transessuale\" \u00e8 di uso sempre meno comune.\nUtilizzo nel giornalismo e nei media.\nNella frase esemplificativa \u00abLa signora Anna \u00e8 andata a fare la spesa\u00bb il nome Anna si coniuga al femminile, ma non \u00e8 raro che in riferimento a una donna transgenere esso venga coniugato al maschile (\u00abIl trans Anna \u00e8 andato a fare la spesa\u00bb), determinando cos\u00ec un discrimine tra una Anna donna cisgenere e una Anna donna transgenere, e facendo misgendering alla donna trans in questione (ovvero, usare nomi e/o declinazioni in maniera tale da non rispettare il genere della persona a cui ci di riferisce).\nEd \u00e8 proprio per questo fatto che la declinazione utilizzata in maniera tale da non rispettare il genere della persona a cui ci di riferisce viene contestata dal movimento transgenere in tutto il mondo ed anche dal movimento LGBT+. \nTalvolta si utilizzano i termini inversamente con fini offensivi. Pertanto la comunit\u00e0 LGBT+ si impegna affinch\u00e9 venga utilizzata la terminologia corretta, laddove sia ancora necessario definire l'essere umano in base al proprio sesso, genere e orientamento sessuale.\nCome sostituzione di transessuale.\nUna terza accezione del termine \"transgender\" \u00e8 quella che sostituisce il termine \"transessuale\", sovrapponendosi ad esso.\nLa ragione, anch'essa nata all'interno del movimento LGBT+ \u00e8 da trovarsi nel fatto che il termine \"transessuale\" oltre ad escludere le persone non-binarie, \u00e8 di per s\u00e9 impreciso, se non errato dal punto di vista clinico. In realt\u00e0 qualsiasi persona operi una transizione sessuale, agisce sull\u2019anatomia, sul \"gender\", sui caratteri sessuali, sui livelli di ormoni sessuali, non sul sesso genetico che, allo stato attuale delle conoscenze scientifiche, \u00e8 e resta immutabile.\nQuindi transgender pu\u00f2 anche essere usato al posto di transessuale, peraltro cancellando la dicotomia fra persone trans \"operate\" e \"non operate\".\nL'intervento chirurgico \u00e8 spesso ci\u00f2 che consente il mutamento anagrafico del nome e del sesso attraverso una apposita procedura che si svolge innanzi al tribunale civile. Tuttavia, non \u00e8 necessaria l'operazione chirurgica per ottenere il mutamento anagrafico del sesso e del nome"}
{"id": "225864", "revid": "14691", "url": "https://it.wikipedia.org/wiki?curid=225864", "title": "Lilo e Stitch", "text": ""}
{"id": "225869", "revid": "297059", "url": "https://it.wikipedia.org/wiki?curid=225869", "title": "Articoli nei quali si passano in rassegna gli abusi che sono stati corretti", "text": "La Confessione augustana \u00e8 la prima esposizione ufficiale dei princ\u00ecpi del Luteranesimo, redatta nel 1530 da Filippo Melantone per essere presentata alla Dieta di Augusta. A tutt'oggi \u00e8 considerata uno dei testi base delle Chiese protestanti di tutto il mondo.\nLa Confessione augustana \u00e8 formata da una prefazione, 28 articoli e una conclusione. In proposito venne composta da diversi teologi cattolici, su incarico di Carlo V, la \"Confutatio Pontificia\", cio\u00e8 un testo con osservazioni e critiche su ciascun punto della confessione di cui si riporta una sintesi. La Confessione \u00e8 inoltre divisa in due parti concettuali: la prima parte, intitolata \"\u00abI principali articoli della fede\u00bb\" contiene i primi ventuno articoli, che enumerano e spiegano i capisaldi della fede che sar\u00e0 poi detta \"protestante\"; la seconda parte del documento (artt. 22-28), intitolata Articoli nei quali si passano in rassegna gli abusi che sono stati corretti, espone una serie di abusi diffusi nella vita spirituale del tempo e spiega le soluzioni proposte dalla nascente dottrina luterana. In tutta la seconda parte del documento trapelano sentimenti di sdegno e di esasperazione per il danno che le coscienze subivano da tali abusi. La Chiesa cattolica non neg\u00f2 che tali abusi esistessero o che andassero corretti, ma non ritenne che le cause o i modi di correggerli potessero essere quelli proposti.\nArticolo 22: Delle due specie nel Sacramento.\nAi laici viene offerto tanto il vino quanto il pane nella mensa del Signore, perch\u00e9 questa usanza ha comandamento da parte del Signore in Mt 26, 27: \u00abBevetene tutti\u00bb, dove Cristo ha chiaramente dato comando sulla coppa da cui tutti dobbiamo bere.\nE per evitare che qualcuno sostenga artificiosamente che ci\u00f2 ci riferisce ai soli sacerdoti, san Paolo in 1Cor 11,27 porta un esempio in cui appare che la congregazione tutta usasse di entrambe le specie. E questa usanza rimase a lungo nella Chiesa n\u00e9 si sa quando o per quale autorit\u00e0 sia stata cambiata. (\u2026)\nArticolo 23: Del matrimonio dei preti.\nVi sono state frequenti lamentele per l'esempio di preti che non erano casti. Per questa ragione anche papa Pio si riporta che abbia detto che vi erano motivi per i quali il matrimonio doveva venire tolto ai preti, ma ben pi\u00f9 gravi erano quelli per cui avrebbe dovuto venirgli reso. (\u2026) Per questo i nostri sacerdoti erano desiderosi di evitare scandali evidenti e pertanto presero moglie e gli venne insegnato che era legittimo per loro contrarre matrimonio. Primo, perch\u00e9 san Paolo dice (1Cor 7,2-9): \u00abPer non fornicare lasciate che ogni uomo abbia la sua propria moglie\u00bb ed anche \u00ab\u00c8 meglio sposarsi che ardere\u00bb. Secondo, Cristo dice (Mt 19,11): \u00abNon tutti gli uomini possono ricevere queste parole\u00bb, l\u00e0 dove egli insegna che non tutti gli uomini sono fatti per condurre una vita da soli; perch\u00e9 Dio cre\u00f2 l'uomo per la procreazione (Gen 1,28). N\u00e9 \u00e8 nel potere dell'uomo senza un dono particolare e per opera di Dio di alterare questa (volont\u00e0 espressa nella sua) creazione.\nPerch\u00e9 \u00e8 evidente e molti hanno ammesso che da questo tentativo non \u00e8 risultato alcun bene, alcuna vita onesta e casta, nessuna condotta Cristiana, sincera e retta, piuttosto un terribile e orrendo tormento di coscienze senza pace \u00e8 stato provato da molti sino alla fine dei loro giorni.\nE perci\u00f2 coloro che non sono adatti a condurre una vita da soli debbono contrarre matrimonio. Perch\u00e9 nessuna legge umana, nessun voto possono annullare il comandamento e l'ordine posto da Dio. Per queste ragioni i preti insegnano che \u00e8 legittimo per loro prendere moglie.\n\u00c8 inoltre evidente che nella Chiesa antica i preti fossero uomini sposati. Perch\u00e9 san Paolo dice (Tim 3,2), che va scelto come vescovo chi sia maritato. E in Germania, quattrocento anni fa per la prima volta, i preti furono violentemente obbligati a condurre una vita solitaria, il che incontr\u00f2 una tale resistenza che l'arcivescovo di Magonza, quando fu per pubblicare il decreto pontificio su questa faccenda venne quasi ucciso nel tumulto che i preti inferociti scatenarono. E la gestione della cosa fu tanto crudele che non soltanto vennero proibiti matrimoni nel futuro, ma persino i matrimoni esistenti vennero stracciati, contrariamente ad ogni legge divina e umana, contrariamente persino ai Canoni stessi, posti non solo dai Papi, ma dai maggiori sinodi. Inoltre, molte persone di alta carica, intelligenti e timorate di Dio sono note avere spesso espresso timore che questo celibato forzato e il privare gli uomini del matrimonio (che Dio stesso ha istituito come libera scelta per l'uomo) avesse mai prodotto alcun risultato apprezzabile, ma avesse introdotto mali grandissimi e vizi perversi e molte inquit\u00e0.\nVedendo inoltre che, all'invecchiare del mondo, la natura dell'uomo diviene pi\u00f9 debole, \u00e8 bene vigilare perch\u00e9 nessun altro vizio faccia danno in Germania.\nInoltre Dio ordin\u00f2 il matrimonio come aiuto alla inferimit\u00e0 umana. I Canoni stessi dicono che il vecchio rigore deve, ora e da qui in poi, negli ultimi tempi venire allentato a causa della debolezza dell'uomo, il che \u00e8 auspicabile venga applicato anche in questa faccenda. E ci si pu\u00f2 aspettare che le chiese manchino di pastori una volta o l'altra se il matrimonio sar\u00e0 ancora a lungo proibito.\nMa mentre la legge di Dio \u00e8 in pieno vigore, mentre i costumi della Chiesa sono ben noti, mentre celibati impuri causano tanti scandali, adulteri ed altri crimini che meritano la punizione di un giusto magistrato, da tuttavia meraviglia che in nulla ci si applichi tanto crudelmente quanto nel matrimonio dei preti. Dio ha dato disposizione di onorare il matrimonio. In tutte le leggi delle societ\u00e0 civili, persino tra i pagani, il matrimonio \u00e8 tenuto in grande onore. ma ora uomini, e quindi, preti vengono crudelmente condannati a morte contrariamente agli intenti delle leggi Canoniche per nessun'altra causa che il matrimonio. San Paolo in Tim 4,3, riporta una dottrina malvagia che proibisce il matrimonio. Questo pu\u00f2 venire prontamente compreso quando la legge contro le unioni venga mantenuta con tali punizioni.\nMa se alcuna legge dell'uomo pu\u00f2 annullare le disposizioni di Dio, nemmeno pu\u00f2 farlo un voto. In tal senso san Cipriano consiglia che le donne che non abbiano mantenuto la castit\u00e0 che avevano promesso debbano sposarsi. Queste sono le sue parole, libro I, epistola XI: ma se esse non vogliono o non sono in grado di perseverare, \u00e8 meglio per loro sposarsi che cadere nelle fiamme della loro lussuria, non daranno certo offeso ai loro fratelli e sorelle.\nE persino le leggi canoniche mostrano una certa indulgenza verso coloro che abbiano preso i voti prima di una et\u00e0 appropriata, come \u00e8 stato sin qui generalmente facile (che si verificasse).\"\nLa Chiesa cattolica manifest\u00f2 su questo punto non solo un totale dissenso, ma anche un vero sbigottimento. Questo traspare dal tono della risposta e dal lungo elenco di esempi storici che port\u00f2 a sostenere la tesi che i sacerdoti fossero i guardiani della Castit\u00e0, della purezza, una virt\u00f9 suprema senza la quale la santificazione del genere umano (e dunque la sua salvezza) non sarebbe stata possibile.\nLa questione era, infatti, destinata a restare altamente controversa poich\u00e9 entrambe le tradizioni si ritrovano nel corso della storia della Cristianit\u00e0 sin dai suoi primi inizi. Lo testimoniano le stesse parole dell'Apostolo Paolo sulla Castit\u00e0 che non \u00e8 la chiamata di tutti e sul \"meglio sposarsi che ardere\" che entrambe le parti chiamarono a sostegno di tesi diametralmente opposte.\nLa Chiesa Romana fondamentalmente sostenne che la Castit\u00e0 fosse sempre stata richiesta per l'avvicinarsi a Dio e che fosse stato cos\u00ec anche ai tempi dei patriarchi soggetti alla \"vecchia legge\": quando officiavano si astenevano dalla moglie. Poich\u00e9 la nuova legge, quella del Vangelo, chiama a un officio perenne, un sacerdozio ininterrotto, ne consegue che il sacerdote debba astenersi sempre e vivere in Castit\u00e0 perpetua. Come avrebbero potuto, infatti, due coniugi dedicarsi solo al Signore senza mancare verso l'uno verso l'altra?\nPer la Chiesa di Roma la dedizione a Dio completa e profonda era basata su una preghiera ininterrotta che escludeva a priori la possibilit\u00e0 dell'amore terreno. In tal senso i matrimoni che erano stati sciolti, cui alludeva la Confessione, non lo erano stati davvero poich\u00e9, in quanto illegittimi e contrari alla Legge Canonica, non erano mai esistiti come legame reale, ma solo come reale malcostume.\nLa via della Castit\u00e0 restava incrollabilmente valida e resa possibile dall'esclusione dalle donne, dalla penitenza fisica e spirituale, dal lavoro, dal castigare i sensi dell'udito (e non prestare ascolto a sciocchezze, pettegolezzi, vanit\u00e0) e della vista.\"Ma la Chiesa - termina la confutatio pontificia - non proibisce, perci\u00f2 il matrimonio, tanto che lo enumera tra i sette sacramenti; Con ci\u00f2, comunque, \u00e8 chiaro che sulla base del loro ministero superiore essa debba contare sulla superiore purezza degli ecclesiastici\".\nArticolo 24: Della messa.\n\"Le nostre chiese vengono falsamente accusate di abolire la messa; perch\u00e9 la messa \u00e8 mantenuta presso di noi e celebrata con la massima reverenza. Circa tutte le cerimonie solite sono anch'esse mantenute, salvo che le parti cantate in latino vengono qua e l\u00e0 inframmezzate da inni in Tedesco, che sono stati aggiunti per insegnare alla gente. Perch\u00e9 le celebrazioni sono necessarie a questo solo fine, che gli ignoranti vengano istruiti su ci\u00f2 che hanno bisogno di sapere di Cristo.\nE non solo san Paolo ha comandato di usare nelle chiese un linguaggio compreso dalla gente, 1 Cor 14, 2-9, ma \u00e8 anche stato ordinato dalla legge Civile. La gente viene abituata a partecipare insieme al Sacramento, se qualcuno ne ha le caratteristiche necessarie, ed anche questo aumenta la reverenza e la devozione del culto pubblico. Perch\u00e9 nessuno viene ammesso prima che sia stato esaminato. La gente viene anche ammaestrata sulla dignit\u00e0 e l'uso del sacramento, quanta gran consolazione porti ad una coscienza inquieta, che possono imparare a credere in Dio, ed attendersi da Lui ed a Lui chiedere tutto ci\u00f2 che vi \u00e8 di buono. (\u2026) Questo culto \u00e8 caro a Dio; questo uso del Sacramento nutre la vera devozione verso Dio. Non sembra, inoltre, che la messa venga celebrata con maggior devozione tra i nostri avversatori che tra di noi.\nMa \u00e8 evidente che, per un lungo periodo, questo \u00e8 anche stato la lamentela pubblica e pi\u00f9 doloroso di tutte le brave persone che le messe siano state biecamente profanate e usate a scopo di lucro. Perch\u00e9 \u00e8 cosa nota quanto questo abuso sia considerato normale in tutte le chiese e come molti celebrino contrariamente alla Legge Canonica. Ma san Paolo minaccia con rigore quelli che hanno a che fare indegnamente con l'eucaristia quando dice (1Cor 11,27) \u00abChiunque manger\u00e0 di questo pane e berr\u00e0 di questa coppa del Signore senza essere degno, sar\u00e0 colpevole del corpo e del sangue del Signore\u00bb. Quando, dunque, i nostri ministri sono stati ammoniti contro questo peccato, le messe private sono state tra noi discontinue, perch\u00e9 quasi nessuna messa privata veniva celebrata se non per amor di guadagno.\nN\u00e9 i vescovi erano all'oscuro di questi abusi, e se li avessero corretti per tempo, ci sarebbe ora meno dissenso. Sino ad oggi, per la loro connivenza hanno sofferto che molte corruzioni strisciassero nella Chiesa. Ora, che \u00e8 troppo tardi, cominciano a lamentarsi dei problemi della chiesa, quando questi fattori di disturbo si sono generati semplicemente da questi abusi che erano tanto evidenti da non potersi sopportare oltre. Ci sono stati gravi dissensi sulla messa, sul Sacramento. Forse il mondo sta venendo punito per profanazioni, tanto durature, della messa cos\u00ec come sono state tollerate nelle chiese per tanti secoli da quegli stessi uomini che erano sia nella possibilit\u00e0 sia nell'assoluto dovere di correggerli. Perch\u00e9 nei dieci comandamenti sta scritto (Es 20,7): \u00abIl Signore non considerer\u00e0 innocente chi profana il suo nome\u00bb. Ma da che il mondo ebbe inizio, nulla di quanto Dio mai ordin\u00f2 sembra essere stato tanto oggetto d'abuso per sudicio guadagno quanto la messa.\nSi aggiunse anche l'opinione, che infinitamente aument\u00f2 le messe private, e cio\u00e8 che Cristo, per la sua passione ha portato soddisfazione per il peccato originale e istitu\u00ec la messa nel senso per cui fosse un'offerta fatta per i peccati quotidiani, sia veniali che mortali. Da ci\u00f2 \u00e8 sorta l'idea comune che la messa porti via i peccati dei vivi e dei morti per il solo atto esteriore. Allora si inizi\u00f2 a disputare se una messa detta per molti valesse tanto quanto messe speciali per singoli e questo ha portato a questa infinita moltitudine di messe. [Con questo lavoro gli uomini vollero ottenere da Dio tutto quanto di cui avessero necessit\u00e0 e allo stesso tempo la fede in Cristo e la vera devozione furono dimenticate.]\nSu queste opinioni i nostri insegnanti hanno ammonito che allontanano dalle Sante Scritture e sminuiscono la gloria della Passione di Cristo. Perch\u00e9 la passione di Cristo \u00e8 stato un sacrificio offerto a Dio e un atto di soddisfazione, non solo per il peccato originale, ma anche per tutti gli altri come \u00e8 scritto nella Lettera agli Ebrei, 10,10: \u00abSiamo santificati per tramite dell'offerta di Cristo una volta per tutte\u00bb.\nLe Scritture ci insegnano, inoltre, che siamo giustificati dinanzi a Dio attraverso la fede in Cristo quando crediamo che i nostri peccati vengono perdonati per amore di Cristo. Ora se la messa porta via i peccati dei vivi e dei morti per il solo atto esteriore, la giustificazione viene dall'opera delle messe e non dalla fede, e questo lo vietano le Scritture.\nMa Cristo ci comanda (Lc 22,19): \u00abFate questo in memoria di me\u00bb. Dunque la messa fu istituita a che la fede di coloro che usano del Sacramento potessero ricordare quali benefici ricevesse attraverso Cristo e (potessero) consolare e confortare la coscienza ansiosa. Perch\u00e9 ricordare Cristo \u00e8 ricordare i suoi benefici e far proprio che ci sono realmente offerti. E non \u00e8 abbastanza ricordare la sola Storia perch\u00e9 questa la possono ricordare anche gli Ebrei e gli infedeli. Pertanto la messa va usata in questo senso: che il Sacramento sia amministrato per coloro che hanno bisogno di consolazione; (\u2026)\nOra, poich\u00e9 la messa \u00e8 un offrire il Sacramento, officiamo la Comunione ogni giorno santo, e, se qualcuno La desidera anche negli altri giorni quando \u00e8 data a chi la chiede. E questa usanza non \u00e8 una novit\u00e0 nella Chiesa, perch\u00e9 i Padri prima di Gregorio non facevano menzione di alcuna messa privata, ma di quella pubblica [la Comunione] parlavano molto. San Giovanni Crisostomo dice che i preti stavano ogni giorno in piedi all'altare chiamando alcuni alla comunione e tenendo indietro altri. (\u2026) E san Paolo (1Cor 11,33) ordina a proposito della comunione: \u00abAttendete l'uno gli altri, cos\u00ec che vi sia una partecipazione comune\u00bb.\nPoich\u00e9 dunque la messa (cos\u00ec come in uso) da noi ha l'esempio della Chiesa, preso dalle Scritture e dai Padri, abbiamo fiducia che non possa venire disapprovata, specialmente dato che le cerimonie pubbliche, per la maggior parte come quelle sin qui in uso, sono mantenute; solo il numero delle messe differisce e ci\u00f2 perch\u00e9 abusi tanto grandi e manifesti possano venire profittevolmente ridotti. Perch\u00e9 nei tempi antichi, persino nelle Chiese pi\u00f9 frequentate la messa non era celebrata ogni giorno (\u2026).\"\nLa Confutatio obiett\u00f2 che \"qualsiasi cosa sia aggiunta (all'articolo) che sia contrario all'osservanza generale della Chiesa Ortodossa e Universale viene rifiutato perch\u00e9 offende gravemente Dio, ferisce l'unit\u00e0 cristiana e genera dissensi, tumulti e rivolte nel Sacro Romano Impero\". Nello specific\u00f2 critic\u00f2 la decisione di officiare parti della messa in tedesco, poich\u00e9 il latino are la lingua universale di una Chiesa Universale cui i preti appartenevano prima di appartenere alle terre dove officiavano i riti. Ai fedeli era sufficiente dire 'Amen' con fede quando richiesto: comprendere con intelligenza non era necessario. N\u00e9 era necessario, sebbene fosse l'uso dei primi cristiani, officiare in una lingua comprensibile alla popolazione dei fedeli: quelli non conoscevano la Chiesa e i suoi usi e dovevano venire istruiti di tutti, mentre ora conoscono la Chiesa e cosa vada o non vada fatto sin dalla culla.\nSulla presenza degli abusi riconobbe la necessit\u00e0 di porvi rimedio, ma ribad\u00ec con forza la necessit\u00e0 delle messe di suffragio dei defunti e delle messe quotidiane che ritenne assolutamente necessaria alla vitalit\u00e0 della fede e del culto di Cristo, dei santi e della Chiesa stessa. Quanto al rifiuto che le messe fossero un sacrificio a favore tanto dei vivi quanto dei morti tacci\u00f2 il concetto di eresia filo-Catara e ribad\u00ec che la messa lavasse via, previo pentimento sincero e profondo, le conseguenze dei peccati dei vivi rendendoli pi\u00f9 forti nella fede e alleviasse le pene delle anime del purgatorio. \"\u00c8 stato sufficientemente reso noto che non veniamo giustificati per fede, ma per carit\u00e0. (\u2026) perch\u00e9 la giustificazione (operata grazie alla Carit\u00e0) comincia per fede poich\u00e9 essa \u00e8 la sostanza delle cose sperate\" In questo modo la Chiesa di Roma ribad\u00ec la pariteticit\u00e0 delle tre virt\u00f9 teologali: fede, speranza e carit\u00e0. Inoltre \"Se essi ritengono che una messa porti vantaggio, quanto maggior vantaggio si avr\u00e0 da un gran numero di messe\". Ridurle o limitarle era un atto grave e ingiustificato da ripudiarsi immediatamente.\nArticolo 25: Della confessione.\n\"La confessione nelle chiese non \u00e8 abolita tra noi; perch\u00e9 non \u00e8 infrequente dare il corpo del Signore soltanto a quelli che siano stati prima esaminati ed assolti. E la gente viene istruita con grande attenzione sulla fede nella assoluzione sulla quale vi era prima il pi\u00f9 profondo silenzio. Alla nostra gente viene detto che debbono tenere in alta considerazione l'assoluzione, come se fosse la voce di Dio e pronunciata per comando di Dio. (\u2026)\nMa della confessione [i nostri insegnanti] insegnano che non \u00e8 necessario enumerare tutti i peccati, e che la coscienza non va affaticata con l'ansia di enumerarli tutti, perch\u00e9 \u00e8 impossibile contarli tutti (\u2026). Ma se non vengono perdonati i peccati se non quelli enumerati, le coscienze non troveranno mai pace; perch\u00e9 molti peccati non sanno vederli o non li ricordano. (\u2026)\"\nLa Confutatio obiett\u00f2 che \"Una piena confessione non \u00e8 solo, come non sarebbe necessario dire, necessaria per la salvezza, ma diviene il nerbo della disciplina Cristiana e della intera obbedienza\". Le obiezioni e le proposte della Confessio Augustana erano su questo pari all'eresia dei Montanisti, di ben dodici secoli prima. Anche questo articolo si chiuse con una chiamata ad inchinarsi alle superiori necessit\u00e0 dell'unit\u00e0 della Chiesa e al superiore giudizio del papato.\nArticolo 26: Della distinzione tra i cibi.\n\"Vi \u00e8 stata generale opinione, non solo tra la gente, ma anche tra coloro che insegnavano nelle chiese, che il fare distinzione tra le carni, ed altre usanze simili, siano opere meritorie di grazia e che possano portare soddisfazione dei peccati. E che il mondo lo pensasse appare evidente da questo, che nuove cerimonie, nuovi ordinamenti, nuovi giorni da santificare e nuove feste vennero giornalmente istituiti e gli insegnanti nelle chiese imposero questi servizi come necessari per meritare grazia e terrorizzarono le coscienze degli uomini ogni volta che questi le avessero omesse. Dalla convinzione di queste tradizioni ne \u00e8 risultato un gran detrimento alla Chiesa.\nPrimo, \u00e8 stata oscurata da questo la dottrina della Grazia e della giustizia della fede, che \u00e8 la parte fondamentale del Vangelo, e dovrebbe emergere come la pi\u00f9 importante nella Chiesa perch\u00e9 i meriti di Cristo siano ben riconosciuti e perch\u00e9 la fede, che crede che i peccati vengono perdonati per amore di Cristo, sia esaltata ben oltre le opere. (\u2026)\nSecondo, queste tradizioni hanno oscurato i comandamenti di Dio, perch\u00e9 le tradizioni vennero poste ben sopra di essi. Si insegn\u00f2 alla Cristianit\u00e0 che consisteva totalmente nella osservanza di certi giorni da santificare, riti, digiuni e paramenti. L'osservanza di queste cose si \u00e8 guadagnata l'esaltato titolo di essere la vita spirituale e la vita perfetta. Nel mentre i comandamenti di Dio, secondo la vocazione di ciascuno, come avere una discendenza per un padre, avere bambini per una madre, governare lo stato per un principe, per fare un esempio, erano privi di onore, mondani ed imperfetti e ben sotto queste osservanze luccicanti. E questo errore torment\u00f2 gravemente le coscienze che si dolsero di essere tenute in uno stato di vita imperfetto come nel matrimonio, nell'officio di un magistrato, o in altre amministrazioni civili; d'altro canto ammiravano i monaci e simili e immaginavano falsamente che le osservanze di questa gente fossero pi\u00f9 grate a Dio.\nTerzo, le tradizioni portarono gran danno alle coscienze perch\u00e9 era impossibile il mantenerle tutte e pure gli uomini le giudicavano atti necessari di fede. (\u2026) E nel raccogliere tutte queste tradizioni le scuole e i sermoni sono state tanto prese che non ebbero il piacere di approfondire le Scritture e di cercare la ben pi\u00f9 utile dottrina della fede, della Croce, della speranza, della dignit\u00e0 degli affari civili, della consolazione delle coscienze oppresse.(\u2026)\nI nostri avversari obiettano che i nostri insegnanti si oppongano alla disciplina ed alla mortificazione della carne, come i Gioviniani. Ma si pu\u00f2 desumere il contrario dai loro scritti. Perch\u00e9 hanno sempre insegnato sulla (dottrina della) Croce che rende necessario per i Cristiani sopportare le afflizioni. Questa \u00e8 la vera, onesta, sincera da testimoniare, da esercitare con diversi dispiaceri e che condivide la crocifissione con Cristo.\nInoltre insegnano che ogni Cristiano debba allenarsi e sottoporsi a costrizioni del corpo o a esercizi fisici e travagli s\u00ec che n\u00e9 la saziet\u00e0 n\u00e9 la pigrizia o possano indurre a peccare, ma non che si possa meritare grazia o dare soddisfazione per i peccati tramite questi esercizi. E questa disciplina esteriore deve venire proposta con forza sempre, non solo in alcuni giorni programmati. (\u2026) Pertanto non condanniamo il digiuno in s\u00e9, ma le tradizioni che prescrivono certi giorni e certe carni, con pericolo per la coscienza, come se queste faccende fossero un servizio necessario.\nNonostante questo molte tradizioni sono mantenute presso di noi, che conducono a un buon ordine nella Chiesa (\u2026). Ma allo stesso tempo le persone vengono ammonite che queste osservanze non giustificano dinanzi a Dio, e che in queste cose non si commette peccato se si omettono involontariamente. Tale libert\u00e0 nei riti umani non era sconosciuta ai Padri.\nIl papato rifiut\u00f2 l'articolo in blocco, sulla base della sua autorit\u00e0 morale che gli era stata affidata da Cristo per tramite di Pietro e che rendeva l'obbedienza alle sue disposizioni vincolante. Questo vincolo comprendeva anche le tradizioni che il papato riteneva venire direttamente dagli apostoli. L'osservanza di queste pratiche non poteva venire fatta senza fede ed anzi caratterizzava la fede stessa dei cristiani rispetto ai Turchi o ad altri infedeli, che non avevano tali mezzi per santificarsi. Principi e comuni erano dunque ammoniti a seguire fedelmente il dettato di Roma.\nArticolo 27: Dei voti monastici.\n\"Cosa sia insegnato dalla nostra parte rispetto ai voti monastici, sar\u00e0 meglio compreso se verr\u00e0 ricordato quale sia stata la condizione dei monasteri e quante cose venissero fatte, all'interno di quegli stessi monasteri, contrarie alle leggi canoniche. Ai tempi di sant'Agostino erano associazioni libere. Dopo, quando la disciplina si corruppe, vennero aggiunti voti ovunque allo scopo di restaurarla, come in una prigione ben pianificata.\nGradualmente numerose altre osservanze vennero aggiunte a fianco dei voti. E tutte queste costrizioni vennero addossate su molti prima che questi avessero raggiunto l'et\u00e0 legale, contro i Canoni.\nMolti, poi, entrarono in questo tipo di vita con ignoranza, incapaci di giudicare la propria forza, anche se di et\u00e0 sufficiente.\nIn tal modo intrappolati furono costretti a rimanere anche se alcuni avrebbero potuto venire liberati per quanto gentilmente previsto dai Canoni.\nE ci\u00f2 fu pi\u00f9 il caso di conventi di monache che di monaci, sebbene si sarebbe dovuta mostrare maggiore considerazione riguardo al sesso debole. Questo rigore dispiacque a molti uomini giusti prima di questo tempo che vedevano giovani e fanciulle scaraventati in convento per tutta una vita. Loro vedevano bene che sventurati risultati vennero da queste procedure, che scandali si crearono, che trappole vennero gettate sulle coscienze! (\u2026) A questi mali s'aggiunse una convinzione che, come ben si sa, spiaceva un tempo persino ai monaci tenuti in maggior conto. Insegnarono che i voti fossero pari al Battesimo; insegnarono che per questo tipo di vita meritassero il perdono dei peccati e giustificazione davanti a Dio. (\u2026)\nCos\u00ec hanno fatto credere alla gente che l'ordinazione fosse assai meglio del Battesimo e che la vita monastica fosse assai pi\u00f9 meritoria di quella dei magistrati, di quella dei pastori e cos\u00ec via, che servono la loro vocazione secondo i comandi di Dio, senza alcun servizio posto dall'uomo. (\u2026)\nUna volta erano scuole di teologia o di altre scienze, utili alla Chiesa, e cos\u00ec ne venivano pastori e vescovi. Ora son tutt'altra cosa (\u2026) si che la dottrina dei nostri insegnanti pu\u00f2 venire, su questo, meglio compresa.\nPrimo insegnano, sul contrarre matrimonio, che sia legittimo per gli uomini che non son adatti per una vita solitaria perch\u00e9 i voti non possono annullare un comandamento e una disposizione divina. Ma il comandamento di Dio \u00e8 (1Cor 7,2): \u00abPer evitare la fornicazione, lasciate che ogni uomo abbia la sua donna\u00bb. (\u2026)\nIn secondo luogo perch\u00e9 i nostri avversari esagerano tanto gli obblighi o gli effetti di un voto quando, allo stesso tempo, non hanno una parola sulla natura del voto stesso, cio\u00e8 che debba essere attuabile, che debba essere libero e scelto spontaneamente e deliberatamente? Ma si sa bene quanto sia nelle possibilit\u00e0 dell'uomo la Castit\u00e0 perpetua. E quanto pochi sono quelli che hanno preso i voti spontaneamente e deliberatamente! Fanciulle e giovani, prima che siano in grado di giudicare vengono persuasi e talvolta persino obbligati a prendere i voti. (\u2026)\nMolte leggi canoniche sciolgono i voti pronunciati prima dei quindici anni, perch\u00e9 prima di tale et\u00e0 non sembra che vi sia giudizio sufficiente in una persona per decidere riguardo ad una condizione perpetua di vita. Altri Canoni, assicurando di pi\u00f9 alla debolezza umana, aggiungono qualche anno poich\u00e9 proibiscono i voti fatti dei diciotto anni. Quali dei due dovremmo seguire? la maggior parte avrebbe motivo di lasciare i monasteri, perch\u00e9 molti di loro han preso i voti prima che avessero raggiunto quelle et\u00e0.\n(\u2026) Inoltre i precetti di Dio e il vero servire Dio sono oscurati quando la gente sente che solo i monaci sono in uno stato di perfezione. Perch\u00e9 la perfezione cristiana consiste nel temere Dio di cuore e dunque formarci una fede grande e confidare che per l'amore di Cristo abbiamo un Dio con cui siamo riconciliati, nel chiedere a Dio (quanto ci \u00e8 necessario) e nell'aspettarci senza alcun dubbio il suo aiuto in ogni cosa che, secondo la vocazione che viviamo, sia da farsi; e nel contempo essere diligenti nelle buone opere esteriori e servire bene la nostra vocazione. In queste cose consiste la vera perfezione e il vero servizio a Dio. non consiste nel celibato, nell'elemosinare o in un'apparenza da straccioni. (\u2026)\"\nCome forse si pu\u00f2 facilmente intuire la Chiesa di Roma rifiut\u00f2 questo articolo in blocco e con grande forza, sulla base di diversi passi dei Vangeli, dell'Antico Testamento e delle Lettere, oltre che per i molti esempi di virt\u00f9 e di civilt\u00e0 che la vita monastica aveva prodotto.\nGli abusi, che non negava, non erano motivo sufficiente a rinnegare un sistema chiaramente indicato da Ges\u00f9 stesso: \u00abChiunque lasci la sua casa, i suoi fratelli, o sorelle, padre o madre, moglie, figli o terre per amore del mio nome ricever\u00e0 cento volte tanto ed erediter\u00e0 al vita eterna\u00bb (Mt 19,29).\nArticolo 28: Dei poteri ecclesiastici.\nVi \u00e8 stata gran controversia sul potere dei vescovi, in cui alcuni hanno goffamente confuso il potere della Chiesa e quello della spada. E da tale confusione sono risultate guerre terribili e tumulti, mentre il Pontefice, incoraggiato dal Potere delle Chiavi; non solo ha istituito nuovi servizi e affardellato le coscienze con \u2026 e scomuniche, ma ha anche iniziato a prendersi il potere temporale e a prendere l'Impero all'Imperatore.. Questi mali sono stati disapprovati con forza nella Chiesa da uomini saggi e devoti. Pertanto i nostri insegnanti, per il conforto delle coscienze degli uomini, sono stati costretti a mostrare le differenze tra il potere della Chiesa e quello della spada ed insegnano che di entrambi, per volere divino, si debba avere reverenza ed onorarli come la maggior benedizione di Dio sulla terra.\nMa questa \u00e8 la loro opinione, che il Potere delle Chiavi o potere dei vescovi sia, in accordo con i vangeli un potere o comandamento di Dio di predicare il Vangelo, rimettere o mantenere i peccati e amministrare i sacramenti. Per questo comandamento Cristo mand\u00f2 innanzi i suoi apostoli, Gv 20, 21: Come mio Padre ha mandato me, cos\u00ec io mando voi. Ricevete lo Spirito Santo. Qualunque peccato rimetterai sar\u00e0 rimesso a loro e qualsiasi non rimetterai rester\u00e0 loro non rimesso. Mc 16, 15: andate e predicate il Vangelo ad ogni creatura.\nQuesto potere \u00e8 esercitato solo insegnando o pregando il Vangelo e amministrando i Sacramenti, secondo la vocazione a molti o a individui singoli. Per causa di ci\u00f2 sono garantite non le cose fisiche, ma quelle eterne, come la giustizia eterna, lo Spirito Santo, la vita eterna. Queste cose non possono che venire dal ministero della Parola e dei Sacramenti (...). Dunque, poich\u00e9 il potere della Chiesa garantisce le cose eterne ed \u00e8 esercitato solo dai ministri della Parola, non interferisce con governo civile, non pi\u00f9 di quanto lo faccia l'arte del canto. Perch\u00e9 il governo civile ha a che fare con cose diverse rispetto al Vangelo. I legislatori civili non difendono le menti ma i corpi e le cose che appartengono contro le aggressioni manifeste e trattengono gli uomini con la spada e le punizioni corporali per preservare la giustizia civile e la pace.\nPertanto il potere della Chiesa e quello civile non vanno confusi. (...) Non lasciamo che l'una irrompa nell'amministrazione del dovere dell'altro. (...)\nSe i Vescovi hanno un qualche Potere della Spada, quel potere che hanno non \u00e8 perch\u00e9 sono vescovi e per incarico dai Vangeli, per le leggi umane ed avendolo ricevuto dai re e dall'Imperatore., cui appartiene. (...)\nSi discute inoltre se Vescovi e pastori abbiano il diritto di introdurre cerimonie nella Chiesa e fare leggi riguardanti le carni, i giorni da santificarsi e i gradi, cio\u00e8 l'ordine dei ministri, e cos\u00ec via. (...)\nSe i vescovi hanno diritti di affardellare le chiese con un'infinit\u00e0 di tradizioni e di intrappolare le coscienze, perch\u00e9 le Scritture proibiscono cos\u00ec spesso di fondare tradizioni e di dar loro ascolto? (...) noi rispondiamo che sia legittimo per vescovi e pastori dare ordine su cose che si debbano fare ordinariamente nelle chiese, non per questo meriteremmo grazia o compiremmo soddisfazione per i peccati o che le coscienze debbano venire oppresse a giudicarli servizi necessari e a pensare che sia un peccato non adempirvi se non si reca offesa al prossimo (se non si reca danno tanto materiale quanto morale al prossimo. L'offesa include anche lo scandalo che si pu\u00f2 dare alla societ\u00e0- n.d.t.). (...)\n\u00c8 giusto che le chiese debbano mantenere la norma, per amore di concordia e di tranquillit\u00e0, cosicch\u00e9 nessuno offenda l'altro, che tutte le cose nelle chiese debbano venire fatte con ordine e senza confusione (...) ma in modo che le coscienze non siano oppresse a pensare che queste cose siano necessarie alla salvezza o a giudicare che pecchino quando non vi adempiono senza che ci\u00f2 rechi offesa ad altri. Cos\u00ec come nessuno dir\u00e0 che una donna pecca se gira in pubblico ad Articolo scoperto purch\u00e9 non rechi offesa.(...)\nGli apostoli comandarono, At 15, 20, di astenersi dal sangue. Chi fa osservanza di questo ora? E non pecca chi non l'osserva perch\u00e9 nemmeno gli stessi apostoli vollero caricare le coscienze di un tale peso, ma lo proibirono per un po', per evitare le offese (al prossimo). In questo decreto dobbiamo considerare sempre quale sia lo scopo del Vangelo. (...)\nNon \u00e8 il nostro scopo di strappare con la forza il governo dai vescovi, ma almeno questa singola cosa chiediamo, e cio\u00e8 che permettano che il Vangelo sia insegnato correttamente e con purezza e che allentino alcune osservanze che non possono venire rispettate senza incorrere in peccato. Ma se non faranno alcuna concessione, dovranno vedere come stiano dando motivo a Dio di approntare, per colpa della loro ostinazione, la causa di uno scisma.\"\nLa Chiesa di Roma rispose che: \"Anche se nell'articolo sul Potere Ecclesiastico sono state aggiunte un sacco di cose, con pi\u00f9 asprezza di quanto necessario, va comunque dichiarato che ai molto reverendi vescovi e preti ed all'intero clero, tutto il potere ecclesiastico \u00e8 liberamente concesso che a loro appartenga per legge o usanza\nInoltre \u00e8 giusto mantenere per loro tutte le immunit\u00e0, i privilegi, i ranghi e le prerogative a loro garantite dagli imperatori romani e dai re. E che queste cose che sono state garantite agli ecclesiastici dalla munificenza o come dono possano venire rotte da qualsiasi principe o da ogni altro suddito dell'Impero Romano. (...)\"\nIl potere vescovile, dunque, doveva essere esercitato a buon diritto per salvaguardare la salvezza delle coscienze e in tal senso poteva interferire o sovrapporsi con quello civile.\nAggiunse che la Libert\u00e0 Cristiana citata nella Confessio, che le chiese tedesche ritenevano fondarsi sul messaggio evangelico originario e che le autorizzava a contestare il Pontefice, era una inconcepibile licenza che avrebbe condotto la gente alla rivolta e alla sedizione.Rimand\u00f2 infine all'autorit\u00e0 dei principi e dei notabili correggere gli abusi che erano stati fatti notare, la cui esistenza non contestava, per riportare lo zelo cristiano \"alla sua gloria primitiva\". \"A questo, come \u00e8 evidente a tutti, la Sua Maest\u00e0 ha sin d'ora profuso la massima cura e impegno e gentilmente promette di impiegare in questo tutti i suoi uomini e il suo zelo.\""}
{"id": "225870", "revid": "297059", "url": "https://it.wikipedia.org/wiki?curid=225870", "title": "I principali articoli della fede", "text": "La Confessione augustana \u00e8 la prima esposizione ufficiale dei princ\u00ecpi del Luteranesimo, redatta nel 1530 da Filippo Melantone per essere presentata alla Dieta di Augusta. A tutt'oggi \u00e8 considerata uno dei testi base delle Chiese protestanti di tutto il mondo.\nLa Confessione augustana \u00e8 formata da una prefazione, 28 articoli e una conclusione. La Confessione \u00e8 inoltre divisa in due parti concettuali: la prima parte, intitolata \u00abI principali articoli della fede\u00bb contiene i primi ventuno articoli, che enumerano e spiegano i capisaldi della fede che sar\u00e0 poi detta \"protestante\"; la seconda parte del documento (artt. 22-28), intitolata \"\u00abArticoli nei quali si passano in rassegna gli abusi che sono stati corretti\u00bb\", espone una serie di abusi diffusi nella vita spirituale del tempo e spiega le soluzioni proposte dalla nascente dottrina luterana. In risposta venne composta da diversi teologi cattolici, su incarico di Carlo V, la \"Confutatio Pontificia\", cio\u00e8 un testo con osservazioni e critiche su ciascun punto della confessione di cui si riporta una sintesi.\nArticolo 1 - La natura di Dio.\n\"\u00abLe nostre Chiese, per unanime consenso, insegnano che il decreto del Concilio di Nicea a proposito dell'unit\u00e0 della divina essenza e della Trinit\u00e0 \u00e8 veritiero e da credersi senza dubbio alcuno\u00bb\".\nConfutatio pontificia\nViene ribadita la natura Trinitaria di Dio contro le eresie manicheiste, ariane, eunomiane, maomettane, ecc. Dio \u00e8 uno e trino, eterno, privo di corpo e dotato di potenza, saggezza e bont\u00e0 infinita: egli \u00e8 il creatore e preservatore di ogni cosa visibile o invisibile che sia. Dio \u00e8 in tre persone uguali e distinte: il Padre, suo figlio Ges\u00f9 Cristo e lo Spirito Santo. La Chiesa di Roma fu in accordo con questo articolo.\nArticolo 2 - Il peccato originale.\n\"\u00abE insegnano anche che dalla caduta di Adamo tutti gli esseri umani generati in via naturale nascono in stato di peccato, il che significa privi di timore di Dio, privi di fiducia in Lui e pieni di concupiscenza; e che questo malanno o peccato originale \u00e8 realmente peccato che persino ora condanna e porta morte eterna su coloro che non sono rinati attraverso il battesimo e lo Spirito Santo\u00bb\".\nConfutatio pontificia\nViene sottolineata la natura intrinsecamente corrotta dell'uomo, che rappresenta un handicap che solo il battesimo e la rinascita nello Spirito Santo possono superare: la forza e la ragione dell'uomo non possono, da sole, giustificarlo davanti a Dio. Non possono quindi cancellare il suo stato di peccatore e farlo salvo.\nLa Chiesa di Roma accett\u00f2 il secondo articolo, ma confut\u00f2 la natura del peccato: \"\u00abche il peccato originale sia che gli uomini nascano senza timore di Dio e fiducia in Lui, \u00e8 da rigettarsi completamente, poich\u00e9 \u00e8 evidente ad ogni cristiano che l'essere privo di timore di Dio e di fede in Lui \u00e8 la colpa di un adulto ben pi\u00f9 che l'offesa di un bimbo appena nato, che non possiede ancora l'uso della ragione\u00bb\".\nArticolo 3 - Il Figlio di Dio.\n\"\u00abEd inoltre insegnano che il Verbo, cio\u00e8 il Figlio di Dio, assunse natura umana nel grembo della Beata Vergine Maria, cos\u00ec che vi sono due nature, la divina e l'umana, inseparabilmente unite in una Persona, un Cristo, vero Dio e vero uomo [...] che pat\u00ec, fu crocifisso, mor\u00ec e fu sepolto [...] e di nuovo verr\u00e0 per giudicare i vivi e i morti, come propone il Credo apostolico\u00bb\".\nConfutatio pontificia\nQui la Confessione propone esattamente gli stessi articoli di fede che compaiono nel Credo Niceno-Costantinopolitano e sui quali la Confutatio fu in totale accordo.\nArticolo 4 - La giustificazione.\n\"\u00abEd altres\u00ec insegnano che l'uomo non pu\u00f2 venire giustificato dinnanzi a Dio per la sua propria forza, merito od opera, ma viene gratuitamente giustificato per grazia dell'amore di Dio attraverso la fede, quando l'uomo creda di essere accolto nel favore di Dio e che i suoi peccati vengano perdonati per grazia di Cristo che, morendo, ha compiuto espiazione dei nostri peccati.\u00bb\"\nConfutatio pontificia\nLa Chiesa di Roma accett\u00f2 che i meriti dell'uomo non potessero bastare di fronte alla potenza salvifica della grazia divina, unica via di salvezza. Si oppose per\u00f2 con fermezza all'idea che questi meriti, acquisiti attraverso le opere, non fossero meritori, necessari e indicati come via di salvezza e santificazione in tutte le Sacre Scritture: \"\u00abDovremo tutti comparire di fronte al trono di Cristo e che ognuno riceva nel suo corpo a seconda di ci\u00f2 che avr\u00e0 compiuto, sia il bene o il male.\u00bb\" (Cor. 2 5-10).\nArticolo 5 - Il ministero della Chiesa.\n\"\u00abEd essi insegnano che, affinch\u00e9 possiamo ottenere questa fede, sia stato istituito il ministero dell'insegnamento del Vangelo e quello dell'amministrazione dei sacramenti. Perch\u00e9 attraverso la Parola e i sacramenti, come attraverso strumenti, lo Spirito Santo \u00e8 dato ed opera la fede; dove e come piaccia a Dio, in coloro che ascoltano il Vangelo perch\u00e9 diano testimonianza che Dio, non per nostri propri meriti ma per amore di Cristo giustifica coloro che credono di essere accolti nella grazia di Dio per amore di Cristo.\"\n\"I ministri condannano gli Anabattisti e gli altri che pensano che lo Spirito di Dio venga agli uomini senza Parola esterna, attraverso la loro preparazione e opere\u00bb\".\nConfutatio pontificia\nLa Confutatio accett\u00f2 l'articolo puntualizzando che lo Spirito non infondesse solo la fede, ma anche le virt\u00f9 di speranza e amore.\nArticolo 6 - La nuova obbedienza.\n\"\u00abEd inoltre insegnano che questa fede deve produrre buoni frutti, a che \u00e8 necessario compiere le buone opere comandate da Dio, poich\u00e9 ci\u00f2 \u00e8 la volont\u00e0 del Signore, ma che non dobbiamo fare affidamento su queste opere per meritare la giustificazione davanti a Dio. Perch\u00e9 la remissione dei peccati si ottiene attraverso la fede, cos\u00ec come la stessa voce di Cristo attesta\u00bb\".\nConfutatio pontificia\nLa Chiesa cattolica confut\u00f2 l'eccessivo accento della salvezza attraverso la Fede e il minor risalto delle buone opere \"Non chi dice di me 'Signore, Signore' entrer\u00e0 nel regno dei cieli, ma chi compie la Volont\u00e0 del Padre mio' (Mt 7, 21). Inoltre alla Chiesa Romana parve inaccettabile il primato della virt\u00f9 della Fede sopra quella della Carit\u00e0, \"che \u00e8 il sigillo della perfezione\".\nArticolo 7 - La Chiesa.\n\"\u00abE\" [insegnano, NdR] \"che una sola Chiesa santa durer\u00e0 per sempre. La Chiesa \u00e8 la congregazione dei Santi, in cui i Vangeli sono insegnati nel modo corretto e i sacramenti correttamente amministrati. \u00c8\" [insegnano anche] \"che ai fini della reale unit\u00e0 della Chiesa sia bastevole l'accordo sulla dottrina del Vangelo e l'amministrazione dei sacramenti. Non \u00e8 necessario che le tradizioni umane, cio\u00e8 riti o cerimonie istituiti dagli uomini, debbano essere uniformi ovunque. Cos\u00ec come disse Paolo: \"Una fede, un battesimo, uno stesso Dio e padre per tutti\"\u00bb\" (Ef. 4, 5-6)\nConfutatio pontificia\nLa Chiesa di Roma contest\u00f2 che la Chiesa fosse solo \u00abla congregazione dei Santi\u00bb, poich\u00e9 nel corpo di essa vi sono anche i peccatori, che solo Ges\u00f9 nel Suo giudizio separer\u00e0 dai salvati e solo nel momento che Lui riterr\u00e0 opportuno.\nApprezz\u00f2, inoltre, che riti particolari potessero essere differenti senza per questo inficiare la solidit\u00e0 e unit\u00e0 della Fede, distinguendoli dai riti universali \"\u00abNoi dobbiamo ritenere che questi riti siano stati tramandati dagli apostoli\u00bb\".\nArticolo 8 - Cosa \u00e8 la Chiesa.\n\"\u00abSebbene la Chiesa sia l'insieme dei Santi e dei veri credenti, poich\u00e9 in questa vita vi sono strettamente mescolati ipocriti e peccatori, resta comunque valevole il sacramento amministrato da tali persone\" [...] \"Sia i sacramenti, sia la Parola hanno effetto a motivo della loro istituzione da parte di Cristo a prescindere dal loro venire amministrati da uomini indegni.\" [Le nostre Chiese, NdR] \"condannano i Donatisti, e altri simili, che negano la legittimit\u00e0 del ministero degli uomini indegni nella Chiesa e che pensano che il ministero di tali uomini sia privo di costrutto e di nessun effetto\u00bb\".\nConfutatio pontificia\nLa Chiesa di Roma accett\u00f2 l'articolo.\nArticolo 9 - Il battesimo.\n\"\u00abDel battesimo essi insegnano come sia necessario alla salvezza, e che attraverso il battesimo sia offerta la grazia divina, che i bambini vadano battezzati e che questi, poich\u00e9 gli viene offerta la grazia di Dio attraverso il battesimo, in quella grazia vengono accolti. Condannano gli Anabattisti, che rifiutano il battesimo degli infanti e che sostengono che i bambini sono salvati senza battesimo\u00bb\".\nConfutatio pontificia\nLa Confutatio approv\u00f2 l'articolo, unendosi alla generale condanna degli Anabattisti che defin\u00ec \"\u00abla peggior stirpe di uomini sediziosi\u00bb\".\nArticolo 10 - La cena del Signore.\n\"\u00abDella cena del Signore essi insegnano come il corpo e il sangue di Cristo siano realmente presenti, e distribuiti a coloro che della Cena del Signore mangiano; e rifiutano quelli che insegnano diversamente\u00bb\".\nConfutatio pontificia\nLa Chiesa di Roma accett\u00f2 l'articolo.\nArticolo 11 - La confessione.\n\"\u00abDella confessione essi insegnano che l'assoluzione privata vada mantenuta nelle chiese, sebbene in confessione una enumerazione di tutti i peccati non sia necessaria. Perch\u00e9 \u00e8 impossibile come dice il salmo: \"Chi pu\u00f2 comprendere il suo errore?\" (Sal 19, 12\u00bb\".\nConfutatio pontificia\nLa Chiesa di Roma non oppose confutazione se non la richiesta che i sacerdoti chiedessero ai fedeli di confessarsi almeno una volta all'anno e di dichiarare tutti i peccati commessi che venissero loro alla mente dopo un serio e onesto esame di coscienza: \"\u00abLavami Signore dalle mie colpe segrete\u00bb\" (Sal 19,17).\nArticolo 12 - Il pentimento.\n\"\u00abDel Pentimento essi insegnano che vi \u00e8 remissione dei peccati per coloro che siano caduti\" [nel peccato] \"dopo il battesimo ogni qualvolta essi siano convertiti e che la Chiesa debba impartire assoluzione e questi che ritornino pentiti. Ora, il pentimento consiste specificamente di queste due parti: una \u00e8 la contrizione, cio\u00e8 il terrore che smuove la coscienza attraverso la conoscenza del peccato; l'altra \u00e8 la fede che \u00e8 nata dal Vangelo o dall'assoluzione e che crede che per amore di Cristo i peccati vengono perdonati, che conforta la coscienza e che la distoglie dagli errori. Dopo le buone opere non potranno che giungere, poich\u00e9 sono il frutto del pentimento. Condannano gli Anabattisti che negano che chi fu giustificato una volta possa perdere il Santo Spirito. E condannano quelli che sostengono che alcuni possano arrivare a tanta perfezione che non possono peccare. Sono condannati anche i Novatisti che non assolverebbero coloro che avessero peccato, anche se tornassero pentiti. E rifiutano, inoltre, quelli che predicano che la remissione dei peccati venga attraverso la fede, ma che ci comandano di meritare la grazia attraverso la soddisfazione propria\" [che ritengono che si possa meritare la grazia del perdono solo attraverso pentimento e opere umane, anche se buone e non irrinunciabilmente attraverso il pentimento e il sacramento, NdT]\"\u00bb\".\nConfutatio pontificia\nLa Chiesa cattolica contest\u00f2 con grande energia che il pentimento si componesse di sole due parti (contrizione e confessione) anzich\u00e9 di tre:\nLa Chiesa, inoltre, contest\u00f2 che la fede potesse essere la seconda parte chiave del pentimento perch\u00e9 chi non crede non pu\u00f2 pentirsi e la fede \u00e8 la base di ogni pentimento.\nLa sminuizione del ruolo delle opere, come gi\u00e0 altrove, trov\u00f2 anche qui un netto rifiuto e vennero citati diversi passi dei Vangeli, delle Lettere e dei padri della Chiesa dove si sostiene come fosse giusto e doveroso da parte della Chiesa imporre opere di soddisfazione al peccatore.\nArticolo 13 - La funzione dei sacramenti.\n\"\u00abDell'uso dei sacramenti insegnano che i questi vennero ordinati non solo per essere segni della professione tra gli uomini, ma anche per essere segni e testimonianze del volere di Dio verso di noi, istituiti per risvegliare e confermare la fede in coloro che li usano. Noi dobbiamo dunque usare dei sacramenti cos\u00ec che la fede si irrobustisca per credere alle promesse che sono offerte e realizzate attraverso i sacramenti. Condannano altres\u00ec quelli che insegnano che i sacramenti giustifichino per il solo atto e che non insegnano che, nell'uso dei sacramenti, \u00e8 necessaria la fede che crede che i peccati vengano perdonati\u00bb\".\nConfutatio pontificia\nLa Chiesa di Roma non obiett\u00f2, ma si limit\u00f2 a chiedere che i sacramenti citati fossero i sette sacramenti della Chiesa Romana.\nArticolo 14 - L'ordine ecclesiastico.\n\"\u00abDell'ordine ecclesiastico insegnano che nessuno possa pubblicamente insegnare nella Chiesa o amministrare i sacramenti se non sia stato regolarmente chiamato\" [a questo]\"\u00bb\".\nConfutatio pontificia\nLa Chiesa cattolica domand\u00f2 che la chiamata dei pastori fosse in accordo a quella regolarmente in uso nella Chiesa di Roma e che non fosse derivante da pressioni esercitate dalla gente o derivanti da tumulti di popolo. Ammon\u00ec, inoltre, a che ci\u00f2 non si verificasse.\nArticolo 15 - I riti della Chiesa.\n\"\u00abDelle usanze nella Chiesa insegnano che debbano venire osservate quelle che lo possono senza\" [commettere] \"peccato, e che sono profittevoli per la tranquillit\u00e0 e il buon ordine nella Chiesa, come in particolare sono i giorni festivi, le festivit\u00e0\" [maggiori] \"e cos\u00ec via. Ciononostante, a proposito di tali cose gli uomini vengono ammoniti a che le coscienze non siano affaticate come se tale osservanza fosse necessaria alla salvezza. Vengono anche ammoniti sul fatto che le tradizioni umane istituite per compiacere Dio, per ottenere\" [la sua] \"grazia e per dare soddisfazione dei peccati\" [cio\u00e8 per cancellare o attenuare le conseguenze spirituali e sociali di un peccato commesso, NdT] \" sono contrarie al Vangelo ed alla dottrina della fede. Pertanto voti e tradizioni riguardanti le carni, i giorni\" [in cui astenersi o fare penitenza, NdT]\", eccetera istituiti per meritare grazia e per dare soddisfazione di peccati sono inutili e contrarie al Vangelo\u00bb\".\nConfutatio pontificia\nLa Confutatio obiett\u00f2 fermamente sull'ultima parte dell'articolo e ribad\u00ec la bont\u00e0 delle tradizioni di sacrificio ed espiazione dei peccati che la storia aveva stabilito, dichiarando la loro piena concordanza con il Vangelo.\nArticolo 16 - Le questioni civili.\n\"\u00abDelle questioni civili\" [che riguardano la vita pubblica e politica, NdT] \"essi insegnano che le ordinanze civili legittime sono opere giuste di Dio e che sia giusto per i Cristiani di prendere servizi pubblici, presiedere come giudici, giudicare secondo la legge imperiale ed altre esistenti, comminare giuste punizioni, intraprendere guerre giuste, servire come soldati, sottoscrivere contratti legali, avere propriet\u00e0, giurare quando richiesto dai magistrati, sposare una donna e prendere marito.\" [...] \"Condannano gli Anabattisti che proibiscono ai Cristiani questi uffici pubblici\u00bb\".\nConfutatio pontificia\nLa Chiesa di Roma approv\u00f2 questo capitolo, sottolineando la condanna agli Anabattisti, verso i quali tutte le chiese cristiane si trovavano concordi in una totale condanna.\nArticolo 17 - Il ritorno di Cristo per il giudizio.\n\"\u00abEd inoltre insegnano che alla consumazione del mondo Cristo apparir\u00e0 per il giudizio e resusciter\u00e0 tutti i morti; dar\u00e0 ai giusti ed agli eletti vita eterna e gioia inesauribile, ma condanner\u00e0 gli ingiusti e i malvagi al tormento eterno. Condannano gli Anabattisti che pensano che vi sar\u00e0 termine alle punizioni dei condannati e dei malvagi. E condannano anche altri che stanno ora diffondendo alcune opinioni ebraiche per cui prima della risurrezione dei morti i giusti prenderanno possesso del mondo e gli iniqui saranno ovunque soppressi\u00bb\".\nConfutatio pontificia\nLa Chiesa di Roma accett\u00f2 l'articolo.\nArticolo 18 - Il libero arbitrio.\n\"\u00abDel libero arbitrio essi insegnano che la volont\u00e0 dell'uomo abbia una certa libert\u00e0 di scegliere per il bene nelle cose civili, e di operare secondo ragione. Ma non ha potere, senza lo Spirito Santo, di operare secondo la bont\u00e0 divina, cio\u00e8 di operare per il bene nelle cose dello Spirito; questo perch\u00e9 l'uomo\" [come creatura, NdT] \"naturale non ricevette le cose che sono dello Spirito del Signore; ma questa giustezza \u00e8 generata nel cuore quando il Santo Spirito ne viene ricevuto attraverso la Parola.\" [...] \"Sosteniamo che tutti gli uomini abbiano libero arbitrio: libero, poich\u00e9 ha la guida della ragione e non perch\u00e9 sia capace, senza Dio, tanto di cominciare quanto, infine, di terminare nulla in faccende che riguardino Dio, ma solo in cose di questa vita, che siano esse giuste o sbagliate. Io chiamo \"buoni\" quei lavori che germogliano dalla bont\u00e0 in natura, quali la volont\u00e0 di lavorare nei campi, di bere e di mangiare, di avere amici, di vestirsi, di costruire una casa, di prendere moglie, di allevare bestiame, di apprendere le diverse arti o qualsiasi cosa giusta riguardi questa vita. Perch\u00e9 tutte queste cose non sono senza dipendere dalla provvidenza divina. Chiamo \"cattive\" tutte quelle azioni come adorare idoli, commettere omicidi, eccetera. Condannano i Pelagiani ed altri che insegnano come, senza lo Spirito Santo, e per la sola forza della natura, siamo capaci di amare Dio sopra ogni altra cosa ed anche di operare i comandamenti di Dio come toccare \"la sostanza dell'atto\". Perch\u00e9, anche se la natura\" [dell'uomo] \"\u00e8 capace di fare il lavoro esteriore, perch\u00e9 \u00e8 capace di trattenere le mani dal furto e dall'omicidio, tuttavia non pu\u00f2 produrre i moti interiori come il timore di Dio, la fede in Dio, la castit\u00e0, la pazienza, ecc.\u00bb\".\nConfutatio pontificia\nLa Chiesa di Roma si trov\u00f2 in accordo su questo capitolo e sulla condanna delle eresie.\nArticolo 19 - La causa del peccato.\n\"\u00abDi ci\u00f2 che sia causa del peccato sostengono che, sebbene Dio crei e preservi la natura, la causa del peccare \u00e8 la volont\u00e0 dei malvagi, cio\u00e8 degli ingiusti e lontani da Dio;\" [e questa] \"volont\u00e0, priva dell'aiuto di Dio, da Dio stesso si allontana\u00bb\".\nConfutatio pontificia\nLa Chiesa di Roma si trov\u00f2 in perfetto accordo su questo capitolo, che distingueva la causa della malvagit\u00e0 dalla infinita bont\u00e0 di Dio e ne ascriveva i motivi e le responsabilit\u00e0 alla corruttibilit\u00e0 della natura umana e del suo giudizio debole.\nArticolo 20 - Fede e buone opere.\n\"\u00abColoro che ci insegnano\" [la fede] \"vengono falsamente accusati di proibire le buone opere. Ma i loro scritti sui Dieci comandamenti, ed altri dello stesso peso, portano testimonianza di come essi abbiano insegnato per scopi ineccepibili riguardo a tutti gli stati e doveri della vita, cosa nei vari stati di una vita e quali lavori in ciascuna delle condizioni\" [in cui un uomo pu\u00f2 trovarsi in vita sua] \"possano piacere a Dio. A proposito di queste cose i predicatori hanno sino ad oggi insegnato non poco e bandito solo l'operare infantile ed inutile come festivit\u00e0 particolari, alcuni digiuni, confraternite, pellegrinaggi, servizi in onore dei santi, l'uso di rosari, monachesimo e cos\u00ec via. Da quando i nostri avversari sono stati ammoniti su queste cose, stanno ora disimparandole e non si applicano a questi lavori inutili tanto quanto prima. Di pari passo cominciano a parlare della fede, della quale vi era, sino ad ora, un silenzio che destava meraviglia. Essi insegnano che siamo giustificati non per le sole opere, ma intrecciano fede ed opere e sostengono che da fede e opere siamo giustificati. Questa dottrina \u00e8 pi\u00f9 tollerante di quella precedente e pu\u00f2 portare maggiore consolazione che la loro vecchia dottrina.\"\n\"In considerazione del fatto che, prima d'ora, la dottrina riguardante la fede, che dovrebbe essere la principale nella Chiesa, ha giaciuto per cos\u00ec lungo tempo sconosciuta, tanto che tutti debbono concordare che vi fosse il pi\u00f9 profondo silenzio nei loro sermoni sulla giustezza della fede, mentre solo la dottrina delle opere veniva trattata nelle chiese, i nostri insegnanti hanno istruito le Chiese a trattare l'argomento fede come segue:\"\n\"Primo, che le nostre opere non possono riconciliarci con Dio o meritare perdono dei peccati, grazia e giustificazione, ma che otteniamo ci\u00f2 per la sola fede quando crediamo che veniamo accolti nel favore di Dio per amore di Cristo, il solo che fu posto come mediatore e propiziatore\" [tra l'uomo peccatore e Dio, offeso e allontanato dal peccato dell'uomo, NdT] \"perch\u00e9 il Padre venisse riconciliato\" [con noi] \"per Suo tramite. Chiunque, quindi, confidi di meritare grazia per le sue opere, sdegna il merito e la grazia di Cristo e cerca una via verso Dio senza l'aiuto di Cristo, per sola forza umana, anche se Cristo disse di s\u00e9: \"Io sono la Via, la Verit\u00e0 e la Vita\" (Gv 14, 6).\"\n\"Questa dottrina riguardante la fede \u00e8 trattata ovunque da Paolo: \"Per grazia siamo salvati tramite la fede e non per noi stessi, \u00e8 dono di Dio e non delle opere\" (Ef 2, 8). Ed infine, temendo che qualcuno possa artificiosamente sostenere che noi si abbia creato una nuova interpretazione di Paolo,\" [aggiungiamo a riprova delle nostre tesi che] \"questa intera faccenda \u00e8 supportata dalle testimonianze dei padri della Chiesa. Perch\u00e9 Agostino, in molti dei suoi volumi, difende la grazia e la giustizia della fede rispetto ai meriti delle opere. E Ambrogio, nel suo \"De Vocatione Gentium\", e in altri punti, insegna ad amarne gli effetti: perch\u00e9 nel \"De Vocatione Gentium\" dice quanto segue: \"la redenzione per il sangue di Cristo diverrebbe di ben piccolo valore n\u00e9 la preminenza delle opere dell'uomo verrebbe rimpiazzata dalla piet\u00e0 di Dio, se la giustificazione, che \u00e8 operata tramite la grazia, fosse dovuta a meriti precedenti e fosse quindi non il dono gratuito di un benefattore, ma la paga dovuta a un lavoratore\".\"\n\"Ma sebbene questa dottrina sia in odio agli inesperti, le coscienze ansiose e che provano paura di Dio trovano alla prova dei fatti che essa porta la pi\u00f9 grande consolazione perch\u00e9 le coscienze non possono trovare pace in alcuna opera, ma solo nella fede quando intraprendano il cammino sicuro nel quale \u00e8 per grazia di Cristo che essi hanno un Dio riconciliato\" [con loro]\". Come insegna Paolo, (Rom 5, 1): \"Giustificati dalla fede, abbiamo la pace di Dio\". Tutta questa dottrina va riportata a questo conflitto delle coscienza atterrita, e senza questo conflitto nulla pu\u00f2 venirne compreso. Pertanto l'uomo inesperto e profano mal giudica su questa materia nel sognare che la giustizia cristiana non sia altro che giustizia civile e filosofica.\"\n\"Sino ad ora le coscienze sono state ammorbate dalla dottrina delle opere e non hanno ascoltato la consolazione del Vangelo. Alcune persone furono condotte dalla coscienza nel deserto, in monasteri dove sperarono di meritare grazia per la scelta della vita monastica. Altre hanno programmato altri lavori per i quali ottenere grazia e perdono dei peccati. E dunque vi era gran bisogno di trattare e di rinnovare questa dottrina della fede in Cristo per concludere che quel tormento delle coscienze non deve restare privo di consolazione, ma che esse debbano conoscere che grazia e perdono dei peccati e giustificazione si ottengono appieno per la Fede in Cristo.\"\n\"Le persone vengono inoltre ammonite che qui il termine 'fede' non significa meramente la conoscenza dei fatti storici, come tra i malvagi e i pagani, ma significa una fede che crede non solo il dettato storico, ma anche gli effetti di quel dettato e, nello specifico, questo punto: il perdono dei peccati, e cio\u00e8 che otteniamo grazia, giustizia e perdono dei peccati attraverso Cristo.\"\n\"Ora, chi sa di avere un Padre amorevole verso di lui, conosce davvero Dio; costui sa, inoltre, che Dio ha cura di lui e su Dio fa affidamento; in una parola egli non \u00e8 privo di Dio come sono i pagani. Perch\u00e9 i malvagi e lontani da Dio non possono credere questo punto: il perdono dei peccati. E per questo essi odiano Dio come se fosse loro nemico, non vi si affidano e non si aspettano nulla di buono da Lui. Agostino ammonisce, inoltre, i suoi lettori su ci\u00f2 che significa il termine 'fede' e insegna che il termine 'fede' \u00e8 accolto nelle Scritture non in quanto conoscenza dei fatti, come tra coloro che sono lontani da Dio, ma come senso di fiducia che consola e incoraggia la mente tormentata.\"\n\"Oltre a ci\u00f2 viene a noi insegnato che sia necessario compiere buone opere, non perch\u00e9 noi si debba fidare di meritare grazia tramite loro, ma perch\u00e9 ci\u00f2 \u00e8 volont\u00e0 di Dio. \u00c8 solo tramite la fede che si conosce il perdono dei peccati e ci\u00f2 \u00e8 in cambio di nulla. E poich\u00e9 lo Spirito Santo viene ricevuto tramite la fede, i cuori sono rinnovati e dotati di nuovi affetti, cos\u00ec che sono in grado di portare avanti buone opere. Perch\u00e9 Ambrogio dice: \"La fede \u00e8 la madre di una volont\u00e0 corretta e di un corretto agire perch\u00e9 i poteri dell'uomo senza lo Spirito Santo sono pieni di sentimenti contrari a Dio, e sono troppo deboli per compiere opere che a Dio piacciano. Inoltre sono in balia del demonio che spinge gli uomini a compiere peccati, a professare idee malvagie, a macchiarsi di veri e propri crimini. Questo si pu\u00f2 vedere nei filosofia che, sebbene si applicassero con forza a vivere una vita onesta non vi riuscirono, ma vennero macchiati di molti turpi crimini. Questa \u00e8 la debolezza dell'uomo quando \u00e8 privo di fede e privo dello Spirito Santo e si governa da s\u00e9 per le sue sole forze umane.\"\n\"Per questo motivo si pu\u00f2 vedere immediatamente che questa dottrina non va accusata di proibire le buone opere, ma come anzi le raccomandi in massimo grado, Perch\u00e9 mostra ci\u00f2 che ci rende in grado di farle. Perch\u00e9 senza fede la natura umana non pu\u00f2 in alcun modo fare ci\u00f2 che \u00e8 richiesto dal primo e dal secondo comandamento. Senza fede essa non pu\u00f2 fare affidamento su Dio, n\u00e9 aspettarsi alcunch\u00e9 da lui, n\u00e9 sopportare la propria croce, ma solo cercare e fidare dell'aiuto dell'uomo. E quindi quando non vi \u00e8 fede n\u00e9 fiducia in Dio tutte le accezioni della lussuria e gli istinti dell'uomo ne governano il cuore. Perci\u00f2 Cristo disse: \"Senza di me voi non potete nulla\" (Gv 16,6); e per questo la Chiesa canta: \"Se manca il tuo favore/ non c'\u00e8 nulla che possa trovarsi nell'uomo/ e nulla in lui \u00e8 innocente\"\u00bb.\"\nConfutatio pontificia\nQuesto punto \u00e8 uno dei pi\u00f9 rilevanti della Confessione augustana, nonch\u00e9 il pi\u00f9 lungo e doviziosamente spiegato della prima parte a conferma di quanto l'argomento stesse a cuore dei riformati. La Chiesa di Roma confut\u00f2 ci\u00f2 che aveva gi\u00e0 confutato altrove e cio\u00e8 il posto secondario in cui le opere venivano relegate dal nuovo punto di vista. Inoltre rifiut\u00f2 che dare risalto al ruolo delle opere di misericordia significasse sdegnare i meriti della passione di Cristo, colui che con il suo esempio (e la sua morte) ci insegna ad agire come piace a Dio e pertanto a compiere le opere che contribuiscono a cancellare i nostri peccati e il suo sdegno verso le nostre offese.\nArticolo 21 - La devozione ai santi.\n\"\u00abDella devozione verso i santi essi insegnano che l'esempio dei santi pu\u00f2 venirci posto ad esempio, che dobbiamo seguire la loro fede e le loro buone opere, secondo la nostra vocazione, cos\u00ec che l'imperatore pu\u00f2 seguire l'esempio di Davide nel far guerra per scacciare i Turchi da questo paese, perch\u00e9 entrambi sono re. Ma le scritture non insegnano l'invocazione dei santi n\u00e9 a chieder loro aiuto, perch\u00e9 \u00e8 proposto a noi l'unico Cristo come mediatore, propiziatore, sommo sacerdote, e intercessore. A lui vanno rivolte le nostre preghiere, ed ha promesso che le avrebbe ascoltate, e questa devozione gli pi\u00f9 grata di ogni altra, e cio\u00e8 che in ogni afflizione si faccia ricorso a lui: \"se l'uomo pecca, abbiamo un avvocato davanti al Padre...\" (Gv 2, 1)\"\n\"Questo \u00e8 il fulcro della nostra dottrina nella quale, come si pu\u00f2 vedere, non vi \u00e8 nulla che si discosti dalle Scritture o dalla Chiesa cattolica, o dalla Chiesa di Roma per come \u00e8 conosciuta attraverso i suoi scrittori. Questo \u00e8 il caso in cui giudicano crudelmente quelli che insistono che i nostri insegnanti debbano venire trattati come eretici. Vi \u00e8, tuttavia, disaccordo su alcuni abusi che hanno strisciato nella Chiesa senza avere alcun diritto. Ed anche in questi casi dovrebbe esservi piet\u00e0 da parte dei vescovi verso di noi a causa della confessione di fede che abbiamo test\u00e9 rivisto; perch\u00e9 persino i canoni non sono tanto severi da chiedere riti identici ovunque, n\u00e9 i riti sono stati gli stessi in ogni tempo e per tutte le chiese sebbene tra noi i rituali antichi vengano in larga parte diligentemente osservati. Perch\u00e9 \u00e8 un'accusa falsa e malevola che tutte le vecchie istituzioni siano state abolite nelle nostre chiese. Ma \u00e8 una lamentela comune che vi siano alcuni abusi riguardo ai riti ordinari. Poich\u00e9 questi non posso venire approvati con retta coscienza, sono stati parzialmente rettificati\" [...] \"e che erano stati erroneamente accettati dalla corruzione dei tempi.\" [...] \"Pu\u00f2 venire prontamente giudicato che nulla serve meglio a mantenere la dignit\u00e0 della cerimonie ed a nutrire la reverenza e la pia devozione tra la gente che la corretta osservanza delle cerimonia nella chiese\u00bb\".\nConfutatio pontificia\nLa Chiesa di Roma sottoline\u00f2 come i notabili delle citt\u00e0, i principi e lo stesso Imperatore dovessero invece sottoscrivere la devozione dei santi, che non poteva ridursi alla semplice, per quanto necessaria, imitazione del loro esempio. E citando sant'Agostino dissero: \"\u00abUn popolo cristiano celebra la memoria dei martiri con osservanza religiosa che condivide i loro meriti e viene aiutata dalle loro preghiere\u00bb\". I santi, dunque, erano degni di devozione perch\u00e9 potevano, con i loro meriti, intercedere presso Dio per chi rivolgeva loro preghiere, elemosine e atti devozionali."}
{"id": "225876", "revid": "536103", "url": "https://it.wikipedia.org/wiki?curid=225876", "title": "Barocco (disambigua)", "text": ""}
{"id": "225878", "revid": "1437331", "url": "https://it.wikipedia.org/wiki?curid=225878", "title": "Coriandrum sativum", "text": "Il coriandolo (\"Coriandrum sativum\", L. 1753) o prezzemolo cinese o con il nome spagnolo cilantro, \u00e8 una pianta erbacea annuale della famiglia delle Apiaceae (o Umbelliferae). Appartiene alla stessa famiglia del cumino, dell'aneto, del finocchio e del prezzemolo. \"Coriandrum\" \u00e8 una parola latina citata da Plinio (\"Naturalis Historia\"), che ha le sue radici nella parola greca \"corys\" o \"korios\" (cimice) seguita dal suffisso \"-ander\" (somigliante), in riferimento alla supposta somiglianza dell'odore emanato dai frutti acerbi o sfregando le foglie.\nDescrizione.\nI fiori sono bianchi e sono riuniti in infiorescenze a ombrello, mentre i frutti sono diacheni aromatici. Si usano i frutti che maturano in giugno-luglio.\nStoria del coriandolo.\nNelle civilt\u00e0 mediterranee trov\u00f2 impiego fin nell'antichit\u00e0 come pianta aromatica e medicinale; in alcune tombe egizie viene raffigurato come offerta rituale. Il suo utilizzo da parte dei Micenei \u00e8 attestato nelle tavolette in lineare B, dove appare definito gi\u00e0 come \"ko-ri-a-ndo-no\". I Romani lo usarono moltissimo e Apicio ne fa la base di un condimento chiamato appunto \"Coriandratum\".\nSecondo Plinio il Vecchio (\"Naturalis Historia\", XX, 82), mettendo alcuni semi di coriandolo sotto il cuscino al levar del sole si poteva far sparire il mal di testa e prevenire la febbre.\nDai semi rivestiti di zucchero prendono nome i coriandoli di Carnevale, in un secondo momento pallottoline di gesso, ora dischetti di carta multicolori.\nRaccolta.\nLa raccolta delle ombrelle, recise insieme con il loro gambo, deve avvenire al mattino presto quando il coriandolo \u00e8 ancora umido di rugiada. Vanno quindi essiccate subito altrimenti col tempo perdono molte propriet\u00e0. Le ombrelle vengono quindi riunite in mazzi e appese in luoghi ombreggiati, quando sono ben essiccate si battono all'interno di un sacchetto per separare i frutti dai peduncoli che li sostengono. I frutti si conservano poi in recipienti di vetro. I semi si dovrebbero conservare interi poich\u00e9 la polvere di coriandolo perde aroma molto facilmente.\nUsi.\nIn cucina.\nOriginario dei paesi del Mar Mediterraneo, le foglie fresche e i semi essiccati sono utilizzati prevalentemente nella cucina indiana e latino americana. In Europa \u00e8 oggi tornato in auge al seguito di quelle culture culinarie.\nEntra nella preparazione di alcuni salumi, insaporisce carne, pesce e verdure, ma profuma anche birre, biscotti, confetti e il pampepato; i semi vengono utilizzati come spezia. Questi sono meno piccanti delle foglie, sono dolci con un lieve sapore di limone. Macinati, i semi di coriandolo costituiscono uno degli ingredienti del \"curry\" e del \"garam masala\". Le foglie, in Oriente, sono utilizzate al posto del prezzemolo. A Tenerife si usa nel \"Mojo verde\" (salsa). Nell'Africa Meridionale vengono inseriti nel \"boerewors\", una salsiccia spiraliforme abbondantemente speziata. In passato, in Italia, lo si trovava nella mortadella. Nella citt\u00e0 di Monte San Biagio e in alcuni paesi sulla costa Ionica della Basilicata il seme di coriandolo viene usato per condire l'impasto della salsiccia.\nSecondo alcuni recenti studi nell'essere umano esistono delle componenti genetiche in base alle quali il coriandolo pu\u00f2 essere apprezzato oppure del tutto sgradevole.\nRadici.\nLe radici vengono utilizzate in particolare nella cucina thailandese per preparare un condimento di base insieme con aglio e pepe.\nIn erboristeria.\nIl coriandolo pu\u00f2 essere usato come infuso contro i dolori di stomaco, \u00e8 consigliato anche per problemi di aerofagia e le emicranie, aiuta la digestione e ha una funzione antidiarroica.\nIn Sri Lanka le popolazioni tamil utilizzano i frutti per la preparazione di un decotto che, dolcificato con il miele, si assume per alleviare la tosse.\n\u00c8 uno dei pochi chelanti del mercurio, sia nel nucleo della cellula (evitando il danno al DNA) sia negli spazi tra cellule, e fa s\u00ec che la colecisti riversi nell'intestino tenue molta pi\u00f9 bile, contenente le tossine. Pertanto, se non \u00e8 assunto con un chelante per l'intestino tenue, come la clorella, vi \u00e8 una reintossificazione per riassorbimento del mercurio nelle terminazioni nervose dell'intestino."}
{"id": "225879", "revid": "1226", "url": "https://it.wikipedia.org/wiki?curid=225879", "title": "Obi Wan Kenobi", "text": ""}
{"id": "225883", "revid": "1745361", "url": "https://it.wikipedia.org/wiki?curid=225883", "title": "Giochi istmici", "text": "I giochi istmici, istituiti nel 582 a.C. in onore di Poseidone e del Dio Palemone, si svolgevano in un'area boschiva a sud est dell'istmo di Corinto e sotto la supervisione dell'omonima citt\u00e0; comprendevano gare ginniche, di lotta e ippiche. Queste ultime avevano una particolare importanza essendo il cavallo l'animale sacro a Poseidone. Solo nel periodo ellenistico, furono aggiunti gli agoni musicali in un apposito teatro. Erano presenti anche delle gare svolte in mare, simili a regate. Il vincitore riceveva in premio una corona di aghi di pino. Si svolgevano ogni due anni nel secondo e nel quarto anno dell'Olimpiade, nel periodo compreso tra aprile e maggio. \nErano i giochi pi\u00f9 solenni dopo quelli di Olimpia per numero di concorrenti e per afflusso di popolo. Inoltre la particolare posizione geografica della sede delle gare, presso la citt\u00e0 di Corinto, contribu\u00ec a dare ai Giochi istmici un carattere pi\u00f9 aperto socialmente, particolarmente festoso e talvolta anche caotico.\nNon disponiamo di numerose fonti storiche che permettano di descrivere lo svolgimento delle attivit\u00e0 agonistiche: lo stesso Pausania il Periegeta, che dedica ben due libri ai giochi di Olimpia, non descrive questi; la maggior parte delle informazioni giungono invece da resti archeologici di edifici e offerte votive al dio protettore. \nIl primo stadio adatto ad ospitare queste attivit\u00e0 agonistiche risale tra il VII e il VI secolo a.C.; venne per\u00f2 presto sostituito da una struttura pi\u00f9 capiente, localizzata presso un fiume il cui corso venne artificialmente modificato e fatto scorrere sottoterra. I gradini della struttura erano sprovvisti di sedute, tranne quelli vicino alla partenza, ai quali i sedili vennero aggiunti in un secondo momento. La pista era lunga m 181,15 e si allargava nella parte centrale.\nTradizionalmente, erano aperti con un corteo votivo davanti all'altare di Poseidone e con sacrifici. Un altro rito si svolgeva di notte nella cripta di un piccolo tempio appositamente allagato, sotto la supervisione di sacerdoti. La cerimonia di chiusura consisteva in un sacrificio.\nTregua istmica.\nPrima dell'inizio dei giochi veniva promulgata una tregua a Corinto per concedere agli atleti il passaggio sicuro attraverso la Grecia. Nel 412 a.C., anche se c'era la guerra tra Atene e Corinto, gli Ateniesi furono invitati comunque ai giochi."}
{"id": "225885", "revid": "12379", "url": "https://it.wikipedia.org/wiki?curid=225885", "title": "Dance dance dance", "text": ""}
{"id": "225889", "revid": "73843", "url": "https://it.wikipedia.org/wiki?curid=225889", "title": "Michael Owen (disambigua)", "text": ""}
{"id": "225895", "revid": "399", "url": "https://it.wikipedia.org/wiki?curid=225895", "title": "Cappuccetto Rosso", "text": "Cappuccetto Rosso \u00e8 una delle fiabe europee pi\u00f9 popolari al mondo, di cui esistono numerose varianti. Le versioni scritte pi\u00f9 note sono quella di Perrault (col titolo \"Le Petit Chaperon Rouge\") del 1697 e quella dei fratelli Grimm (\"Rotk\u00e4ppchen\") del 1857. Nel sistema di classificazione ATU \u00e8 indicata come numero ATU 333.\nTrama comunemente conosciuta.\nCappuccetto Rosso, chiamata anche Cappuccetto, \u00e8 una bambina che vive con la sua mamma in una casetta vicino al bosco. Un giorno la mamma le consegna un cestino pieno di cose buone da portare alla nonna malata, che vive al di l\u00e0 della foresta. La mamma raccomanda a Cappuccetto di fare attenzione, durante il tragitto. Nel bosco, per\u00f2, la bambina incontra un lupo, che con l'inganno le si avvicina e si fa rivelare dove abita la nonna. Il lupo cos\u00ec si allontana, arriva prima di lei alla casetta, bussa alla porta, presentandosi alla nonna come la nipotina, e cos\u00ec apre la porta e se la mangia in un sol boccone. Cappuccetto Rosso arriva pi\u00f9 tardi alla casetta, entra e trova il lupo nel letto, travestito da nonna, e anche la bambina viene a sua volta divorata in un sol boccone. Successivamente un cacciatore, amico della nonna di Cappuccetto, si accorge di quello che \u00e8 accaduto, si precipita nella casa dell'anziana signora e apre la pancia del lupo, dalla quale fuoriescono immediatamente la nonna e Cappuccetto Rosso sane e salve. Con il loro aiuto il cacciatore riempie la pancia del lupo di pietre per sostituire il peso delle due donne. Una volta sveglio, il lupo, nonostante il pasto precedente l'abbia saziato, si sente ancora pesante, cos\u00ec decide di uscire a fare una passeggiata. Dopo aver fatto appena pochi passi, per\u00f2, cade a terra affannato e muore. La nonna, il cacciatore e Cappuccetto Rosso festeggiano. La piccola pu\u00f2 tornare a casa senza ulteriori preoccupazioni e anche l'uomo si allontana portando il corpo del lupo con s\u00e9 per farne delle pellicce.\nOrigini e varianti.\nLa storia di Cappuccetto Rosso pu\u00f2 essere fatta risalire alla storia tradizione orale di diverse regioni europee. Si sa che la fiaba era narrata gi\u00e0 nel XIV secolo in Francia.\nLa versione di Charles Perrault.\nLa versione scritta pi\u00f9 antica della fiaba \u00e8 \"Le Petit Chaperon Rouge\", apparsa nella raccolta di fiabe \"I racconti di mamma l'oca\" di Charles Perrault nel 1697.\nLa versione di Perrault \u00e8 molto pi\u00f9 breve di quella successiva dei Grimm e non contiene un lieto fine: non \u00e8 infatti presente la figura del cacciatore che salva nonna e nipote. Vi sono inoltre espliciti riferimenti sessuali: una volta giunta al cospetto del lupo travestito da nonna, Cappuccetto viene indotta da lui a togliersi i vestiti e giacere nel letto insieme a lui.\nPerrault conclude la narrazione con una spiegazione esplicita della morale:\nLa versione di Perrault della fiaba, incluse le conclusioni morali, fu tradotta in italiano da Collodi nel 1875 e inclusa nella sua raccolta di fiabe \"I racconti delle fate. Voltati in italiano\", Firenze, Paggi, 1875. Questa traduzione \u00e8 riportata fedelmente da Wikisource italiana.\nLa versione dei Fratelli Grimm.\nNel XIX secolo, due versioni tedesche della fiaba furono raccontate ai fratelli Grimm da Jeanette Hassenpflug (1791\u20131860) e Marie Hassenpflug (1788\u20131856). I Grimm trasformarono una delle due versioni nella storia principale, e la seconda in un seguito. La prima, col titolo \"Rotk\u00e4ppchen\", fu inclusa nella prima edizione della loro raccolta \"Kinder- und Hausm\u00e4rchen\" (1812). Dalla prima edizione \u00e8 registrata come fiaba numero 26. In questa versione la ragazza e sua nonna venivano salvate da un cacciatore interessato alla pelle del lupo. Nella seconda storia, Cappuccetto Rosso incontra un secondo lupo che tenta di ingannarla con lo stesso stratagemma del precedente, ma grazie all'esperienza acquisita con il primo lupo lo inganna a sua volta dandogli indicazioni sbagliate per raggiungere la casa della nonna; la bambina rimane invece sulla strada maestra e arriva dalla nonna, barricandosi con lei in casa. Quando il lupo sopraggiunge, tenta di penetrare in casa dalla canna fumaria, ma la nonna mette nel camino un pentolone d'acqua bollente e il lupo vi cade dentro, annegando (in una maniera analoga a ci\u00f2 che accade al lupo de \"I Tre Porcellini\").\nI Grimm continuarono a rivedere la storia nelle edizioni successive; quella meglio nota \u00e8 la revisione finale, del 1857, con il taglialegna che sostituisce il cacciatore.\nLa versione di Italo Calvino.\n\"La finta nonna\" \u00e8 il titolo di un'antica versione italiana della fiaba trascritta fra gli altri da Italo Calvino nella raccolta \"Fiabe italiane\" [La finta nonna, N. 116 (Abruzzo), pp. 653-655 (ed. de I Meridiani)]. In questa versione la bambina va a trovare la nonna ma al suo posto nel letto trova un'orchessa. La bimba si accorge che non si tratta di sua nonna, e con l'astuzia riesce a far uscire dalla casa l'orchessa e a farla cadere nel fiume.\nAnalogie con altre fiabe.\n\"Cappuccetto Rosso\", nelle sue varianti, pu\u00f2 essere messa in relazione con altre fiabe e miti analoghi. Il tema delle vittime estratte sane e salve dalla pancia del lupo, in particolare, si trova quasi identico nella fiaba russa \"Pierino e il lupo\", oppure in \"Il lupo e i sette capretti\" ed \u00e8 una variante di un'idea almeno antica quanto il \"Libro di Giona\". Un concetto analogo \u00e8 riproposto in Pinocchio, dove il burattino di legno trova il padre Geppetto nella pancia del pescecane.\nAnalisi e interpretazioni.\nNel tempo si sono susseguite analisi e interpretazioni presenti nel sottotesto della storia. Erich Fromm e successivamente Bruno Bettelheim hanno evidenziato come la fiaba si presti a un'interpretazione freudiana. Se \u00e8 evidente la presenza di contenuti sessuali nella storia (si veda il passo di Perrault citato sopra), le interpretazioni discordano sostanzialmente solo su quello che potrebbe essere inteso come significato principale (ovviamente, \u00e8 soprattutto verosimile che numerosi significati si siano sommati durante l'evoluzione storica della fiaba). La maggior parte delle proposte enfatizza uno dei seguenti temi:\nFilatelia.\nA Cappuccetto Rosso, il 7 dicembre 1975, \u00e8 stato dedicato un francobollo policromo e dentellato, emesso dalla Repubblica Italiana dal valore nominale di L. 100, compreso nella serie della \"XVII Giornata del Francobollo\".\nNel 2004, la sua immagine \u00e8 stata riprodotta nel francobollo, policromo e dentellato, dal valore nominale di 0,60\u00a0\u20ac, emessa dalla Repubblica di San Marino, il 20 agosto dello stesso anno, dedicata alle \"Favole\". Alla stessa serie appartengono anche francobolli che ritraggono le immagini di H\u00e4nsel e Gretel, Pinocchio e Il gatto con gli stivali.\nAltri progetti.\n, versione di Charles Perrault."}
{"id": "225898", "revid": "729019", "url": "https://it.wikipedia.org/wiki?curid=225898", "title": "Oberkommando der Luftwaffe", "text": "L'Oberkommando der Luftwaffe o OKL era il comando supremo della Luftwaffe, l'aviazione militare tedesca, durante il nazismo e la seconda guerra mondiale.\nStruttura.\nL'OKL era diviso in otto direttorati (operazioni, organizzazione, addestramento, spostamenti delle truppe, intelligence, equipaggiamenti e rifornimenti, archivi storici e gestione del personale) e in diciassette ispettorati:"}
{"id": "225900", "revid": "590", "url": "https://it.wikipedia.org/wiki?curid=225900", "title": "Giulio Einaudi Editore", "text": "La Giulio Einaudi editore, nota anche pi\u00f9 semplicemente come Einaudi, \u00e8 una casa editrice italiana fondata nel 1933.\nStoria.\nAnni trenta.\nFu fondata a Torino il 15 novembre 1933 da Giulio Einaudi, figlio del futuro presidente della repubblica Luigi Einaudi, all'epoca ventunenne e da un gruppo di amici, studenti del liceo classico Massimo D'Azeglio, tutti allievi di Augusto Monti. Sin dall'inizio \u00e8 possibile intravedere quelli che saranno gli ideali fondanti dell'esperienza editoriale di Einaudi e dei propri collaboratori, cio\u00e8 la commistione di impegno civile e politico ma anche intellettuale e formativo. Il clima politico-sociale dell'Italia negli anni trenta influisce sul carattere stesso della casa, che si caratterizza per una chiara impronta antifascista, e per questo numerosi esponenti furono colpiti dal regime. La casa editrice venne presa di mira dal regime: nel 1935 Einaudi fu prima arrestato e poi inviato al confino.\nNel 1934 pubblica \"\"La Riforma Sociale\" e \"La Rassegna Musicale\" di Guido Maggiorino Gatti, e \"La Cultura\"\" la cui direzione viene affidata a Cesare Pavese. La casa editrice si avvalse di collaboratori come Cesare Pavese, Giaime Pintor, Elsa Morante, Massimo Mila, Norberto Bobbio, Elio Vittorini, Italo Calvino, Natalia Ginzburg, Leone Ginzburg; quest'ultimo, di fatto il primo direttore editoriale della casa, venne assassinato dai nazisti nel 1944 a Roma, nelle carceri di Regina Coeli, in seguito a torture.\nIl primo numero di \"La Cultura\" anche ultimo elaborato di Leone Ginzburg viene pubblicato nel marzo del 1934 subito dopo l'arresto dello scrittore.\nAnni quaranta.\nDurante gli anni quaranta la casa editrice \u00e8 attiva in varie citt\u00e0 italiane, la redazione romana e torinese viene affidata a Cesare Pavese e quella milanese a Elio Vittorini. Sar\u00e0 quest'ultimo a dare continuit\u00e0 all'intreccio politico-culturale della casa editrice, facendo nascere la rivista \u00abIl Politecnico\u00bb. In questi anni, si pu\u00f2 riscontrare anche la pubblicazione delle opere di Antonio Gramsci.\nSempre in questi anni la casa editrice arricchisce la sua produzione di saggistica (aprendosi all'antropologia e alla psicanalisi) diventando punto di riferimento anche per la narrativa italiana e straniera e per i classici, con le collane dei \u00abCoralli\u00bb, dei \u00abSupercoralli\u00bb e dei \u00abMillenni\u00bb.\nAnni cinquanta.\nDopo la morte di Cesare Pavese avvenuta nel 1950 la casa editrice, coordinata da Luciano Fo\u00e0, inizia a promuovere nuovi autori italiani come Giuseppe Fenoglio, Franco Lucentini, Ottiero Ottieri, Graziella Romano, Mario Rigoni Stern, Anna Maria Ortese e Leonardo Sciascia.\nPubblic\u00f2 nel dopoguerra i \"Quaderni\" e le \"Lettere dal carcere\" di Antonio Gramsci. Dopo aver affrontato gli intensi anni della guerra, la casa torinese si prepara al periodo della ricrescita, vivendo gli anni cinquanta come un periodo di pieno fermento ed intensa attivit\u00e0 editoriale, in cui l'Einaudi rafforza la propria immagine culturale a dispetto dell'idea di casa editrice \u201cdi partito\u201d che aveva dato all'inizio della propria attivit\u00e0, politicamente schierata a sinistra. Tuttavia i grandi progetti del fondatore dovettero sottendere il confronto continuo con i dati economici poich\u00e9 la volont\u00e0 di imprimere al catalogo una ricchezza intellettuale costrinse l'editore a attingere a fondi privati, delineando un precario equilibrio finanziario.\nAnni sessanta.\nDurante gli anni sessanta il settore editoriale assunse sempre pi\u00f9 i tratti di un ambito industriale in cui agiscono marcate forze imprenditoriali e si cominci\u00f2 a parlare, in senso strettamente commerciale, di mercato e pubblico.\nSe Elio Vittorini e Italo Calvino guidano la ricerca letteraria attraverso le collane di narrativa e la rivista \"Il menab\u00f2\" (1959-1967), Giulio Bollati coordina l'insieme delle proposte saggistiche e le collane di classici. Nel 1965, nascono due collane il \"Nuovo Politecnico\" e \"La ricerca letteraria,\" nel 1968 \"Serie politica\" e un anno dopo la collana \"Einaudi Letteratura\".\nAnni settanta.\nGli anni Settanta la casa editrice amplia il suo pubblico e i risultati di diffusione. Nella narrativa ottiene ottimi risultati il bestseller \"La storia\" di Elsa Morante, che vende circa un milione di copie. Sempre in questi anni vengono pubblicate le collane \u00abGli struzzi\u00bb e le \u00abCentopagine\u00bb di Calvino. Nasce inoltre l'Enciclopedia in 15 volumi (1977-1982), diretta da Ruggiero Romano, in collaborazione di importanti studiosi di tutto il mondo.\nAnni ottanta.\nLe politiche editoriali all'interno di Giulio Einaudi editore si pongono obiettivi e priorit\u00e0 differenti rispetto al passato, non si attua pi\u00f9 una politica centrata sull'autore bens\u00ec si predilige la politica del best seller che permette successi copiosi ed immediati. Ci\u00f2 ha condotto la casa torinese a una forte crisi identitaria. Infatti ebbe un periodo di forte crisi negli anni settanta e ottanta, che videro una collaborazione con la casa editrice francese \"Gallimard\" per proporre sul mercato italiano le celebri edizioni della \"Biblioth\u00e8que de la Pl\u00e9iade\". In particolare il 1983 \u00e8 stato un anno chiave per la storia della casa editrice torinese in cui coincisero tre eventi che sarebbero gi\u00e0 rilevanti se considerati singolarmente: la ricorrenza dei cinquant'anni di vita, la pubblicazione del catalogo storico e la crisi finanziaria. L'anno 1983 registra anche l'assegnazione, da parte del comune di Zafferana Etnea, del premio letterario Brancati.\nDagli anni novanta.\nNel 1994 la casa editrice, Giulio Einaudi editore, fu acquistata dal Gruppo Mondadori.\nNel 1998 ha rilevato Edizioni di Comunit\u00e0.\nNel 1999 Giulio Einaudi muore a Magliano Sabina. Gli succede alla guida della casa editrice Roberto Cerati che condusse la casa editrice fino alla morte, avvenuta nel novembre 2013. Nell'aprile 2014 fu nominato presidente lo storico Walter Barberis.\nEmblema e loghi collane.\nL'emblema della casa editrice consiste in una impresa il cui \"corpo\" raffigura uno struzzo che stringe un chiodo nel becco e, sullo sfondo, un paesaggio con un castello e la cui \"anima\" reca la dicitura \u00ab\"Spiritus durissima coquit\"\u00bb.\nL'emblema dello struzzo venne ereditato dalla rivista \u00abLa Cultura\u00bb, acquistata da Giulio Einaudi nel 1934. Dal 1938 appare sulle copertine dei cataloghi della casa editrice. L\u2019origine del logo risale a prima del 1574, dal volume \"Dialogo delle imprese militari et amorose\" di Monsignor Paolo Giovio. L'immagine dello struzzo \u00e8 stata ideata da Giovio Girolamo Mattei Romano.\nLa collana Einaudi Tascabili ha come logo uno struzzo che corre, privo del motto. Il disegno \u00e8 stato realizzato nel 1951 da Pablo Picasso, che poi lo don\u00f2 a Giulio Einaudi nel corso di un incontro avvenuto tra i due in una residenza dell'artista.\nIn occasione della Fiera di Francoforte nell'ottobre 2000 \u00e8 stato presentato un nuovo struzzo d'artista realizzato da Giulio Paolini, che mostra uno struzzo stilizzato contenente quello originario, al fine di rappresentare una nuova spinta innovativa della casa editrice, attenta per\u00f2, alla tradizione editoriale che la caratterizza.\nArtisti per Einaudi.\nLa casa editrice si \u00e8 caratterizzata, fin dalla sua nascita, per una stretta e florida collaborazione con artisti di vario titolo. Si annoverano pittori, scultori, illustratori e designer. Esistono anche esempi di scrittori-pittori, autori che oltre ad aver creato il testo dell'opera sono stati in grado di proporre la migliore proposta figurativa e iconografica per la copertina, l'esempio di maggior successo fu Carlo Levi.\nDi seguito si elencano una serie di artisti che hanno collaborato nella realizzazione delle copertine delle principali collane della casa editrice:\nFrancesco Menzio, Bruno Munari, Albe steiner, Max Huber, Mario Sturani, Elsa Morante, Luigi Spazzapan, Renato Guttuso, Pierantonio Gariazzo, Domenico Purificato, Bruno Cassinari, Giuseppe Ajmone, Cesare Peverelli, Ennio Morlotti, Alfredo Chighine, Rinaldo Bergolli, Giuseppe Zigaina, Pietro Plescan, Renato Guttuso, Carlo Levi, Toti Scialoja, Emilio Tadini, Giuliano Scabia, Paul Strand, Giovanni Berengo Gardin, Ugo Mulas, Giuseppe Penone, Gianfranco Baruchello, Giulio Paolini, Luigi Mainolfi, Nicola De Maria, Antonio Riello, Lorenzo Mattotti, Giuliano Della Casa, Marco Campedelli, Gabriele Basilico, Art Spiegelman, Giuseppe Palumbo, Lorenzo Ceccotti, Alessandro Gottardo, Igort, Giulio Paolini.\nCollane Giulio Einaudi editore.\nProblemi contemporanei\nCollana che vede la sua nascita del 1934, dedicata all'analisi delle realt\u00e0 attuali. Riprende dopo la liberazione Italiana con una nuova serie.\nCollezione di opere scientifiche di economia e finanza\nLa sua prima pubblicazione risale al 1934, successivamente questa collana confluir\u00e0 nei Manuali Einaudi.\nRicordi e documenti di guerra\nCollana nata nel 1935, che avrebbe dovuto ospitare memorie e documenti riguardanti la prima guerra mondiale, che a causa del sequestro non ebbero possibilit\u00e0 di essere pubblicate. Autore della collana Leonida Bissolati.\nBiblioteca di cultura storica\nCollana progettata da Leone Ginzburg. Il primo volume fu pubblicato nel 1935. Rilanciata nel 1969 e tuttora aperta, sono libri di storia, dove spiccano per numero di volumi stampati, opere di Fernand Braudel, Edward Carr, Renzo De Felice, Paolo Spriano, Franco Venturi e molti altri. Tra i consulenti che hanno contribuito alla realizzazione della collana di annoverano, Federico Chabod, Delio Cantimori, Franco Venturi, Paolo Spriano, Ruggiero Romano, Corrado Vivanti, Carlo Ginzburg, Walter Barberis, Adriano Prosperi e Giuseppe Sergi.\nSaggi\n\u00c8 una collana di saggistica varia, pubblicata dal 1937 ad oggi. Essa fu inaugurata da \"Voltaire politico dell'illuminismo\" di Raimondo Craveri. I suoi volumi si riconoscono dal color arancio dominante nella copertina.\nCon quasi 1000 volumi pubblicati dal 1937 a 2019 i \"saggi\" hanno indicato e sviluppato una serie di linee culturali sempre sostenute da un forte impegno civile. Notevole rilievo hanno, oltre alla letterature e alla saggistica filosofica, le arti figurative, l'architettura, il cinema, la musica, l'archeologia, la storia e la scienza.\nCollezione di scritti inediti o rari di economisti\nUna collana di piccole dimensioni composta da volumi brevi, ebbe inizio nel 1932 a cure della \"Riforma Sociale\" e poi successivamente ripresa dalla casa editrice nel 1937.\nBiblioteca di cultura scientifica\nDedicata ai temi scientifici e epistemologici con opere di alto valore scientifico, ma accessibili ad un pubblico non specializzato, iniziata nel 1938, viene ripresa dalla casa editrice Boringhieri nel 1957.\nNarratori stranieri tradotti\nA opera di Cesare Pavese, Massimo Mila e Natalia Ginzburg venne pubblicata a partire dal 1938, come raccolta di traduzioni di opere straniere prestigiose.\nPoeti\nCollana dedicata puramente a testi di sperimentazione di carattere letterario. Si annoverano pubblicazioni di opere degli scrittori, Cesare Pavese, Eugenio Montale, Umberto Saba, Pablo Neruda, Franco Fortini, Pietro Jahier, Paul Eluard e Edoardo Firpo.\nNuova raccolta di classici italiani annotati\nVenne fondata nel 1939 da Santorre Debenedetti, per poi essere successivamente diretta prima da Gianfranco Contini e poi da Cesare Segre, custodisce opere e testi della tradizione letteraria Italiana con grandi spazi dedicati a approfondimenti filologici e commenti.\nBiblioteca di cultura economica\nEbbe inizio nel primo dopoguerra, con testi dedicati a temi economici di carattere internazionale.\nOpere di Luigi Einaudi\nCollana che dal 1940 raccoglie gli scritti di Luigi Einaudi, dal 1961 anche grazie alla collaborazione di Federico Caff\u00e8. Si suddivide in due serie, la prima dedicata a scritti di economia e di finanza (1940-1942) la seconda a questioni politiche e economiche (1956-1965).\nCronache d'oggi\nCollana che vide il sequestro al suo primo volume a causa della censura fascista e dei temi di attualit\u00e0.\nBiblioteca d'arte\nCollana dedicata alla critica e alla storia dell'arte, diretta dal 1941 al 1957 da Carlo Ludovico Ragghianti.\nManuali\nAvviati nel 1941 e passati nel 1955 all'editore Boringhieri, si articolavano nelle serie di agraria, di biologia, di chimica, di fisica, di ingegneria, di matematica, di medicina di psicologia e scienze economiche.\nNel 1964 hanno inizio le serie di letteratura, filologia e linguistica, di cinema, teatro e musica, di arte, architettura e urbanistica, di storia e preistoria, di fisica, matematica e scienze sociali.\nNarratori contemporanei\nRaccolte di narratori contemporanei, senza pregiudizio di scuola, confluir\u00e0 nel 1947 nella collana Coralli.\nLibri per l'infanzia e la giovent\u00f9\nCollana dedicata all'educazione infantile ma con un spirito di parit\u00e0 tra generazioni.\nI Giganti\nIniziata nel 1942 in forma sperimentale, entra a far parte dei Millenni nel 1947.\nUniversale Einaudi\nInizialmente impostata nel 1942 grazie a Carlo Muscetta, vede la realizzazione di una prima serie e successivamente una seconda entrambe dedicate al dibattito culturale Italiano.\nCorrente\nSerie di opere appartenenti a vari ambiti disciplinari.\nBiblioteca di cultura politica e giuridica\nAd opera di Antonio Giolitti e Norberto Bobbio, nasce con il nome di collana di cultura giuridica nel 1943, per poi assumere il nome attuale nel 1945.\nBiblioteca di cultura filosofica\nSimili ai precedenti ma con l'uso del colore giallo. Il primo volume fu pubblicato nel 1945. Collana progettata da Norberto Bobbio, che si propose di introdurre nella cultura italiana le principali correnti della filosofia contemporanea e insieme monografie critiche di momenti essenziali della riflessione filosofica.\nProblemi Italiani\nCollana pubblicata nel 1945, durante il periodo della ricostruzione italiana. Le opere hanno come obiettivo l'analisi e la comprensione delle problematiche e questioni centrali del periodo italiano.\nTestimonianze\nCollana dedicata a scritti e ricordi sul fascismo, sulla guerra e sulla lotta partigiana.\nMondo contemporaneo\nSperimentazione letteraria che attraverso la memorialista cerca di spiegare la realt\u00e0 del paese Italiano.\nPolitecnico Biblioteca\nAffiancata nel 1946 al \"Politecnico\" di Vittorini.\nOpere di Antonio Gramsci\nIniziativa di Palmiro Togliatti e a cura di Felice Platone, che pubblicarono in primis \"Lettere dal carcere\" di Antonio Gramsci. Dal 1965 con l'uscita \"Nue\" e nel 1975 con l'edizione critica i \"Quaderni\", la collana viene riveduta e integrata.\nI millenni\n\u00c8 la pi\u00f9 prestigiosa collana dell'Einaudi, curata inizialmente da Cesare Pavese e pubblicata dal 1947. Presenta autori classici in edizione rilegata con custodia, con apparato critico e illustrazioni. Tradotti da specialisti, con numerosi apparati iconografici ai quali per molti anni, hanno dato contributo originale Elio Vittorini, Giulio Bollati e Paolo Fossati.\nI coralli\nVarata nel 1947, la collana puntava alla scoperta di autori giovani italiani e stranieri. Anche i \"Nuovi coralli\", nati di seguito (il primo titolo era \"La morte a Venezia\" di Thomas Mann, nel 1971) avevano volont\u00e0 di scoperta o riscoperta, poi negli ultimi anni \u00e8 diventata una specie di collana di autori Einaudi di comprovata tiratura. L'ultimo titolo \u00e8 stato il n. 490 (\"Tu non ti ami\" di Nathalie Sarraute, nel 1996), anche se poi qualche ristampa viene ancora fatta. Dal 2006 la collana prosegue con una nuova veste grafica e senza numerazione.\nSupercoralli\nPubblicata dal 1948, \u00e8 tuttora la collana di punta per la narrativa. I volumi sono rilegati con sovraccoperta. Con romanzi e racconti del Novecento, con raccolte di poesia e di teatro.\nCollezione di studi religiosi, etnologici e psicologici\nDetta anche \"collana viola\" per il colore della copertina e diretta da Cesare Pavese ed Ernesto De Martino dal 1948 al 1956, viene successivamente acquistata da Bollati Boringhieri. Introdusse nuovi temi e argomenti tralasciati dal mondo classico, aggiungendo nella ricerca psicoanalisi, etnologia e antropologia.\nPiccola Biblioteca Scientifico-letteraria\nCollana nata nel 1949, con testi di alto livello scientifico e culturale, differenziati in na serie rossa, storico scientifica, e una grigia letteraria.\nOpere di Guido Dorso\nTra il 1949 e i 1950, vennero raccolti gli scritti di Guido Dorso, a due anni dalla sua scomparsa, collana a cura di Carlo Muscetta.\nFuori collana\nUna collana composta principalmente da testi monografici di archeologia, architettura, urbanistica, pittura e fotografia.\nI gettoni\nCollana ideata da Vittorini, il quale propose dal 1951 al 1958 opere di narrativa contemporanea di impronta fortemente nazionale: infatti su un totale di 58 titoli (tredici dei quali pubblicati nel 1954), solo otto sono di autori stranieri. Gli scrittori pubblicati sono in tutto 49.\nScrittori di storia\nDiretta da Federico Chabod, fu pubblicata inizialmente nel 1951, al fine di diffondere opere attrattive di carattere e dalla provenienza europea.\nCollana storica di architettura\nCollana dedicata agli aspetti storiografici della storia dell'arte. Iniziata nel 1951 venne successivamente inserita nei \"Saggi\".\nOpere di Francesco De Sanctis\nA cura di Carlo Muscetta, viene pubblicata per la prima volta nel 1951.\nNuova collana di poeti tradotti con testo a fronte\nAl fine di far conoscere i poeti stranieri con testi e traduzioni di alto livello.\nTesti per dirigenti, tecnici e operai\nCollana suggerita da Adriano Olivetti, tra il 1952 e il 1954, durante la ripresa industriale. Lo scopo e di fornire testi per la cultura tecnica e professionale.\nCollezione di teatro \nA cura e opera di Paolo Grassi e di Gerardo Guerrieri, la collana offre testi di teatro dal 1951.\nNuova Atlantide\nProgetto editoriale del 1953, che ha come scopo la scoperta nel mondo contemporaneo.\nClassici dell'economia\nCollana che ha il suo inizio nel 1954, con la prima traduzione del quarto libro del \"Capitale.\"\nItalia mia\nOpera del 1955, che coniuga immagini e testi.\nClassici della filosofia\nProgettata da Giorgio Colli nel 1955, offre opere dei maggiori filosofi con traduzioni scientifiche.\nStudi e ricerche\nCollana che diede spazio a giovani studiosi, dedicati a testi sperimentali e di ricerca.\nOpere di Gaetano Salvemini\nCollana iniziata del 1955, dedicata a opere antifasciste, successivamente assunta da Feltrinelli.\nInchieste\nProposte di analisi della realt\u00e0 italiana proseguite in altre collane.\nScrittori di politica\nCollana dedicata alle opere di maggior importanza in ambito delle azioni e cultura politica.\nOpere di Maestri contemporanei\nDal 1957 al 1965 vengono pubblicate le raccolte di opere grafiche di Maestri del Novecento.\nLibri bianchi\nLibri dedicati al dibattito ideologico negli intorno al 1956 del dopoguerra.\nOpere di Rodolfo Morandi\nPubblicati tra il 1958 e il 196, raccolgono le prese di posizioni antifasciste dell'autore.\nLibri per ragazzi\nRacconti, fiabe e poesie di autori italiani. Iniziata nel 1959, cessa la sua attivit\u00e0 del 1990, confluir\u00e0 nel catalogo E.Elle.\nPiccola biblioteca Einaudi\nNata nel 1960 riprendendo e modificando il disegno della Piccola Biblioteca scientifico letteraria, si avvale all'inizi della collaborazione Franco Fortini.\nDal 1993 al 1997 una serie apposita a raccolti io saggi sei docenti e dei migliori allievi della Scuola superiore di Studi Storici dell'Universit\u00e0 di San Marino.\nNel 1999 viene attuato un rilancio della collana, che ne definisce la filosofia editoriale, la grafica e il formato in funzione delle moderne esigenze di studio. Rinnovata graficamente in due serie (la prima su sfondo bianco e la seconda su sfondo grigio). La nuova serie ha superato i 500 titoli nel 2010. Fanno parte della collana principale, Piccola biblioteca Einaudi. Mappe e Piccola biblioteca Einaudi. Mappe. Piccola storia dell'arte, con monografie e approfondimenti.\nOpere di Piero Sraffa\nNel 1960 esce la prima edizione mondiale di \"Produzioni di merci a mezzo di merci.\"\nLa nuova societ\u00e0\nPer iniziativa di Raniero Panzieri, si intese con questa collana approfondire l'analisi della realt\u00e0 contemporanea.\nOpere di Pietro Gobetti\nRaccolti dal 1960 ma presenti nel catalogo dal 1947.\nNuova Universale Einaudi \nFondata nel 1962 e rinnovata graficamente tre volte, \u00e8 la pi\u00f9 ricercata dai bibliofili, sia per la cura, sia per le scelte che la rendono una specie di enciclopedia del sapere attraverso i testi. Dal 1975 al 1979 venne fatto un tentativo di una nuova serie con la copertina non rigida, per tornare alla copertina tradizionale con sovraccoperta dopo una sessantina di stampe. Nel 2010 una nuova serie sembra vocata a un numero inferiore di pagine dei volumi.\nCollezione di poesia\nNata nel 1964 (con un volume antologico di Tjut\u010dev) e ancora attiva, pur non pubblicando molti numeri, risulta una delle collane italiane pi\u00f9 prestigiose di poesia.\nBiblioteca di storia dell'arte\nDal 1964 comincia a uscire una serie di opere dei maestri e studiosi sui momenti principali della vita artistica, collana a cura di Enrico Castelnuovo.\nNuovo Politecnico\nNata nel 1965, ha raccolto, per lo pi\u00f9, volumetti di meno di 100 pagine e d'argomento sociale e psicologico. La collana, diretta da Giulio Bollati, ha ospitato opere di Franco Basaglia, Noam Chomsky, Michel Foucault, Ronald Laing, e Susan Sontag, per fare nomi esemplari del suo taglio editoriale. Dopo l'uscita di 169 titoli, \u00e8 stata chiusa nel 1989.\nNuova Biblioteca Scientifica Einaudi\nRiprende gli argomenti di cultura scientifica, economica e religiosa.\nLa ricerca letteraria\nNata nel 1965 su iniziativa di Guido Davico Bonino, questa collezione ha pubblicato scrittori rappresentativi di un'area di avanguardia.\nLetture per la scuola media\nIniziata nel 1965, al fine di offrire testi adeguati per gli insegnamenti nelle scuole medie, cessa nel 1989, ora la collana fa parte del Catalogo Elemond Scuola.\nSerie di polica economica\nNasce nel 1966 da Antonio Giolitti, la collana analizza e presenta il dibattito economico e sui criteri di governo delle pubbliche amministrazioni.\nFuori commercio. Plaquettes\nTesti fuori collana nati per degli eventi o occasioni eccezionali.\nLa ricerca critica\nProgettata nel 1967 in concessioni con \"La ricerca letteraria\" ha promosso una discussione nelle due serie contenuti innovativi.\nSerie politica\nCollana dedicata al movimento studentesco del 1968, trattando temi di attualit\u00e0, rivoluzione sociale e culturale.\nOpere di Cesare Pavese\nRaccolta completa delle opere dell'autore.\nEinaudi Letteratura\nIniziativa iniziata nel 1969 diretta da Giulio Bollati e Paolo Fossati, dedicata a temi creativi innovativi.\nEinaudi Paperbacks\nNata nel 1969 era una collana di saggi, poi trasformata dal 1991 nella collana \"Biblioteca Einaudi\" che ne ha ripreso diversi titoli. Al suo interno opere di Theodor Adorno, Gianfranco Contini, Max Horkheimer, Jacques Lacan, Cesare Segre o Ludwig Wittgenstein. La seconda collana, tuttora esistente, nel 1995 \u00e8 stata raddoppiata dalla collana \"Biblioteca studio\" (chiusa nel 1997 dopo 34 titoli).\nGli struzzi\nAvviata nel 1970, la collana fu considerata allora una delle principali, quasi una scelta del meglio, con molte ristampe da altre collane e qualche uscita diretta (famosa, per esempio, quella de \"La storia\" di Elsa Morante nel 1974). In questa collana furono pubblicati i testi della cultura contemporanea e i capisaldi delle letterature. Dopo aver virato verso la saggistica varia e la politica contemporanea negli anni Duemila, \u00e8 stata sospesa nel 2009. L'ultimo titolo pubblicato \u00e8 la seconda parte della biografia di Indro Montanelli.\nEinaudi Societ\u00e0\nAvviata bel 1976 viene inserita nella collana \"Gli struzzi.\"\nOpere di Gianfranco Contini\nAvviata nel 1970 e dedicata agli studi di Gianfranco Contini, che si concludono nel 1998 con un'opera a lui postuma.\nNuovi Coralli\nSuccessore dei \"Coralli\" collana che ospita vari testi e opere affermate e di novit\u00e0.\nCentopagine\nLa collana di narrativa, ideata da Italo Calvino nel 1971, ripropose romanzi brevi di autori classici in un totale di 77 volumi pubblicati fino al 1985.\nTantibambini\nOpere dedicate alla scoperta e immaginazione dei bambini, creata nel 1972 da Bruno Munari.\nStoria d'Italia\nCollana iniziata da Ruggero Romano e Corrado Vivanti e dedicata ai cambiamenti del paese italiano.\nOpere di Carlo Roselli\nRaccolta delle opere dell'autore dal 1973.\nReprints Einaudi\nSerie e ristampe messe a disposizione per gli studenti di grandi opere provenienti da i \"Saggi\", \"Biblioteca culturale Storica\" e \"Biblioteca di cultura filosofica\".\nStoria economica Cambridge\nEdizione italiana curata da Valerio Castronovo, 8 voll. in 10 tomi dalla Cambridge University Press.\nEinaudi Biblioteca Giovani\nSerie a cura di Giulio Bollati del 1975, racconta la storia delle civilt\u00e0 e societ\u00e0 attraverso opere delle letteratura.\nSerie \"Bianca dei Coralli\"\nTesti di ricerca letteraria\nClassici Ricciardi-Einuadi\nScelte di titoli della collezione \"La Letteratura italiana. Storia e testi\" in piccoli volumi.\nEnciclopedia\nEbbe inizio nel 1977 a cura di Ruggero Romano, articolata in 600 voci fondamentali pone a confronto con la cultura italiana con quella internazionale.\nStoria dell'arte italiana\n15 voll. in 17 tomi, a cura di Giovanni Previtali e Federico Zeri, inizia la pubblicazione del 1979, propone nuovi orizzonti nell'analisi metodologica delle opere d'arte.\nIstituzioni Italiane\nAnalisi delle realt\u00e0 istituzionali Italiane.\nMicrostorie\nCarlo Ginzburg e Giovanni Levi, del 1981 si propone come esperimento e di verifica di materiale culturale.\nFondazione Luigi Einaudi. Studi\nPubblicazioni di ricerca e lavori di giovani studiosi.\nLetteratura Italiana\n17 voll. in 20 tomi, opera diretta da Alberto Asor Rosa, che si prefigge di analizzare e affrontare in modo critico la materia.\nNodi\nCollezione a cura di Ruggero Romano e iniziata nel 1983, che tratta vari temi del sapere contemporaneo.\nScrittori tradotti da scrittori\nNata nel 1983, era diretta da Giulio Einaudi in persona. \u00c8 iniziata con \"Il processo\" di Kafka tradotto da Primo Levi. La collana ospitava all'interno anche una serie trilingue, diretta da Valerio Magrelli. Dopo la chiusura nel 2000, alcuni titoli vengono ristampati nei tascabili. In tutto sono usciti 82 libri.\nStoria di Roma\n4 voll. in 7 tomi, a cura di Andrea Carandini, Guido Clemente, Filippo Coarelli, Lellia Cracco Ruggini, Emilio Gabba, Andrea Giardina, Arnaldo Momigliano e Aldo Schiavone, che progettano una nuova storiografia del mondo antico con la questione della continuit\u00e0 rispetto alla storia europea.\nBiblioteca dell'Orsa\nGiulio Bollati e Paolo Fossati propongono opere di maggiori scrittori del Novecento.\nEinaudi tascabili\nCreata solo nel 1989 e curata all'inizio da Oreste Del Buono, \u00e8 diventata ben presto la pi\u00f9 diffusa collana Einaudi. L'ampia scelta di titoli sia di narrativa sia di saggistica, ha portato lo sviluppo di alcune collane autonome, come \"Stile libero\" e \"Vertigo\".\nTascabili Biblioteca\nGrandi libri di tutti i tempi e classici della contemporaneit\u00e0.\nSuper ET\nRomanzi, saggi e poesie.\nStile Libero\nCollana diretta a Roma da Paolo Repetti e Severino Cesari, creata nel 1996. \u00c8 suddivisa nelle seguenti sotto-collane: \"Big\", \"Noir\", \"Inside\", \"DVD\" ed \"Extra\". Non tutte le pubblicazioni appartengono necessariamente a una di queste.\nSaggi Brevi\nNasce nel 1988, la collana propone saggi sulla letteratura, arte e scienze umane e scienze esatte.\nStoria delle scienze\nOpera di grande formato, a cura di Paolo Galluzzi, ricca di apparato iconografico, affronta la storia delle scienze e delle tecnologie.\nEinaudi Contemporanea\nIdeata del 1991 da Ernesto Franco, \u00e8 una lettura e reinterpretazione delle opere di tradizione saggistica di Einaudi.\nBiblioteca della Pl\u00e9iade\nLa collana venne creata nel 1992 congiuntamente da Einaudi e Gallimard. Vengono proposte edizioni critiche di testi classici in volumi che hanno le stesse caratteristiche (carta, stampa, legatura) della collana francese Biblioth\u00e8que de la Pl\u00e9iade. Un altro esperimento di collana di lusso \u00e8 stata la \"Biblioteca dell'Orsa\" di cui sono usciti 3 volumi di Primo Levi, due di lettere di Pasolini e un volume ciascuno per Bulgakov, Musil e Svevo.\nDizionari Einaudi\nDal 1992 forniscono uno strumento di consultazione e studio.\nStoria della Lingua Italiana\nDiretta da Luca Serianni e Pietro Trifone in 3 voll., affronta la storia e le genesi della lingua italiana e dei suoi dialetti.\nStoria d'Europa\nA cura di Perry Anderson, Maurice Aymard, Paul Bairoch, Walter Barberis, Carlo Ginzburg, Jean Guilaine e Salvatore Settis, l'opera rivede la storia contemporanea del continente Europeo alla luce delle pi\u00f9 recenti acquisizioni storiografiche.\nStoria dell'Italia repubblicana\n3 voll. in 5 tomi, a cura di Francesco Barbagallo. Opera che analizza 50 anni di storia, societ\u00e0, costume e cultura della Repubblica Italiana.\nBiblioteca Studio\nTesti fondamentali di introduzione a discipline singole.\nI Greci. Storia Cultura Arte Societ\u00e0\n4 voll. in 7 tomi, a cura di Salvatore Settis.\nStoria di Torino\nIn 9 voll., a cura di Rinaldo Comba, Umberto Levra, Giuseppe Ricuperati e Nicola Tranfaglia.\nBiblioteca Einaudi\nNasce nel 1997 come sviluppo della \"Biblioteca studio\".\nOpere di Elio Vittorini\nPubblicazione delle opere compete dell'autore.\nEdizioni di Comunit\u00e0\nDal 1946 rivista mensile di politica e cultura di Adriano Olivetti, nel 1998 rilevata da Giulio Einaudi Editore e dal 2002 diventata collana della casa editrice.\nStoria del cinema mondiale\n5 voll. in 6 tomi, a cura di Gian Piero Brunetta.\nStoria del teatro moderno e contemporaneo\nDiretta da Roberto Alonge e Guido Davico Bonino, in 4 voll.\nDizionario della Resistenza\nA cura di Enzo Colotti, Frediano Sessi e Renato Sandri, prima completa lettura in chiave storiografica della Resistenza.\nEnciclopedia della musica\nOpera in 5 voll. diretta da Jean-Jacques Nattiez, sull'interpretazione dei vari aspetti della musica.\nOpere di Walter Benjamin\nPubblicazione delle opere compete dell'autore.\nIl romanzo\nOpera in 5 voll. diretta da Franco Moretti, si occupa del genere del romanzo dal punto di vista contemporaneo.\nOpere di Anna Frank\nTesto critico dei diari di Anna Frank dall'edizione integrale olandese\nArti e storia del Medioevo\nOpera ricca di apparato iconografico che mette in scena un dialogo tra storici dell'arte e storici delle realt\u00e0 sociali e politiche medievali\nDizionario del fascismo\nOpera diretta da Sergio Luzzatto e Victoria De Grazia, che si pone come obiettivo il determinare la funzione della storia del fascismo\nL'Arcipelago Einaudi\nCollana nata nel 2002 con l'intento di rappresentare una narrativa di qualit\u00e0 letteraria elevata\nVele\nCollana di saggi brevi ideata da Ernesto Franco.\nDizionario dell'Occidente Medievale\n83 voci concettuali scritte da oltre 30 studiosi.\nDizionario dell'Olocausto\nCollana che mira a sistematizzare in forme dizionariste il dramma della Shoah.\nDizionario dei registri del cinema mondiale\nCollana dedicata ai grandi registri del cinema mondiale.\nL'Italia del Novecento. Le fotografie e la storia\nA cura di Giovanni De Luna, Gabriele D'Autilia e Luca Criscenti, rivisitazione dell'ultimo secolo di storia italiana con immagini e illustrazioni.\nEinaudi Storia\nCollana dedicata all'et\u00e0 contemporanea con testi di ricerca storica e di originale impianto narrativo.\nPiccole Grandi opere\nCollana dedicata agli studenti che propone grandi opere a prezzi pi\u00f9 accessibili.\nIl Sapere greco. Dizionario critico\n2 voll., a cura di Jaques Brunschwig, Geoffrey E. R. Lloyd e Maria Lorenza Chiesara.\nDizionario di antropologia e etnologia\nTesto di riferimento di studi antropologici con oltre 400 lemmi.\nPsiche. Dizionario storico di psicologia, psichiatria, psicoanalisi, neuroscienze\n2 voll., a cura di Adriano Zamperini, Francesco Barale, Vittorio Gallese, Stefano Mistura e Mauro Bertani. Dizionario costruito per lemmi critici dedicato al mondo della mente.\nDizionario del comunismo nel XX secolo\nDizionario che esamina in maniera sistematica e per voci l'universo del mondo comunista, con oltre 400 lemmi.\nLetture Einaudi\nCollana a cura di Mauro Bersani, nata nel 2007 per riproporre classici inediti o introvabili del Novecento. Il primo volume della serie \u00e8 \"La banda di Asakusa\" del premio Nobel Yasunari Kawabata.\nLa prima guerra mondiale\nOpera francese in 2 voll. a cura di Stephane Audoin-Rouzeau e Jean-Jacques Becker, analizza per saggi lo svolgimento e le conseguenze della Grande Guerra.\nLa matematica\n4 voll., a cura di Claudio Bartocci e Piergiorgio Odifreddi, analizza l'universo della matematica in maniera trasversale.\nIl mondo Bizantino\n3 voll., a cura di Angeliki Laiou, C\u00e9cile Morrisson, Jean-Claude Cheynet, Tommaso Braccini e Silvia Ronchey. Opera di studi internazionali di bizantinistica.\nLe religioni e il mondo contemporaneo\nOpera che indaga i molteplici rapporti tra i tre monoteismi e la nascita della modernit\u00e0 in Europa e nel resto del mondo.\nFrontiere Einaudi\nCollana di saggistica narrativa.\nDizionario della fotografia\n2 voll., a cura di Robin Lenman, in edizione italiana a cura di Gabriele D'Autilia.\nPassaggi Einaudi\nCollana di saggistica e narrativa del tempo contemporaneo.\nAtlante di filosofia. Luoghi e percorsi del pensiero\nA cura di Elmar Holenstein, con 41 carte a colori, la collana ripercorre la storia del pensiero umano dagli inizi ai giorni nostri.\nStoria del mondo arabo\nA cura di Ulrich Haarmann e Francesco Alfonso Leccese. Rappresentazione del mondo arabo in tutta la sua estensione geografica e storica.\nAtlante della letteratura Italiana\n3 voll. a cura di Sergio Luzzatto e Gabriele Pedull\u00e0 che offrono una rappresentazione della cultura letteraria italiana.\nLezioni Primo Levi\nIl Centro Internazionale di Studi Primo Levi raccoglie in una collana le lezioni annuali sulla figura e sull'opera dell'autore.\nLa Cina\n3 voll. in 4 tomi, a cura di Roberto Ciarla, Mario Sabattini, Guido Samarani, Maurizio Scarpari e Tiziana Lippielo. L'opera considera l'intera civilt\u00e0 cinese senza le limitazioni di opere analoghe.\nLa fotografia contemporanea\nSaggio che ricostruisce i periodi di produzione fotografica dagli anni Ottanta a oggi.\nArchitettura del Novecento\n3 voll. in 4 tomi, a cura di Marco Biraghi e Alberto Ferlenga\nLe guerre di Dio. Nuova storia delle crociate\nRicostruzione accreditata dalla critica che definisce la mentalit\u00e0 europea dell'anno Mille fino alla scoperta dell'America.\nCartografie del tempo. Una storia della linea del tempo\nDai manoscritti medievali all'era di internet, libro illustrato da quasi 300 immagini.\nLe immagini di Dio. Una storia dell'Eterno nell'arte\nRaccolta di immagini e iconografie a partire dall'antichit\u00e0 fino ai giorni nostri.\nLa Biblioteca\nCollana generalista a firma di importanti studiosi italiani e internazionali.\nLa Compagnia di San Paolo 1563-2013\n450 anni di storia della compagnia di San Paolo.\nVan Eyck. I fondatori della pittura fiamminga\nMonografia dedicata all'artista.\nStoria della pittura bizantina\nOpera dedicata alla pittura bizantina.\nPrima guerra mondiale. La rivoluzione globale\nOpera che ricostruisce il primo conflitto mondiale.\nLa Biblioteca. Una storia mondiale\nPercorso di immagini e parole dedicato alle pi\u00f9 importanti biblioteche del mondo.\nStoria del mondo\n6 voll., a cura di J\u00fcrgen Osterhammel e Akira Iriye. Opera dedicata alla storia della civilt\u00e0 umana, studiata e ricostruita in prospettiva mondiale.\nIl Mediterraneo. Della preistoria alla nascita del mondo classico\nVolume dedicato alla realt\u00e0 storica e culturale del Mediterraneo dalla preistoria all'et\u00e0 classica.\nL'arte del Rinascimento in Italia. Una nuova storia\nOpera dedicata al Rinascimento italiano.\nQuale Francesco? Il messaggio nascosto negli affreschi della Basilica superiore di Assisi\nStudio sulla figura di Francesco d'Assisi.\nCollezioni Ubulibri\nSelezione da \"I testi Ubilibri\", collana della casa editrice teatrale fondata e diretta da Franco Quadri.\nLa guerra-mondo 1937-1947\nL'arte della Bibbia. Manoscritti minati del Medioevo\nRaccolta dell'universo delle Bibbie miniate.\nOpere complete di Primo Levi\nA cura di Marco Belpoliti, edizione completa e commentata delle opere dello scrittore.\nLa Mesopotamia. Arte e architettura\nFlorilegium. Tesori botanici dal primo viaggio di Cook\nOpera che documenta e riproduce i bozzetti di piante sconosciute dagli occidentali incontrate durante il viaggio dal capitano Cook\nCollezione di teatro\nNata nel 1953, ad opera di Paolo Grassi e di Gerardo Guerreri, questa collana si propone di offrire testi del teatro d'oggi e d'ogni tempo. La nuova serie \u00e8 cominciata nel 1962 e tuttora esistente, si tratta di piccoli volumi con una sola opera drammatica per volta, \u00e8 stata fondata e diretta per anni da Paolo Grassi e Gerardo Guerrieri.\nLa ricerca letteraria\nNata nel 1967 aveva una sezione italiana (con copertina rossa, diretta da Guido Davico Bonino, Edoardo Sanguineti e Giorgio Manganelli), una straniera (con copertina argento-grigia), una di saggistica (con copertina verde) e una di arte e teatro (con copertina blu).\nEinaudi Letteratura\nNata nel 1969 la collana si apriva con \"Teste-morte\" di Samuel Beckett e si chiudeva nel 1984 con \"Vert-Vert\" di Filippo de Pisis, per 79 titoli.\nMicrostorie\nNata nel 1981, diretta da Carlo Ginzburg e Giovanni Levi, ha presentato piccole storie sul modello delle ricerche francesi di \"Les Annales\" non propongono ampie narrazioni riassuntive, ma episodi scelti con al centro relazioni tra individui e famiglie di singole comunit\u00e0 pi\u00f9 che grandi processi economici visti come astratti. La collana \u00e8 stata chiusa nel 1991, dopo 21 titoli.\nL'arcipelago\nLanciata nel 2002 con un racconto di Sebastiano Vassalli, \u00e8 una collana di piccoli libri tascabili ma in prima edizione.\nPiccola Biblioteca Scientifico letteraria\nDa inserire nella sezione dedicata a Piccola Biblioteca.\nLa formula di questa iniziativa \u00e8 stata dal 1949 quella di offrire testi divulgativi di alto livello scientifico e culturale, differenziati in una serie \"rossa\", storico-scientifica, e \"grigia\", letteraria. Gi\u00e0 nel catalogo del 1956 si avvertivano per\u00f2 le difficolt\u00e0 dell'iniziativa: se la prima serie mostrava di avere \"una sua sicura prospettiva di sviluppo\" e difatti questa sarebbe sfociata nella Piccola Biblioteca Einaudi, che mirava a creare una letteratura popolare.\nOpere\nPi\u00f9 che una collana unica, sono una serie di libri di opere complete con formato e taglio diverso, secondo l'autore. Sono raccolte (o al momento progettate e in qualche caso abbandonate) le opere complete di Walter Benjamin, Gianfranco Contini, Francesco De Sanctis, Anna Frank, Luigi Einaudi, Piero Gobetti, Antonio Gramsci, Carlo Rosselli ed Elio Vittorini. Distribuiti in altre collane, anche altri autori sono stampati per intero presso Einaudi, per esempio Beppe Fenoglio, Primo Levi, Cesare Pavese o Paolo Volponi.\nGrandi opere\nNon si tratta di un'unica collana, ma di serie di volumi tematici a carattere enciclopedico, curati dai principali esperti dei vari settori. Alcuni volumi hanno fatto parte della collana \"Biblioteca di cultura storica\", dal quale sono stati scorporati a seguito del successo della \"Storia d'Italia\". Sono stati pubblicati:\nCopertine Einaudi.\nLa casa Editrice Einaudi ha ottenuto successo negli anni non solo grazie al contenuto letterario e culturale, che le sue pubblicazioni e testi offrono, ma anche grazie al suo stile tipografico e grafico.\nUna delle personalit\u00e0 che maggiormente influenz\u00f2 e contribu\u00ec a costruire precisi tratti grafici e identitaria alle collane della casa editrice fu Bruno Munari, artista e designer Italiano.\nLa collaborazione tra Bruno Munari e la casa editrice nacque nel 1953 quando le prime proposte creative dell'artista vennero accettate con estremo entusiasmo da Giulio Einaudi. Fin dall'inizio della loro collaborazione la casa editrice ripone molta fiducia nelle capacit\u00e0 del designer, affidandogli, non solo lo sviluppo grafico delle copertine e sopraccoperte di alcune collane, ma anche seguendo opinioni e giudizi dati dall'artista sull'operato della casa, in termini artistici.\nBruno Munari impresse un carattere distintivo molto forte a molte copertine della casa editrice tra le quali:\nFatturato.\nFatturati annui in milioni di euro, al mese di settembre di ogni anno:\nDati societari.\nDati societari aggiornati al 2009:"}
{"id": "225901", "revid": "125819330", "url": "https://it.wikipedia.org/wiki?curid=225901", "title": "Grease - Brillantina", "text": "Grease - Brillantina (\"Grease\") \u00e8 un film musicale del 1978 diretto da Randal Kleiser, interpretato da John Travolta e da Olivia Newton-John.\nTratto dall'omonimo musical di Jim Jacobs e Warren Casey, , oltre che il musical di maggior successo nella storia del cinema tratto dagli anni cinquanta.\nTrama.\nStati Uniti, anni \u201850. Durante l'estate, Danny Zuko, il leader dei Thunderbirds (detti T-Birds) una banda di studenti della \"Rydell High School\", incontra Sandy Olsson, una giovane e ingenua ragazza australiana di origine scandinava. I due si innamorano, ma Sandy al finire delle vacanze estive dovr\u00e0 tornare in Australia: i due ragazzi devono quindi dirsi addio, giurandosi amore eterno.\nI programmi di Sandy per\u00f2 cambiano all'improvviso: si iscrive inconsapevolmente alla stessa scuola di Danny e l\u00ec conosce un gruppo di studentesse chiamate Pink Ladies (Betty \u2014 detta Rizzo, Frenchy, Marty e Jan) con cui fa amicizia. Sia Danny che Sandy, ignari di essere pi\u00f9 vicini del previsto, rendono partecipi i rispettivi amici della loro storia, intonando la famosa \"Summer Nights\". Sandy racconta la sua versione dei fatti e viene derisa dalle sue compagne, d'altra parte lui storpia la storia per non rovinarsi la reputazione.\nQuando Sandy rivela alle nuove amiche il nome del ragazzo, Rizzo, la leader delle Pink Ladies, avendo avuto un flirt con lo stesso Danny, \u00e8 invidiosa e vuole metterlo in difficolt\u00e0 davanti agli amici organizzando un incontro \"casuale\" fra i due. Alla vista di Sandy, Danny inizialmente si mostra sorpreso e felice di rivederla, ma subito dopo, avendo la fama di donnaiolo, \u00e8 costretto, a malincuore, a mostrarsi spavaldo e indifferente davanti ai suoi amici Kenickie, Doody, Sonny e Putzie. Il suo atteggiamento ferisce enormemente Sandy, la quale, dopo un pigiama party, esprime il proprio stato d'animo con la celebre \"Hopelessly Devoted to You\". Dopo aver chiesto scusa alla sua ragazza, Danny riprende a frequentarla, anche se i problemi iniziali non spariscono del tutto.\nLa scuola \u00e8 intanto impegnata nell\u2019organizzazione di una grande gara di ballo, che verr\u00e0 trasmessa in diretta televisiva nazionale: tutti gli studenti si danno un gran da fare per prepararsi all\u2019evento. Il giorno della serata, presentata dal famoso conduttore Vince Fontaine, tutti i ragazzi si scatenano a passi di rumba, rock e boogie-woogie. Danny e Sandy si presentano in coppia e sembrano i favoriti per la vittoria finale, ma sono di nuovo separati: Sonny afferra Sandy, mentre Danny viene strattonato da Cha-Cha DiGregorio, con la quale, in passato, aveva avuto un rapporto occasionale, e con lei conclude il ballo finale e vince la gara. Sandy si sente tradita e abbandona la festa disgustata.\nNel tentativo di riconciliarsi, Danny porta Sandy a un drive-in (in cui si pu\u00f2 notare il trailer del film horror \"Fluido mortale\" del 1958, anno in cui si ambienta la storia) dove le chiede di essere la sua ragazza, donandole un anello. Nel corso della serata Danny cerca di toccarla, ma Sandy, sentendosi forzata a fare qualcosa che non vuole, scappa via, lasciandolo da solo. Danny a questo punto manifesta ci\u00f2 che prova con la canzone \"Sandy\". Nel frattempo Rizzo teme di essere incinta dopo aver saltato un ciclo e si confida con Marty intimandole di non farne parola con nessuno, ma questa inavvertitamente lo dice a Sonny e la voce si diffonde fino a Kenickie, il presunto padre, sebbene Rizzo neghi che sia lui. A scuola Rizzo viene derisa da altre ragazze e presto si rende conto di non essere cos\u00ec dura come sembra (\"There are worse things I could do\").\nI Thunderbirds hanno una banda nemica, gli Scorpions, con cui si sfidano in una gara automobilistica. Kenickie, amico fraterno di Danny, dovrebbe guidare per i Thunderbirds, ma ha un incidente e sviene. Danny prende il suo posto e, nonostante il rivale tenti di barare in ogni modo, riesce a vincere la gara.\nSandy, che ha assistito alla gara, comprende a quel punto la natura da ribelle di Danny e decide di rimettersi in gioco, abbandonando le vesti di \"brava ragazza\". Allo stesso modo Danny sta pensando di diventare un \"bravo ragazzo\", che pensa pi\u00f9 adatto ai gusti di Sandy, incominciando a fare atletica e abbandonando gli abiti da \"bulletto\". Alla festa di fine anno, una nuova Sandy appare allo sbalordito Danny pi\u00f9 grintosa e decisa, coi capelli arricciati, vestita in pelle e con una sigaretta, volendo avvicinarsi al modo di essere del suo amato e pronta a riconquistarlo. Sulle note del brano \"You're the One That I Want\" i due capiscono che sono fatti l'uno per l'altra. Successivamente Rizzo dice a Kenickie di non essere incinta e i due fanno pace.\nThunderbirds e Pink Ladies, una volta promessi di non abbandonarsi mai anche dopo la scuola, intonano \"We go together\" e, nel finale, Danny e Sandy volano via su una scintillante roadster, salutati dagli amici festanti.\nProduzione.\nInizialmente la parte di John Travolta fu affidata a Henry Winkler, che interpretando Fonzie in \"Happy Days\" sarebbe stato perfetto in quel ruolo. Rifiut\u00f2 pentendosene poi amaramente. Per il ruolo di Danny Zuko si pens\u00f2 anche a Patrick Swayze; tuttavia, a causa dei suoi problemi fisici, non diede la disponibilit\u00e0.\nRiprese.\nIl film \u00e8 stato girato in California, dove si possono ricordare: \nColonna sonora.\nLa colonna sonora del film \u00e8 stata pubblicata e distribuita su un doppio LP della RSO Records che \u00e8 rimasto per diverse settimane al primo posto delle classifiche in molti paesi. In Gran Bretagna i duetti \"You're The One That I Want\" e \"Summer Nights\" arrivarono entrambi in vetta alle classifiche e ancora nel 2002 appaiono rispettivamente all'ottavo e al ventunesimo posto della classifica ufficiale di vendite di singoli di tutti i tempi. La canzone \"Hopelessly Devoted to You\" ha ricevuto una nomination al premio Oscar alla migliore canzone originale nel 1979. La canzone tema del film, scritta da Barry Gibb (all'epoca leader dei Bee Gees) e interpretata da Frankie Valli, giunse anch'essa ai primi posti delle classifiche.\nDurante il film i brani musicali vengono presentati con il seguente ordine:\nDistribuzione.\nIl film \u00e8 distribuito nelle sale cinematografiche italiane nel mese di settembre del 1978.\nData di uscita.\nAlcune date di uscita internazionali nel corso del 1978 sono state:\nNel 1998, in occasione del 20\u00ba anniversario, il film \u00e8 stato riproposto nelle sale cinematografiche.\nAccoglienza.\nIncassi.\nA livello mondiale ha incassato 394.955.690 dollari a fronte di budget di 6 milioni di dollari, piazzandosi al 1\u00ba posto nella classifica dei film pi\u00f9 visti di quella stagione sia negli Stati Uniti sia in Italia dove ha incassato 8 miliardi di lire (rivalutato: circa 18 milioni di \u20ac).\nRiconoscimenti.\nIl film ha ricevuto cinque nomination al Golden Globe nel 1979.\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti\nSequel.\nNel 1982 \u00e8 stato prodotto il sequel \"Grease 2\", con un cast differente, che ha avuto per\u00f2 scarso successo.\nAltri media.\n\"Grease: Live\".\n\"Grease: Live\" \u00e8 un film per la televisione trasmesso su Fox in America il 31 gennaio 2016. \u00c8 stato prodotto da Marc Platt, diretto da Thomas Kail e interpretato da Julianne Hough, Aaron Tveit, Vanessa Hudgens e Carlos Pena-Vega."}
{"id": "225903", "revid": "339392", "url": "https://it.wikipedia.org/wiki?curid=225903", "title": "Grease - brillantina", "text": ""}
{"id": "225904", "revid": "74801", "url": "https://it.wikipedia.org/wiki?curid=225904", "title": "Monocotiledoni", "text": "Le monocotiledoni sono un raggruppamento di piante angiosperme caratterizzate da un embrione dotato di un solo cotiledone (o foglia embrionale). Questo carattere le differenzia dalle dicotiledoni, che tipicamente possiedono due cotiledoni.\nIl raggruppamento figurava come Monocotyledoneae nel Sistema Engler, come Monocotyledones nella classificazione di Wettstein e come Liliopsida nel sistema Cronquist.\nLa moderna classificazione APG IV riconosce il clade monocotiledoni come raggruppamento monofiletico (in inglese monocots).\nLe monocotiledoni comprendono numerose piante di interesse economico e alimentare.\nSono tutte piante erbacee e sono distribuite su gran parte della biosfera. \nLa pi\u00f9 grande famiglia di monocotiledoni \u00e8 quella delle Orchidacee (orchidee), dotate di fiori molto complessi (e sorprendenti) come adattamento all'impollinazione da parte di insetti specifici. La seconda famiglia per numero di specie, ma probabilmente la pi\u00f9 notevole in relazione all'utilizzo umano ed animale, \u00e8 quella delle Poaceae (o Gramineae). Le piante che la compongono si sono evolute in una direzione differente, specializzandosi per un'impollinazione mediata dal vento; producono piccoli fiori riuniti in infiorescenze (spighe o pannocchie) ben visibili.\nLe monocotiledoni sono un gruppo originatosi precocemente nella storia delle angiosperme. I fossili pi\u00f9 antichi risalgono all'inizio del periodo Cretaceo. La loro comparsa sulla Terra ha dato origine ad un nuovo bioma: la prateria. Ci\u00f2 ha comportato lo sviluppo di nuovi gruppi di animali, come ad esempio gli equini.\nDescrizione.\nNonostante il significato del termine descrittivo, il numero dei cotiledoni non \u00e8 una caratteristica costante n\u00e9 attendibile per distinguere le piante appartenenti ai due gruppi. Uno dei caratteri pi\u00f9 facilmente osservabili \u00e8 il fatto che il fiore delle monocotiledoni \u00e8 trimero: le parti fiorali, cio\u00e8, sono in numero di tre o multipli di tre. Ad esempio, un fiore di monocotiledone pu\u00f2 avere 3, 6 o 9 petali. La porzione esterna del fiore \u00e8 formata da un perigonio, costituito da tepali.\nInoltre, la maggior parte delle monocotiledoni hanno le foglie con nervature parallele (parallelinervie), di forma allungata e spesso amplessicauli.\nDifferenze con le dicotiledoni.\nLe caratteristiche distintive principali sono elencate di seguito:\nSemi: l'embrione delle monocotiledoni ha un cotiledone mentre quello delle dicotiledoni ne ha due.\nFiori: i verticilli sterili (calice, corolla) del fiore nelle monocotiledoni sono in numero di tre o multipli di tre, mentre nelle dicotiledoni sono variabili (per lo pi\u00f9 quattro o cinque o loro multipli).\nFusti: nelle monocotiledoni, i fasci cribro-vascolari del fusto sono disposti in apparente disordine formando una atactosostele, mentre nelle dicotiledoni sono disposti ad anello tutto intorno al fusto, formando una eustele.\nPollini: nelle monocotiledoni, i granuli pollinici sono monocolpati (hanno un solco o poro), mentre nelle dicotiledoni ne hanno tre.\nRadici: le radici delle monocotiledoni sono avventizie, mentre nelle dicotiledoni si sviluppano dalla radichetta embrionale che permane durante la vita della pianta.\nFoglie: nelle monocotiledoni, le nervature principali delle foglie sono parallele, mentre nelle dicotiledoni sono reticolate.\nTassonomia.\nLe monocotiledoni sono state riconosciute come un gruppo naturale sin dal XVI secolo quando Lobelius (1571), alla ricerca di una caratteristica per raggruppare le piante, scelse la forma delle foglie e la loro venatura. Osserv\u00f2 che la maggioranza delle piante aveva foglie larghe con venature simili a reti, ma un gruppo pi\u00f9 piccolo era costituito da piante simili ad erba con lunghe vene parallele. Nel fare ci\u00f2 ha praticamente distinto tra dicotiledoni e monocotiledoni, sebbene non avesse assegnato nomi formali per i due gruppi.\nLa descrizione formale risale agli studi di John Ray sulla struttura dei semi nel 17 \u00b0 secolo. Ray, che \u00e8 spesso considerato il primo sistematista botanico, ha osservato la dicotomia della struttura del cotiledone nell'esame dei semi. Rifer\u00ec le sue scoperte in un documento letto alla Royal Society il 17 dicembre 1674, intitolato \"Un discorso sui semi delle piante\" Dal momento che l'articolo di Ray \u00e8 apparso un anno prima della pubblicazione dell'Anatome Plantarum di Malpighi (1675-1679), Ray ha priorit\u00e0 di pubblicazione. All'epoca, Ray non si rese completamente conto dell'importanza della sua scoperta ma la svilupp\u00f2 progressivamente in pubblicazioni successive. Malpighi e Ray conoscevano i rispettivi lavori e Malpighi nel descrivere le stesse strutture introdusse il termine cotiledone, che Ray adott\u00f2 nei suoi scritti successivi.\nSistema Cronquist.\nLa classificazione tradizionale secondo il sistema Cronquist suddivideva la classe Liliopsida in cinque sottoclassi:\nClassificazione APG IV.\nLa moderna classificazione APG IV (2016) assegna al clade monocotiledoni i seguenti ordini e famiglie:"}
{"id": "225907", "revid": "6923", "url": "https://it.wikipedia.org/wiki?curid=225907", "title": "Ferodo", "text": "Ferodo \u00e8 un'azienda meccanica inglese; \u00e8 una delle aziende pi\u00f9 conosciute per quanto riguarda i materiali d'attrito, al punto che il materiale d'attrito viene spesso chiamato, in gergo comune, \"ferodo\".\nFondata da Herbert Frood nel 1897 \u00e8 stata la prima societ\u00e0 al mondo completamente dedicata alla progettazione e alla produzione di materiali d'attrito in particolare per i freni.\nIl nome dell'azienda deriva dall'anagramma, con l'aggiunta di una \"e\", del cognome del suo fondatore.\nHa impianti produttivi in 24 paesi ed \u00e8 entrata nel 1998 a far parte del gruppo Federal-Mogul.\nStoria.\nNel 1897 inizia l'epoca dei materiali d'attrito industriali: a Chapel-en le Frith, nella periferia di Manchester, in Inghilterra, il tecnico autodidatta Herbert Frood fonda la \"Herbert Frood Company\" e inizia a sperimentare metodi frenanti per i veicoli a motore basati sull'attrito radente.\nAll'epoca i sistemi frenanti erano realizzati con ganasce azionate da leve o manovelle che stringevano ceppi di legno sulle ruote provocando un rallentamento del veicolo, ma gli svantaggi del metodo erano evidenti: l'usura del materiale delle ruote nonch\u00e9 la bassa capacit\u00e0 frenante dei ceppi di legno, tra l'altro eccessivamente sensibili alle condizioni atmosferiche.\nQuesti sistemi approssimativi vennero superati da Frood, che dopo alcuni tentativi riusc\u00ec ad ottenere risultati pi\u00f9 soddisfacenti con cinghie di cotone che fece indurire imbevendole di oli minerali; brevett\u00f2 questo sistema di \"ceppi induriti di materiali fibrosi\" nel 1901. Si trattava ancora di attrito radente, ma con un migliore coefficiente di frizione.\nL'epoca dell'amianto.\nL'azienda di Frood divent\u00f2 sempre pi\u00f9 importante man mano che si sviluppava il settore automobilistico, e nel 1912 brevett\u00f2 un nuovo sistema d'attrito basato su materiali tessili, fibre di amianto e composti chimici. L'ottima prestazione dell'asbesto, materiale gi\u00e0 conosciuto ed elogiato nell'antichit\u00e0, era dovuta anche alla propriet\u00e0 di surriscaldarsi a temperature molto elevate senza incendiarsi o lesionarsi.\nNel 1920 La \"Herbert Frood Company\" prese ufficialmente il nome di \"Ferodo Ltd.\", anagramma del nome \"Frood\", e nei decenni a seguire divenne cos\u00ec popolare che il nome dell'azienda prese ad essere usato come nome comune e sinonimo del prodotto, fino a diventare sinonimo di tutti i materiali d'attrito.\nRisalgono probabilmente al XX secolo le definizioni tuttora presenti in alcuni dizionari che indicano il fer\u00f2do come \u00abparticolare tessuto di amianto molto resistente all'usura e alle variazioni di temperatura, che si usa nelle guarnizioni dei freni e della frizione dell'automobile.\u00bb \nIl successo commerciale dell'amianto e le sue provate qualit\u00e0 fecero s\u00ec che si continuasse ad usare questo materiale in molti settori fino ad epoche recenti, quando i rischi per la salute divennero evidenti e le normative restrittive.\nIn Italia, la legge fondamentale \u00e8 la Legge 257 del 27 marzo 1992, \u201cNorme relative alla cessazione dell'impiego dell'amianto\u201d.\nGi\u00e0 nel 1982 il Decreto del presidente della Repubblica n.904 accoglieva la direttiva comunitaria n. 76/769 per attuare le \u00abrestrizioni all'immissione sul mercato e all'uso sul territorio nazionale delle sostanze e dei preparati pericolosi elencati nell'allegato\u00bb, tra cui l'amianto.\nGrazie alle normative e agli investimenti in nuove tecnologie non vengono pi\u00f9 prodotti materiali d'attrito con l'amianto.\nNuovi materiali.\nL'azienda Ferodo \u00e8 dal 2005 marchio leader nel settore della produzione di materiali d'attrito inorganici per il settore \"racing\".\nI materiali d'attrito in uso sono composti in varia misura da aramide, resina, ceramica, ossido di alluminio, grafite e carbone. "}
{"id": "225908", "revid": "172", "url": "https://it.wikipedia.org/wiki?curid=225908", "title": "Trinitrotoluolo", "text": ""}
{"id": "225910", "revid": "22356", "url": "https://it.wikipedia.org/wiki?curid=225910", "title": "Argentinosaurus", "text": ""}
{"id": "225912", "revid": "124451836", "url": "https://it.wikipedia.org/wiki?curid=225912", "title": "Eva Nova", "text": "Biografia.\nFiglia di un muratore, passa la sua infanzia a Santa Maria Capua Vetere (Caserta) e, appassionata di musica, si dedica agli studi di violino per poi trasferirsi a Napoli. In questa citt\u00e0, frequentando casualmente la Casa Editrice La Canzonetta, le viene riconosciuta una bella tonalit\u00e0 di voce come cantante e, appena quattordicenne, entra nella Compagnia dei Cadetti della Canzone diretta da Enzo Bonagura, riscuotendo un successo popolare grandioso e diventando in breve una delle pi\u00f9 apprezzate interpreti del repertorio napoletano. Da questo momento, diventa popolare come Sister's Diana, duo musicale e di fantasie formato con sua cugina Ria Diana. Poi, verso la fine degli anni '30 del Novecento, il Duo si scioglie e la Nova intraprende la carriera da solista.\nSempre come cantante, incide dischi per circa un ventennio (1940-1960) con tre prestigiose etichette discografiche: Voce del Padrone, Phonotype e Rca. Molti suoi brani sono spunto per pellicole cinematografiche e per trasposizioni teatrali. Nel 1955 prende parte al 3\u00ba Festival della Canzone Napoletana, proponendo le canzoni \u201cNapule sotto e \u2018ncoppa\u201d, \u201cLuna chiara\u201d e \u201cComme te l\u2019aggia d\u00ec\u201d, brani eseguiti in abbinamento con Carla Boni e Achille Togliani. Tra le sue partecipazioni di successo, quella della Piedigrotta La Canzonetta 1951 nella quale Tot\u00f2 debutta, per la prima volta, come autore presentando, tra l'altro, \"Malafemmena\".\nNel teatro, forma una propria compagnia di rivista e per oltre un decennio propone numerose riviste di successo, tra cui \"Il lutto si addice all'elettricit\u00e0\" (1945) con Agostino Salvietti e Amedeo Pariante, \"Mettiamoci d'accordo, e poi...\" (1947) con Franco Ricci, \"Canzoni per via aerea\" con Nino Besozzi e Beniamino Maggio (1948), \"Tutte le rose\" (1942) con Alfredo Jandoli, \"Fiori, profumi e canzoni\" (1942) con Nello Ascoli, \"Un'ora all'acqua di mare\" (1942) con il Trio Primavera, \"Piedigrotta con i tacchi a spillo\" (1942) con Leo Brandi, \"Torniamo a cantare\" (1945) con Luisella Viviani, \"La conferenza di Don Francisco\" (1945) con Ugo D'Alessio,\"Girandola dei ritornelli\" (1946) con Tina Pica e Pietro Carloni,\"Canzoni e fiori\" (1948) con Gennaro Di Napoli, \"Gli occhiali della verit\u00e0\" (1948) con Enrico Glori e Tecla Scarano,\"Il sepolto vivo\" (1949) con Tina Pica e Franco Sportelli, \"Che bel divertimento\" (1950) con Tecla Scarano e Agostino Salvietti, \"I quattrini hanno messo le ali\" (1950) con Aldo Tarantino, \"Tanti auguri signora\" (1950) con Mim\u00ec Ferrari e i tunisiani di Wanda Osiris, \"Seguendo la Piedigrotta\" (1957) con Antonio Basurto, \"S'\u00e8 sposato il maresciallo\" (1958) con Gennaro Di Napoli. Nel 1941 sposa il compositore Vincenzo Esposito, meglio conosciuto con lo pseudonimo di Enzo Di Gianni, il quale si improvvisa regista per la casa di produzione \"Romana Film\" di Fortunato Misiano e dirige la moglie in pellicole sentimentali, con un pubblico pronto a commuoversi alle tormentose vicende della protagonista.\nLa carriera cinematografica di Eva Nova si esaurisce in poco pi\u00f9 di un quinquennio, mentre la carriera di cantante solo e soltanto napoletana continua per qualche tempo ancora, fino al 1956, quando a causa di sopravvenuti problemi alle corde vocali, si trasferisce a Roma e abbandona l'attivit\u00e0. Rimasta vedova nel 1975, muore nella sua villa romana all'et\u00e0 di 81 anni.\nDiscografia.\n78 giri:"}
{"id": "225914", "revid": "287204", "url": "https://it.wikipedia.org/wiki?curid=225914", "title": "Aberratio ictus", "text": "In diritto penale, la locuzione latina aberratio ictus si riferisce a un'ipotesi d'errore nella fase esecutiva di un reato, che si verifica quando il reo offende una \"persona diversa\" dalla vittima designata. Esempio: Tizio esplode un colpo d'arma da fuoco contro Caio, ma sbagliando la mira colpisce Sempronio; in questo caso l'evento voluto dal reo (ferimento o uccisione) si realizza nei confronti di un soggetto diverso da quello al quale era diretta l'offesa.\nDisciplina codicistica.\nIl codice penale italiano disciplina l\"aberratio ictus\" all'art. 82 (\"Offesa di persona diversa da quella alla quale l'offesa era diretta\").\nDalla norma discende la distinzione tra due forme di \"aberratio ictus\".\n\"Aberratio ictus\" monolesiva.\nL\"aberratio ictus\" monoffensiva o monolesiva, descritta dal primo comma, consiste nel cagionare offesa \"solo\" alla persona diversa dalla vittima designata. Il reo risponde del fatto come se l'avesse commesso nei confronti di quest'ultima. Nell'esempio sopra citato, Tizio risponder\u00e0 dunque dell'omicidio o della lesione personale (dolosi) di Sempronio, salva solo l'applicazione dell'art. 60 c.p. (\"Errore sulla persona dell'offeso\"), pi\u00f9 favorevole al reo, in tema di circostanze aggravanti e attenuanti.\n\"Aberratio ictus\" plurilesiva.\nL\"aberratio ictus\" plurioffensiva o plurilesiva, descritta dal secondo comma, consiste nel cagionare offesa a una persona diversa \"oltre che\" alla vittima designata. In questo caso il reo risponde del reato pi\u00f9 grave, con un aumento di pena fino alla met\u00e0.\nTitolo di responsabilit\u00e0.\nLa dottrina discute se l\"aberratio ictus\" dia luogo, o no, a un'ipotesi di responsabilit\u00e0 oggettiva (vietata dall'art. 27 Cost.).\nLa risposta \u00e8 negativa se si considera che l'identit\u00e0 della persona offesa non \u00e8 oggetto del dolo. In caso di \"aberratio ictus\", il reo realizzerebbe un'offesa \u00abnormativamente equivalente\u00bb a quella voluta: Tizio voleva uccidere un uomo e ha appunto ucciso un uomo, anche se diverso dalla vittima designata.\nLa risposta \u00e8 invece affermativa se si ritiene che il dolo riguardi non l'evento astratto (\u00abuccisione di un uomo\u00bb), ma l'evento concreto (\u00abuccisione di Caio\u00bb). Tizio, che voleva uccidere Caio, ha escluso o non si \u00e8 neppure raffigurato la possibilit\u00e0 di uccidere al suo posto Sempronio. Se l'art. 82 c.p. non esistesse, egli risponderebbe di tentato omicidio nei confronti di Caio e di omicidio colposo nei confronti di Sempronio; dunque la norma, punendolo per omicidio volontario, prevederebbe in realt\u00e0 una responsabilit\u00e0 oggettiva.\nPer quanto riguarda l'aberratio ictus plurilesiva, invece, \u00e8 stata proposta una reinterpretazione dell'art. 82 c.p., al fine di renderlo maggiormente conforme ai principi costituzionali in tema di colpevolezza: il reo dovrebbe rispondere (a titolo di dolo) solo se il suo errore \u00e8 dovuto almeno a colpa; cio\u00e8 se si pu\u00f2 accertare che un uomo ragionevole, al suo posto, avrebbe potuto essere pi\u00f9 prudente e accorgersi della possibilit\u00e0 di colpire una persona ulteriore rispetto alla vittima designata. Il risultato \u00e8 per\u00f2 paradossale, come se il legislatore prescrivesse al contempo: a) di \"non tenere\" la condotta aggressiva volontaria, ma b) di \"tenerla nel rispetto delle regole cautelari\" per evitare l'offesa di persone diverse dalla vittima designata.\nPer superare quest'evidente contraddizione, parte della dottrina suggerisce di avere riguardo alla \"prevedibilit\u00e0 in concreto\", da parte del reo, della possibilit\u00e0 di colpire una vittima diversa da quella designata. Ai fini della responsabilit\u00e0 penale, si tratterebbe cio\u00e8 di accertare un minimo di colpevolezza \"diverso\" dalla violazione di regole cautelari che d\u00e0 luogo a colpa, e legato invece alla semplice prevedibilit\u00e0 (concreta) dell'evento aberrante."}
{"id": "225915", "revid": "120528871", "url": "https://it.wikipedia.org/wiki?curid=225915", "title": "Giacomo Salomoni", "text": "Biografia.\nNato a Venezia nel 1231 da antica famiglia patrizia (i Salamon, chiamati talvolta anche Salomon o Salomoni), entr\u00f2 nell'ordine domenicano dei frati predicatori all'et\u00e0 di 17 anni. Asceta e mistico, \u00e8 ricordato per aver raggiunto varie volte lo stato di estasi ed aver pronunciato profezie. Visse per 45 anni nel convento di Forl\u00ec, citt\u00e0 nella quale \u00e8 stato a lungo venerato come patrono, ed ebbe il soprannome di \"padre dei poveri\".\n\u00c8 noto anche per il fatto che, dopo l'assassinio di Pietro da Verona, uno degli attentatori, Carino Pietro da Balsamo, l'uccisore effettivo, pentitosi del gesto e recatosi presso il convento dei domenicani di Forl\u00ec, ebbe il beato Giacomo Salomoni come padre spirituale ed in seguito mor\u00ec in fama di santit\u00e0. Carino, il cui corpo \u00e8 conservato nella cattedrale di Forl\u00ec, ha oggi il titolo di beato.\nGiacomo Salomoni, dopo la sanguinosissima battaglia di Forl\u00ec del 1282, si segnal\u00f2 fra i pi\u00f9 solerti nel pietoso ufficio della sepoltura dei molti cadaveri, per lo pi\u00f9 di francesi.\nCulto.\nBench\u00e9 la bellissima urna funebre dove ripos\u00f2 a lungo sia ancora visibile nella Pinacoteca civica di Forl\u00ec, dal 1939 il suo corpo \u00e8 conservato a Venezia, nella chiesa dei Santi Giovanni e Paolo.\n\u00c8 ricordato il 31 maggio.\nNella tavola detta delle \"Effigi domenicane\" in Santa Maria Novella, \u00e8 raffigurato in prima fila, come secondo da sinistra.\nIl 25 gennaio 1525, Clemente VII concesse un indulto ai Domenicani del convento di Forl\u00ec per celebrare la messa del beato Giacomo Salomoni ogni volta che, durante l'anno, la loro devozione li spingesse a farlo. Questo indulto \u00e8 considerato importante nella storia delle celebrazioni ecclesiastiche, tanto da risultare come il pi\u00f9 antico citato da Benedetto XIV nel documento \"De canonizatione\".\nAl beato Jacopo Salamon \u00e8 intitolato un oratorio settecentesco nel paese trevigiano di Ponzano Veneto, fatto costruire dai discendenti dell'omonima famiglia veneziana, all'interno del quale \u00e8 conservata una pala d'altare raffigurante la Vergine col Bambino, sant'Antonio di Padova e il beato Jacopo. "}
{"id": "225917", "revid": "228587", "url": "https://it.wikipedia.org/wiki?curid=225917", "title": "Sarah Michelle Gellar", "text": "Vincitrice di un Emmy Award per il ruolo di Kendall Hart nella soap opera \"La valle dei pini\", \u00e8 nota a livello mondiale per aver interpretato Buffy Summers nella serie cult \"Buffy l'ammazzavampiri\", dal 1997 al 2003.\nBiografia.\nFiglia di Arthur e Rosellen, dopo il divorzio dei genitori (avvenuto quando aveva 7 anni), va a vivere con la madre e perde i rapporti con il padre, morto nel 2001. Ha frequentato la \"Fiorello La Guardia High School\" e la \"Columbia Grammar And Preparatory School\" di New York. Inizia a recitare all'et\u00e0 di quattro anni, quando viene notata da un agente in un ristorante mentre pranza con la madre. Il suo primo ruolo \u00e8 in uno spot TV per una famosa catena di fast food, Burger King. Appassionata di arti marziali, la Gellar diventa cintura nera di Karate Shotokan.\nNel 1995, all'et\u00e0 di 18 anni, vince il suo primo Emmy Award per la sua interpretazione nella soap opera \"La valle dei pini\", dove interpreta il ruolo di Kendall Hart. Nel 1997 ottiene il ruolo di Buffy Summers nella serie TV \"Buffy l'ammazzavampiri\" creata da Joss Whedon, anche grazie alla sua preparazione in taekwondo, che pratica da quando era piccola. La serie si rivela un grande successo, divenendo un vero e proprio cult per milioni di appassionati in tutto il mondo.\nNonostante il successo televisivo, lavora anche nel cinema, recitando in \"So cosa hai fatto\", \"Scream 2\" e soprattutto \"Cruel Intentions - Prima regola non innamorarsi\": la sua interpretazione della cattiva Kathryn Merteuil le fa guadagnare un MTV Movie Award per la miglior performance femminile in un film, e un secondo per il miglior bacio (insieme a Selma Blair). Nel 1999 viene votata donna pi\u00f9 bella del mondo dalla rivista FHM, mentre nel 2001 viene candidata ai Golden Globe come miglior attrice protagonista in una serie tv. Nel 2002 presenta insieme all'attore americano Jack Black gli MTV Movie Awards, che fa segnare l'ascolto pi\u00f9 alto mai ottenuto dallo show.\nNel 2002 interpreta Daphne Blake nel film \"Scooby-Doo \" e nel sequel del 2004 \"Scooby-Doo 2 - Mostri scatenati\". Nel 2004 \u00e8 la protagonista di \"The Grudge\", remake statunitense del film horror giapponese \"\": il film riscuote grande successo incassando quasi 190 milioni di dollari in tutto il mondo. Nello stesso anno conduce con Xzibit gli MTV Europe Music Awards, tenutisi a Roma. La predilezione di Sarah per il genere horror viene confermata nel 2006 con l'uscita di \"The Grudge 2\" e \"L'incubo di Joanna Mills\". Successivamente, viene presentato al Festival di Cannes \"Southland Tales - Cos\u00ec finisce il mondo\" che, a causa dell'accoglienza non proprio entusiasta, viene revisionato e distribuito nelle sale l'anno successivo.\nNel 2007 esce \"The Air I Breathe\", che la vede recitare insieme a Kevin Bacon, Brendan Fraser e Andy Garc\u00eda. Nel 2008, durante la \"Buffy Reunion\" al Paley Fest, la Gellar ufficializza il suo coinvolgimento come protagonista in \"Veronika Decides to Die\", adattamento cinematografico dell'omonimo romanzo di Paulo Coelho. Nel 2009 recita con Lee Pace in \"Possession\". Tra il 2011 e il 2012 torna sul piccolo schermo come protagonista nella serie tv \"Ringer\", in onda per una sola stagione. Tra il 2013 e il 2014 affianca Robin Williams nella sitcom \"The Crazy Ones\".\nImprenditoria.\nDall'ottobre 2015 Gellar \u00e8 cofondatrice di \"Foodstirs\", un marchio che si occupa della vendita online (e in selezionate catene di supermercati) di kit per la preparazione di dolci e che pone l'attenzione sulla collaborazione tra adulti e bambini (ma non solo) in cucina.\nIl 4 aprile 2017 pubblica un libro di cucina intitolato \"Stirring up fun with food\".\nVita privata.\nDal 1\u00ba settembre 2002 \u00e8 sposata con l'attore Freddie Prinze Jr., conosciuto nel 1997 sul set di \"So cosa hai fatto\": i due avevano iniziato a frequentarsi nel 2000 e si erano ufficialmente fidanzati nel 2001; il matrimonio si \u00e8 tenuto in Messico a El Careyes Beach Resort. Dal 2007 Gellar ha adottato il nome di Sarah Michelle Prinze.\nI coniugi hanno due figli: Charlotte Grace, nata il 19 settembre 2009, e Rocky James, nato il 20 settembre 2012.\nDoppiatrici italiane.\nNelle versioni in italiano dei suoi film, Sarah Michelle Gellar \u00e8 stata doppiata da:\nCome doppiatrice \u00e8 sostituita da:"}
{"id": "225919", "revid": "339392", "url": "https://it.wikipedia.org/wiki?curid=225919", "title": "Domenicano", "text": ""}
{"id": "225921", "revid": "1543377", "url": "https://it.wikipedia.org/wiki?curid=225921", "title": "Isola Vicentina", "text": "Isola Vicentina (\"\u00ccxo\u0142a\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nTerritorio.\nLe colline, trattasi delle ultime propaggini occidentali dei Prelessini, sono ricche sia di boschi cedui di carpino, roverella, orniello e a tratti castagno, che di piccole propriet\u00e0 agricole a seminativo-misto a conduzione familiare.\nIl comune di Isola Vicentina \u00e8 attraversato dai torrenti Orolo, che passa per il centro del paese e il torrente Timonchio. Solitamente il loro alveo \u00e8 povero d'acqua, infatti questi torrenti hanno la caratteristica di essere, per la maggior parte del loro percorso, in secca per quasi tutto il periodo dell'anno. Non \u00e8 raro, infatti, trovare persone che camminano nel ciottoloso letto dei corsi d'acqua ad eccezione della parte dell'Orolo in localit\u00e0 S. Maria dove, le numeroso rogge affluiscono nel torrente con una minima quantit\u00e0 d'acqua. Queste rogge un tempo servivano per portare l'acqua al mulino del paese, oggi non pi\u00f9 visibile.\nOrigini del nome.\nLa prima parte: \"Isola\".\nIsola, prima parte del nome del comune, deriva con molta probabilit\u00e0 da una caratteristica fisica che il territorio possedeva nell'antichit\u00e0 quando, bagnato anche dal Leogra, era soggetto a molte alluvioni che ricoprivano le campagne lasciando scoperte solo alcuni isolotti di terra e ghiaia. Spesso, infatti, gli autori si riferivano al paese e talvolta pure al comune chiamandoli al plurale: \"\"in pertinentiis de Insulis, in pertinentiis ville Insularum\" e \"Communitas Insularum\"\".\nSecondo il Mantese, invece, \"Isola\" non deriva semplicemente da una caratteristica fisico-idrologica bens\u00ec da una ragione storica. All'inizio del X secolo il re d'Italia Berengario concesse a Vitale, il vescovo di Vicenza, la \"corte de Sala\" nel luogo dove sorge ora Isola. Una storpiatura del riferimento \"in Sala\", potrebbe aver portato ad \"insula\" e da l\u00ec ad \"Isola\".\nNei documenti del XIII secolo il nome \u00e8 sempre riportato al singolare (\"Insula\"), mentre dal XIV al XV secolo se ne parla sempre al plurale.\nLa seconda parte: \"di Malo\" e \"Vicentina\".\nLa specificazione \"di Malo\" al gi\u00e0 secolare \"Isola\" comincia ad apparire solo nei documenti della seconda met\u00e0 del Cinquecento. Questo \u00e8 dovuto ad una fusione del Comune di Isola nel vicariato di Malo ad opera della Repubblica di Venezia in un momento di riordino ed estimo per la suddivisione delle tasse. Tale toponimo venne poi confermato con il dominio francese di Napoleone e poi austroungarico che riformarono l'organizzazione amministrativa locale. Nel 1816 i comuni di Castelnovo, Ignago e Torreselle vengono fusi con quello di Isola di Malo, che manterr\u00e0 tale nome.\nDopo l'unificazione del Veneto all'Italia venne soppresso il Commissariato di Malo e Isola di Malo cominci\u00f2 a dipendere solo dalla provincia, sicch\u00e9 il vecchio legame cominciava a diventare mal visto dai paesani. Il 12 novembre 1902 alcuni isolani, infatti, presentarono un'istanza al municipio perch\u00e9 venisse cambiato il nome al paese adducendo come motivazione che la posta proseguiva spesso il suo viaggio verso Malo o Monte di Malo salvo poi tornare indietro allungando anche di molto i tempi postali.\nIl 27 maggio 1903 il Consiglio comunale decret\u00f2 giusta tale proposta e chiese alle autorit\u00e0 superiori di cambiare il nome in \"Isola\". Il 13 settembre 1903, mentre la comunit\u00e0 stava discutendo su quale potesse essere la specificazione da accompagnare al nuovo nome proposto, venne presentata un'ulteriore istanza al municipio proprio per chiedere che il nome venisse specificato. Durante le dispute erano tre le proposte avanzate dai paesani: lasciare soltanto \"Isola\", chiamare il comune \"Isola del Cengio\" in onore della rocca o denominarlo \"Isola Vicentina\". Dopo numerose trafile burocratiche il consiglio comunale deliber\u00f2, in data 21 settembre 1904, di chiamarsi \"Isola\". Il nome venne criticato dall'Autorit\u00e0 Prefettizia per la mancanza di precisione e quindi consigli\u00f2 \"Isola Vicentina\", toponimo che venne quindi confermato il 10 novembre 1905 dal consiglio comunale. Il 17 dicembre 1905 il re Vittorio Emanuele III firm\u00f2 il Decreto Reale che ne cambi\u00f2 ufficialmente il nome.\nStoria.\nEpoche antica, medievale e moderna.\nLa presenza di popolazioni venetiche \u00e8 accertata dall'importante ritrovamento di una stele, conservata presso il Museo naturalistico archeologico di Vicenza.\nDi et\u00e0 romana sono stati trovati resti di una villa rustica del periodo imperiale.\nDurante l'Alto Medioevo sul territorio si insediarono i benedettini, che lavorarono per bonificare i terreni paludosi e renderli coltivabili. Forse si deve a una loro comunit\u00e0 esistente nel 753 e dipendente dall'abbazia di Nonantola, l'antica chiesa di San Pietro apostolo a Isola Vicentina. Cos\u00ec pure l'antica chiesa dei santi Vito, Modesto e Crescenzia a Castelnovo (si trovava accanto all'attuale chiesa parrocchiale) e possedimenti ad Ignago.\nA partire dal X secolo Isola fu possedimento vescovile dapprima, quindi feudo della famiglia Conti (fino al XII secolo) e poi della famiglia Da Vivaro (dal 1201).\nSegu\u00ec quindi le sorti del Vicentino e nel 1402 entr\u00f2 a far parte della Repubblica di Venezia fino alla sua caduta nel 1797.\nNel 1513, durante la guerra della lega di Cambrai, fu devastata dalle milizie di Massimiliano d'Austria.\nIl paese ha assunto il nome Isola Vicentina nel 1905, precedentemente si chiamava Isola di Malo.\nDal Regno d'Italia alla prima guerra mondiale.\nCon l'annessione del Veneto al Regno d'Italia il consiglio comunale continu\u00f2 ad essere costituito da membri della nobilt\u00e0 che non abitavano a Isola bens\u00ec a Vicenza e il loro unico motivo d'interesse in paese erano i vasti possedimenti terrieri. Tra il 1867 e il 1876 l'Amministrazione fu guidata dal conte Antonio Branzo-Loschi, ultimo erede della famiglia Branzo-Loschi presente nel territorio comunale dal XIII secolo e tra il 1883 e il 1901, fu guidata dal conte Alvise Biego. Tali sindaci portavano avanti la loro politica di preservazione dei diritti per i grandi proprietari terrieri, lasciando gran parte della popolazione isolana alla povert\u00e0 di piccoli lavori agricoli. La situazione non cambi\u00f2 neppure quando venne eletto il marchese Giuseppe Roi, altro rappresentante di una borghesia che non rappresentava, per\u00f2, il paese di Isola Vicentina.\nCon il tempo i vecchi patriarchi lasciavano il posto ai loro figli, meno interessati di loro al mantenimento e alla cura dei loro possedimenti. Il 3 ottobre 1902 Giuseppe Roi fu riconfermato sindaco in un clima comunale burrascoso che port\u00f2, gi\u00e0 nel 1905, alle sue dimissioni. Il 12 agosto dello stesso anno venne eletto sindaco Giuseppe Munari con una bassa maggioranza che ne decret\u00f2 le dimissioni immediate. Il 18 novembre 1905 venne eletto, sempre senza una larga maggioranza, Giacomo Rizzi il primo sindaco che da pi\u00f9 di cento anni poteva vantare di essere nato, cresciuto e di vivere a Isola Vicentina. La Giunta che egli form\u00f2 era costituita da rappresentanti non pi\u00f9 del ceto nobiliare, ma del ceto medio emergente.\nLa situazione del paese non cambi\u00f2 radicalmente: nel 1904 il paese venne \"dichiarato infetto da pellagra\"; la povert\u00e0 si manifestava ancora tra il 1905 e il 1906 con un alto tasso di mortalit\u00e0 dovuto alle malattie infettive; nel 1910 si diffuse il colera e si dovette procedere con la costruzione di un lazzaretto comunale per poter evitare il diffondersi delle epidemie.\nNonostante questo, nel 1906 venne costruita la linea elettrica fra Malo e il paese, furono deliberati gli ampliamenti o le costruzioni di nuovi edifici scolastici sia a Isola sia nelle frazioni, vennero incanalate le acque piovane per evitare i ristagni e furono sistemati i ponti sulla Giara.\nPrima guerra mondiale.\nCome in tutti i comuni nel vicentino, la \"Grande guerra\" port\u00f2 molta paura e un profondo riassetto dell'organizzazione comunale. Il comune si trov\u00f2 ad affrontare l'imposizione di un solo tipo di pane, del razionamento dei viveri per sfamare i soldati al fronte, di uomini e giovani arruolati e l'arrivo di numerosi sfollati dai paesi pi\u00f9 a nord. Numerose furono le divisioni che passarono e sostarono per il paese e ingente il numero di soldati ricoverati nel convento di Santa Maria del Cengio o nel lazzaretto comunale.\nDopo la \"Strafexpedition\", gli austriaci penetrarono molto nel territorio italiano tanto che Isola Vicentina fu ridefinita da retrovia a zona operativa. Per questo motivo il Genio Militare effettu\u00f2 una serie di lavori per preparare il terreno ad una possibile battaglia. Primi fra tutti furono i lavori di sistemazione del ponte sul Timonchio, giudicato insufficiente, e irrobustito. Successivamente vennero costruiti strade, trincee, camminamenti e le gallerie, alcune delle quali sono ancora oggi esistenti e permettono di capire, collegandole una ad una, quale fosse la linea difensiva predisposta.\nLa prima guerra mondiale si concluse, nel 1918, con 74 caduti.\nDopoguerra e fascismo.\nGli anni del dopoguerra, come in tutta Italia, furono caratterizzati da estrema povert\u00e0 e disoccupazione. Nell'inverno del 1920 l'amministrazione comunale cerc\u00f2 di riavviare i progetti sospesi per poter dare lavoro alle persone. In poco tempo anche a Isola nacque la Lega Bianca indirizzata a dare maggior diritti ai contadini e agli operai della filanda del paese.\nNelle elezioni del 16 novembre 1921 i Blocchi nazionali (la lista dove si present\u00f2 il Partito Nazionale Fascista) ottenne il 22,37% dei voti (circa due punti percentuali in pi\u00f9 della media italiana). Questo diede maggior slancio al gruppo fascista isolano che, il 27 giugno 1921, fond\u00f2 il Fascio di Isola (denominato \"Intrepida\") con 150 aderenti all'attivo. In poco tempo si arriv\u00f2 allo scontro fra gli esponenti popolari e quelli fascisti. Gi\u00e0 nel 1922 erano cominciati gli attacchi fisici ai componenti della Lega Bianca da parte dei fascisti e per tutto l'anno furono molti i comizi che terminarono o rischiarono di terminare in risse. Questo e le numerose intimidazioni individuali portarono ad una diminuzione delle adesioni della Lega.\nNel 1925 venne sciolto il consiglio comunale eletto dagli isolani e Vittorio Marchioro fu designato Commissario Prefettizio; nel settembre 1926 gli successe Raul Scandelibeni, diventato poi ufficialmente podest\u00e0 nel marzo 1927. Gli anni del fascismo videro a Isola, come in tutta Italia, una profonda riorganizzazione della vita sociale: vennero chiusi tutti i circoli ricreativi parrocchiali per il timore che l'educazione religiosa interferisse con quella del partito, ogni dove vennero appesi manifesti del fascio, i programmi scolastici vennero rivisti e la giovent\u00f9 venne suddivisa nelle tipiche fasce d'et\u00e0 secondo le indicazioni dell'Opera nazionale balilla.\nVi fu anche un riassetto della nomenclatura di alcune vie: la via principale venne rinominata \"via Roma\" in onore del decimo anniversario della Marcia su Roma e lo spiazzo con la fontana, denominato da sempre con il generico nome di \"Piazza\", venne intitolato a Guglielmo Marconi.\nSeconda guerra mondiale.\nIl 10 giugno 1940 l'Italia dichiara guerra a Gran Bretagna e Francia. A Isola, come in tutta Italia, si torn\u00f2 in guerra: invio di uomini al fronte, raccolta massiccia di rottami metallici e la lotta agli sprechi. Dopo l'armistizio dell'8 settembre 1943 le cose peggiorarono. Tra settembre e ottobre arrivarono in paese delle truppe naziste che sequestrarono Villa Varaschini a Castelnovo, Villa Folco in Vallugana e Villa Guardini a Isola dove installarono il loro comando operativo. A giugno 1944 Villa Guardini fu completamente sequestrata e divenne il centro di tutte le operazioni tedesche isolane: tra Isola e Castelnovo si potevano contare in media 80 soldati nazisti di stanza nel paese.\nOrganizzazioni partigiane isolane.\nAnche a Isola Vicentina, dal 1944, erano presenti piccoli gruppi di partigiani attivi principalmente sulle zone collinari di Isola e Torreselle. I gruppi isolani facevano parte delle formazioni \"Garemi\" (soprattutto sui colli formando la brigata \"Ismene\") e di quelli definiti \"i piccoli maestri\" (raggruppati nella zona della Cogolla). A questi si aggiunsero i \"territoriali\" che, rimanendo in paese, aiutavano di soppiatto i gruppi guerriglieri (soprattutto i piccoli maestri) con supporto logistico e di viveri.\nIl blocco dell'avanzata Alleata in Italia nell'autunno 1944 permise alle truppe naziste di riorganizzare le azioni contro i ribelli e quindi i partigiani dovettero rallentare le loro attivit\u00e0: \"i piccoli maestri\" si dispersero in localit\u00e0 diverse, mentre i territoriali aumentarono di numero.\nNell'inverno 1944-1945 i gruppi partigiani vennero inglobati nel distaccamento di Isola della neo-nata Brigata Cesare Battisti. La Brigata era composta da 200 uomini comandati da Augusto Ghellini (in codice \"Barba\"), mentre la componente isolana era comandata da Pierino Cazzola (in codice \"Aquila Bianca\") fino al suo arresto, quando subentr\u00f2 il fratello Sergio. Nella primavera 1945 la Brigata inglob\u00f2 anche i componenti di Castelnovo e San Vito arrivando a 300 uomini circa. Il battaglione di Isola e Castelnovo assunse il nome \"Egidio Tonello\" in onore di un ventitreenne di Vallorcola ucciso durante un rastrellamento.\nRastrellamenti.\nIl fatto che Isola Vicentina fosse un luogo frequentato da partigiani lo rendeva particolarmente vittima di retate e rastrellamenti da parte della polizia fascista. Questo succedeva per la maggior parte nelle colline dal momento che in pianura le uniche componenti partigiane presenti erano quelle territoriali. Furono vari i rastrellamenti nelle zone di Torreselle e Ignago per la ricerca di armi, fuggitivi o semplici controlli delle abitazioni che spesso si concludevano con fucilazioni o deportazioni di uomini validi e giovani nei campi di concentramento o nelle fabbriche tedesche. Furono almeno 218 gli uomini di Isola Vicentina di ritorno dalla deportazione dopo la liberazione.\nGli stessi partigiani, per\u00f2, compivano requisizioni nelle case isolane, soprattutto ai contadini che parteggiavano per i fascisti. Tutto questo si traduceva in una paura generalizzata anche di quelle persone che avrebbero dovuto difendere il territorio.\nIncursioni aeree.\nLa vicinanze di Isola con l'aeroporto di Villaverla la rendeva anche un bersaglio delle incursioni aeree. Le principali furono tre (il 14 maggio 1944, il 18 novembre 1944 e il 29 aprile 1945), durante le quali furono sganciate in totale 278 bombe che colpirono 10 edifici, uccisero 2 civili e fecero 7 feriti.\nLa paura degli aerei era per\u00f2 legata soprattutto a \"Pippo\", l'aereo che sorvolava di notte i paesi e faceva fuoco ad ogni parvenza di luce accesa. In questo modo le famiglie erano costrette a tenere spente le luci e a chiudere i balconi per impedire ogni spiraglio luminoso, ma anche a dover coprire i vetri delle finestre durante le notti di luna piena per evitare che la luna si riflettesse sui vetri.\nRitirata tedesca e liberazione.\nNell'aprile 1945 Isola fu attraversata continuamente da soldati tedeschi in ritirata su cui i partigiani avevano ordine di effettuare manovre di disturbo. Non mancarono in questa circostanza azioni violente da parte dei soldati spaventati che cercavano ogni mezzo pur di fuggire il pi\u00f9 rapidamente dall'Italia.\nDomenica 29 aprile 1945 la resistenza partigiana riusc\u00ec a superare le difese di Villa Guardini, il centro operativo tedesco isolano, e l'esercito americano arriv\u00f2 ad Isola. Per molti giorni i soldati tedeschi continuarono a scappare attraverso i boschi, chiesero asilo alle famiglie o si nascosero nei fossi.\nAl termine del conflitto per il paese ci furono 31 caduti e 17 dispersi in guerra. La guerra di liberazione fece invece 6 morti.\nRitorno della democrazia.\nFino al 1946, data del ritorno formale della democrazia in tutta Italia, a Isola ci fu un periodo di incertezza politica. Domenica 6 maggio 1945 i capifamiglia furono convocati in Comune per creare il consiglio comunale \"pro tempore\" per l'elezione di un'amministrazione comunale. Essa venne istituita l'8 maggio con l'elezione di Giovanni Ceccato come sindaco e con la formazione di una giunta composta da componenti del Comitato di Liberazione Nazionale. Segu\u00ec un periodo di rivalsa da parte dei vincitori della guerra sui parteggianti per il partito fascista.\nNelle prime elezioni comunali della Repubblica Italiana, a Isola la Democrazia Cristiana raggiunse l'87% delle preferenze, lasciando ai candidati socialcomunisti il 13%. Il Consiglio Comunale cos\u00ec formato, l'8 aprile 1946, elesse sindaco Erminio Piazza, il fondatore della DC isolana. Tali percentuali furono confermate nei seggi di Isola Vicentina durante le elezioni dell'Assemblea Costituente.\nIsola, alle porte del dopoguerra, rimase ancora un paese fortemente conservatore, come testimoniano le preferenze nel referendum del 1946: 74,5% dei votanti vot\u00f2 per la Monarchia e il 25,5% per la Repubblica.\nUn'economia in evoluzione.\nDisoccupazione ed emigrazione.\nIl primo problema che il neo-sindaco Erminio Piazza si trov\u00f2 ad affrontare fu quello di risolvere i disagi economici a cui era sottoposta Isola Vicentina. In una richiesta di finanziamento nel 1948 si legge: \u00ab\" [...] il Comune di Isola Vic. \u00e8 costituito per la massima parte da piccoli proprietari terrieri e da piccoli fittavoli; manca assolutamente ogni industria e l'unica filanda che esiste \u00e8 permanentemente chiusa. Durante la stagione estiva il numeroso bracciantato locale trova un po' di sfogo nell'agricoltura e nell'edilizia, ma, cessata la ressa dei lavori, quelli che non hanno risorse di famiglia, e sono i pi\u00f9, pesano sulla beneficenza pubblica, con grave danno per le finanze del Comune\"\u00bb.\nCome nel primo dopoguerra, il comune si adoper\u00f2 per istituire una serie di lavori pubblici (costruzione dell'acquedotto rurale, costruzione della scuola a Ignago, ristrutturazione dei lavatoi, ampliamento delle scuole di Isola) per tamponare la richiesta di lavoro. Uno slancio venne dato dall'istituzione di corsi di qualificazione per lavoratori disoccupati (per muratori e rammendatrici) nel 1948. Altri corsi furono istituiti tra il 1950 e il 1951.\nL'emigrazione era alle stelle: tra il 1951 e il 1956 partirono 1653 persone.\nLenta ripresa.\nI primi passi avanti si videro a met\u00e0 circa degli anni cinquanta. Le imprese edili stentavano a ripartire, ma i lavori pubblici e qualche commissione privata furono il motore principale del loro inizio. Nel 1953 nacque la fornace \"Valbrenta\" e vista l'abbondanza di terreno particolarmente argilloso la materia prima non manc\u00f2 mai. Queste due tipologie di imprese con lavoro prevalentemente stagionale si intersecarono alla perfezione con le esigenze delle famiglie prettamente agricole di Isola: i periodi di ingenti lavori agricoli coincidevano con i momenti di pausa nelle aziende e quindi con i momenti di disoccupazione. In questo modo i proprietari terrieri potevano avere figli operai, muratori o manovali senza rinunciare alle loro braccia nel momento del bisogno. Ci\u00f2 permise alla popolazione di riuscire a mettere da parte quegli spiccioli fondamentali per la rimessa in moto dell'economia.\nArea depressa.\nIl Consiglio Comunale rinnovato nel 1956 elesse come sindaco Giuseppe Sbalchiero che promosse una grande campagna di rinnovamento attraverso edilizia pubblica, illuminazione, rifacimento di strade e molto altro. Chiaramente tutte queste opere crearono occupazione e molte persone ora potevano godere di un lavoro stabile. Ancora una volta, per\u00f2, ad Isola il motore primo dell'economia non erano le industrie ma i lavori pubblici. Verso la fine del mandato, nel 1960, il problema dell'occupazione parve riproporsi e quindi Sbalchiero decise di richiedere al governo di riconoscere il comune di Isola Vicentina come \"area economicamente depressa\". Questa idea poggiava su una legge recente che concedeva agevolazioni alle imprese che avessero avviato la loro attivit\u00e0 in una di queste aree.\nNel 1962 Isola divenne uno dei 478 comuni veneti considerati economicamente depressi. Questo port\u00f2 alla costruzione di uno stabilimento Lima e alla nascita di due imprese: la fornace \"La Capiterlina\" (ora Stabila) nel 1963 e della filanda \"HF Filatura\" nel 1966.\nDal boom economico ad oggi.\nCome tutto il nord-est, dopo i primi stenti nel dopoguerra Isola rinacque con un'economia fiorente trasformandosi da paese di contadini poveri a polo industriale. Gi\u00e0 nel 1971 nel settore secondario erano occupati il 65,1% della popolazione rispetto al 51,3% del 1961, mentre il settore primario vide una diminuzione di 14 punti percentuali.\nNel comune \u00e8 presente la ex sede del centro tecnico del . Dopo il fallimento della societ\u00e0 la struttura \u00e8 in stato di abbandono e i relativi terreni come le strutture sono stati messi all\u2019asta dal tribunale di Vicenza.\nSimboli.\nLo stemma di Isola Vicentina \u00e8 costituito da \u00ab\"uno scudo bordato in oro, troncato di rosso e d'azzurro, caricato da quattro anelli d'oro intrecciati (disposti a Y rovesciata) e sormontato da una corona turrita in oro. Sotto lo scudo, su la lista svolazzante d'azzurro con le estremit\u00e0 bifide, fu riportato il motto in caratteri d'oro 'COMMUNITAS INSULARUM\"'\u00bb.\nTale simbolo venne approvato dal consiglio comunale il 27 ottobre 1966 dopo che, nel 1961, si decise di dare ufficialmente al comune uno stemma e un gonfalone. L'emblema venne concesso dal capo dello stato con un decreto del Presidente della Repubblica del 18 febbraio 1969.\nI colori rosso e blu erano gi\u00e0 allora legati al paese da moltissimo tempo sia per gli eventi civili sia religiosi. I quattro cerchi rappresentano la sede comunale (\"Isola\") e le tre frazioni che compongono il territorio di Isola Vicentina: \"Castelnovo\", \"Ignago\" e \"Torreselle\". La scritta, invece, rappresenta il nome del toponimo in epoca medioevale.\nMonumenti e luoghi d'interesse.\nSan Pietro apostolo (XX secolo).\nSanta Maria del Cengio.\nIl convento di Santa Maria del Cengio \u00e8 un convento con annessa chiesa arroccato sulla parte terminale delle colline in centro paese.\nLa chiesa di Santa Maria del Cengio \u00e8 nominata, molto prima che diventasse un convento, per la prima volta nell'anno 1192, tra le pergamene del Centio Camerario. Il primo nucleo di religiosi, formato da quattro frati dell'Ordine di S. Brigida che riceveranno dal vescovo l'autorizzazione ad abitare nel convento, si costituisce il 25 giugno 1456. Quasi subito per\u00f2 vi si stabilisce un'altra comunit\u00e0 religiosa: i Canonici di S. Salvatore, dell'ordine di S. Agostino. I Canonici di S. Salvatore saranno presenti a Isola per pi\u00f9 di trecento anni.\nIl 12 settembre 1771 avviene la soppressione dei Canonici regolari dimoranti a Isola per ordine del Senato Veneto. Questo porta all'abbandono del convento che quindi ritorna nelle propriet\u00e0 della famiglia Porto, che ne aveva lo \u00abjus patronatus\u00bb dal 1456. In base a quel privilegio, gli antichi patroni del convento mantengono la propriet\u00e0 per tutto il periodo in cui \u00e8 disabitato, eleggendo un rettore che officia la chiesa: don Gaetano Porto, che rimase rettore di S. Maria del Cengio fino alla morte, avvenuta nel gennaio del 1835. I Porto riuniranno poi tutti i beni, precedentemente divisi fra i vari membri della famiglia, per cederli infine ai frati Servi di Maria.\nIl 14 dicembre 1904, il Consiglio Generalizio dei Servi di Maria decreta ufficialmente la fondazione del convento di Isola, inizialmente unito a quello di Monte Berico e dal 1912 autonomo, con primo priore fra P. Filippo M. Grendene.\nNella notte tra il 22 e il 23 settembre 1931 nel convento scoppia un incendio che dannegger\u00e0 fortemente le strutture costringendo ad un restauro.\nChiesa di San Vitale.\nLa chiesa di San Vitale \u00e8 la chiesa parrocchiale di Castelnovo. La struttura odierna (terminata nel 1911) fu costruita adiacente alla vecchia chiesa (presente da prima del 1262) e i due templi coesistettero per un breve periodo fino al 1921, data della demolizione definitiva della vecchia struttura.\nLa nuova chiesa di San Vitale fu costruita in quasi 18 anni ad un costo di 102.793,10\u00a3 dell'epoca.\nLa cerimonia di ufficiatura si tenne il 28 aprile 1912, giorno di san Vitale, presieduta dal vescovo di Vicenza monsignor Federico Rodolfi. Furono indetti due giorni di festa e vennero invitati le personalit\u00e0 pi\u00f9 in vista del Comune, del Vicariato e della Diocesi, tutti i sacerdoti delle parrocchie del comune e gli appartenenti al convento di Santa Maria del Cengio.\nLa chiesa di San Vitale \u00e8 in stile neogotico. Al suo interno presenta una sola navata con un soffitto caratterizzato da una serie di vele e sei cappelle laterali, tre per lato. Il soffitto di coro e abside, invece, presenta una serie di volte a sesto acuto che dipartono da un tamburo ottagonale.\nI muri e il soffitto della chiesa sono per la quasi totalit\u00e0 ricoperti da quella che il Berlaffa definisce una \u00ab\"decorazione murale monumentale\"\u00bb ad opera del professore Someda de Marco (che disegn\u00f2 le matrici in cartone a grandezza naturale) e di Adolfo e Giuseppe Lovato (che ricopiarono il lavoro del professore).\nLa chiesa consta di sei altari: cinque nella chiesa e uno nell'oratorio. Tutti gli altari, a parte l'altare della Madonna costruito nel 1913, derivano dalla vecchia chiesetta. Sono presenti cinque tele all'interno della chiesa. Tre di queste (\"Circoncisione di Ges\u00f9\" e \"Santi\" del Pasqualotto e \"Madonna del Rosario\" del Maganza) sono sistemate negli altari (altare del Nome di Ges\u00f9, dei Santi e della Madonna del Rosario rispettivamente). Le altre due (\"Il Martirio di San Vitale\" di Pietro Ricchi e \"Deposizione di Ges\u00f9 dalla Croce\" di Antonio De Pieri) sono poste sopra le porte laterali ed erano originariamente installate nell'ex altare maggiore e al posto della statua di Ges\u00f9 in croce nell'altare del Crocifisso.\nChiesa di San Lorenzo.\nLa chiesa di San Lorenzo \u00e8 una chiesetta presente sulle colline di Castelnovo. Venne costruita prima dell'Anno Mille dalla popolazione che si rifugi\u00f2 sui colli per sfuggire alle orde dei barbari. Nel 1166 venne ricostruita ampliandola e alzando la torre campanaria che si dot\u00f2 anche delle campane. Mentre nel XIII secolo era ancora la chiesa principale con beni anche nella pianura, in poco tempo si vide soppiantata dalla nascente chiesa parrocchiale di San Vitale, sempre a Castelnovo. Con la continua crescita della comunit\u00e0 pianeggiante, la chiesa divenne subordinata a quella parrocchiale.\nNel Quattrocento vennero dipinti gli affreschi che raffigurano San Lorenzo, la Madonna e il Bambino e San Francesco.\nIn epoca barocca venne notevolmente ristrutturata portando all'apertura delle porte e delle finestre laterali e alla copertura delle capriate con un soffitto orizzontale. Gli affreschi vennero intonacati.\nNel 1984 vennero sistemate le coperture, mentre negli anni 1997-98 venne sistemato il pendio del colle che era in procinto di sgretolarsi.\nArchitetture militari.\nCastel novo.\nIl Castel novo \u00e8 una fortificazione militare che sorge sul \"grumo\", la piccola collina pi\u00f9 esposta che d\u00e0 sulla pianura sottostante, nella frazione di Castelnovo. La costruzione del castello nuovo (che si contrappone ad una precedente fortificazione ora inglobata nella chiesa di San Lorenzo), insieme alle bonifiche e alle opere di evangelizzazione benedettine, contribu\u00ec all'espansione della parte collinare di Castelnovo e fu quindi un importante evento che segn\u00f2 la storia del paese.\nOriginariamente comprendeva due torri, una minore e una maggiore, e un'area circostante circondata da una zona boschiva ad uso difensivo. Nel 1263 la struttura venne parzialmente distrutta, lasciando in piedi solo la torre minore e parte delle mura della torre maggiore, che fungeva anche da residenza signorile. Nel Quattrocento la torre maggiore venne ricostruita e la torre minore parzialmente ristrutturata per uso abitativo. Attualmente le due torri sono ancora presenti e visibili. In particolare la torre maggiore, insieme al pezzo di collina su cui \u00e8 sita, \u00e8 denominata dai paesani Tor\u00f3n.\nIl Castel Novo appare per la prima volta nei documenti storici in un atto della seconda met\u00e0 del XI secolo dove si fa anche riferimento al villaggio che gravitava attorno al castello il quale non era solo una mera fortificazione, ma anche una sede giuridica. \nIl castello, o parte di esso, and\u00f2 sicuramente distrutto nel corso del Duecento, dopo la morte di Ezzelino III. La conseguente crisi dei ghibellini port\u00f2 alla loro fuga da Vicenza nel 1263 e l'occupazione Marostica, Malo, Thiene e Isola e la conseguente distruzione quasi completa delle fortificazioni dei comuni conquistati. La torre rimase integra e a testimonianza di ci\u00f2 ci sono diversi documenti che ne attestano i passaggi di propriet\u00e0. Del castellare, invece, si perdono le tracce storiografiche fino al secolo XV, quando lo storico Pagliarino attesta che la costruzione \u00e8 ancora distrutta.\nNel 1564 il Balanzon elenca fra i possedimenti di Nicolosa Loschi un \"castello sul monte\" in cui \u00e8 possibile intuire che venne costruita la casa-torre ancora oggi visibile sulle fondamenta del vecchio mastio. Sembra infatti appartenere alla seconda met\u00e0 del secolo XV, la ricostruzione della torre maggiore che per quasi due secoli era rimasta in stato di rudere, cercando di imitare la struttura precedente, ma adattandola allo stesso tempo ad un uso abitativo. Il castello rimase nelle propriet\u00e0 dei Loschi fino a Nicolosa Loschi che, alla sua morte nel 1581, lo pass\u00f2 al figlio Ippolito Fiocardi il quale nel 1625 ne deteneva ancora la propriet\u00e0. Da questo momento, fino all'estinzione della famiglia a inizio del XIX secolo, il castello rimase in mano ai Fiocardi, pur con gli alti e bassi che la famiglia sub\u00ec. Per tutto l'Ottocento pass\u00f2 a diversi proprietari (tra cui le suore Canossiane di Vicenza che lo usarono come luogo di villeggiatura per le suore e le alunne) e dal 1963 venne usato come posto adibito a feste e ritrovi paesani, ma l'entusiasmo alla fine scem\u00f2 e gi\u00e0 alla fine degli anni ottanta entr\u00f2 in decadenza. Nel 1993 venne messo in vendita e nel 1995 venne comprato dai coniugi Pierino e Marilisa Meggiorin, attuale proprietaria, che provvidero a restaurarlo tra il 1998 e il 2002.\nEconomia.\nL'indirizzo produttivo prevalente del settore primario, come in altri centri agricoli della pianura irrigua vicentina, consiste nella coltivazione di cereali (mais, frumento), legumi (soia) e foraggio per i diversi allevamenti di bestiame (costante ed inesorabile appare comunque il continuo declino di questa attivit\u00e0 economica). Il contributo, da parte delle attivit\u00e0 artigianali e industriali, all'economia locale \u00e8 pi\u00f9 consistente per i settori meccanico, edile (con la presenza di qualche impresa di grosse dimensioni e tecnologicamente avanzata), delle materie plastiche, e per quello dei materiali edili.\nQui ha sede la storica azienda Lima, produttrice di locomotive e locomotori giocattolo e di modellismo ferroviario che ha assorbito i marchi Rivarossi, Arnold e Jouef. Il vecchio stabilimento di Isola ormai \u00e8 vuoto e chiuso in quanto l'attivit\u00e0 \u00e8 stata acquistata dal gruppo inglese Hornby. Di recente \u00e8 nata ViTrains, azienda tutta vicentina formata da tecnici dell'ex Lima.\nAmministrazione.\nLa legge 25 marzo 1993 n. 81 ha introdotto l'elezione diretta del Sindaco insieme a quella dei Consiglieri, mentre prima il Primo Cittadino veniva eletto dal Consiglio Comunale eletto dal popolo. Le elezioni del 1990 sono state per Isola Vicentina le ultime in cui l'elezione del sindaco non \u00e8 avvenuta direttamente. Prima di tale data, quindi, la data di elezione non coincide necessariamente con quella della nomina per via della votazione che doveva essere fatta in sede di consiglio (potevano passare anche alcuni mesi): \u00e8 riportata la data della nomina. Durante la storia del paese, si \u00e8 anche assistito a quinquenni amministrati da pi\u00f9 di un sindaco."}
{"id": "225923", "revid": "15756", "url": "https://it.wikipedia.org/wiki?curid=225923", "title": "Filippo Rusuti", "text": "Biografia.\nDi questo pittore conosciamo molto poco; apparteneva, insieme a Jacopo Torriti e Pietro Cavallini, alla cosiddetta \"scuola romana\" attiva alla fine del XIII secolo.\nAgli inizi della sua attivit\u00e0 fu presente nella decorazione a fresco della Basilica Superiore di San Francesco ad Assisi, forse a fianco o al seguito di Jacopo Torriti: gli sono state attribuite alcune parti delle \"Storie della Genesi\", in particolare la \"Creazione di Adamo ed Eva\" e forse la \"Costruzione dell'arca\".\nUna sua celebre opera \u00e8 il registro superiore della decorazione musiva dell'antica facciata della chiesa romana di Santa Maria Maggiore, dove la presenza del cardinale Pietro Colonna ci consente di datare il mosaico tra il 1288 e il 1297. Gli storici dell'arte ritengono che il registro inferiore dello stesso mosaico, con le \"Storie della fondazione della chiesa liberiana\", sia da ritenersi un intervento di alcuni anni successivo e attribuibile a seguaci del Rusuti che lo realizzarono sui suoi disegni, ma in assenza del maestro.\nPer il resto Rusuti collabor\u00f2 con Torriti anche alla decorazione interna della stessa chiesa.\nSi \u00e8 ricostruita una presenza di Filippo Rusuti (col figlio Giovanni e con un \"Nicolaus Desmerz\") a Poitiers, in base ad una pi\u00f9 attenta lettura di documenti (ora perduti) che attestano un \"Filippus Bizuti\" o piuttosto \"Ruzuti\" nel 1309, nel 1316-17, al servizio dei re di Francia; ma forse anche al seguito di un Colonna presso la corte papale di Avignone.\nNon \u00e8 escluso, comunque, che, seguendo le commissioni dei Colonna, potrebbe essere tornato a Roma entro il secondo decennio del secolo.\nInfine, ancora per il tramite Colonna-Angioini, intorno al 1319 Rusuti si rec\u00f2 a Napoli presso la corte Angioina al seguito di Pietro Cavallini per la decorazione ad affresco della chiesa di Santa Maria Donnaregina, dove sono probabilmente sue le figure dei \"Profeti\". Ancora a Napoli realizz\u00f2 intorno al 1320 alcune scene della \"Vita di Cristo\" nella cappella Brancaccio della chiesa di San Domenico.\nAll'inizio di giugno 2010 l'artista e studioso Alfred Breitman ha attribuito a Filippo Rusuti, incontrando il consenso di storici dell'arte antica, il ciclo di affreschi scoperti in una torre del palazzo Senatoriale in Campidoglio.\nDopo un\u2019operazione di restauro, conclusa recentemente (ottobre 2018), all\u2019artista \u00e8 stata attribuita l\u2019icona della Madonna col Bambino della Basilica di Santa Maria del Popolo."}
{"id": "225924", "revid": "372624", "url": "https://it.wikipedia.org/wiki?curid=225924", "title": "Luigi Acquisti", "text": "Biografia.\nRicevette le prime impressioni di opere scultoree nella sua citt\u00e0 natale, dove pot\u00e9 ammirare, tra l'altro, capolavori di Antonio Rossellino, di Francesco di Simone Ferrucci da Fiesole, di Tommaso Fiamberti. Si rec\u00f2 quindi a studiare all'Accademia pontificia di Bologna, sotto l'influenza di Giuseppe Maria Mazza e di Angelo Pi\u00f2, ed esegu\u00ec in quella citt\u00e0 le sue prime opere.\nTrasferitosi, agli inizi del XIX secolo, a Roma, vi assorb\u00ec lo stile del Neoclassicismo, soprattutto ad opera di Antonio Canova, abbandonando il precedente stile settecentesco. Nel 1803 venne ammesso nell'Accademia di San Luca. \u00c8 sepolto alla Certosa di Bologna."}
{"id": "225932", "revid": "358232", "url": "https://it.wikipedia.org/wiki?curid=225932", "title": "Transessualismo", "text": ""}
{"id": "225933", "revid": "1305772", "url": "https://it.wikipedia.org/wiki?curid=225933", "title": "Palme", "text": ""}
{"id": "225934", "revid": "120507464", "url": "https://it.wikipedia.org/wiki?curid=225934", "title": "Claudio Dentes", "text": "Biografia.\nHa esordito con Ninni Carucci, Gianfranco Manfredi e Ricky Gianco verso la met\u00e0 degli anni settanta. Nel 1978 ha pubblicato su etichetta Mirto il suo primo album \"Pantarei\", un disco soprattutto strumentale al quale hanno collaborato musicisti quali Amedeo Bianchi, Beppe Sciuto, Donatello, Giorgio Cocilovo e Franco Cristaldi. \nNel 1986 produce il sesto album dei Krisma, \"Iceberg\", primo lavoro dopo il loro rientro in Italia dagli Stati Uniti e dal Regno Unito. Con lo pseudonimo di Otar Bolivecic ha poi prodotto i primi sei album di Elio e le Storie Tese, l'album \"Pat\u00e9 d'animo\" di Claudio Bisio e \"\u00c8 tornato Garibaldi\" degli Statuto. Nel 1993 Dentes ha prodotto assieme a Massimo Riva il primo album solista di Graziano Romani. \nAttorno al 2000 ha formato il gruppo dei Mercenaries, la stessa band che ha accompagnato Alberto Fortis nelle registrazioni di alcuni album e in concerto. Ha poi proseguito la sua attivit\u00e0 come turnista. Nel 2002 ha creato l'etichetta Sk-eye Music for Dreamers in societ\u00e0 con la francese Na\u00efve Records e ha distribuito in Italia gli album di Carla Bruni"}
{"id": "225943", "revid": "124575183", "url": "https://it.wikipedia.org/wiki?curid=225943", "title": "Publio Aurelio Stazio", "text": "Publio Aurelio Stazio \u00e8 un personaggio immaginario, protagonista di una serie di gialli storici ambientati nell'antica Roma, soprattutto sotto il regno di Claudio. Autrice della serie di romanzi \u00e8 la scrittrice italiana Danila Comastri Montanari.\nI romanzi si concentrano sulle vicende di Publio Aurelio Stazio, membro del Senato di Roma, che si trover\u00e0 sempre, in base alle circostanze e alla curiosit\u00e0, a risolvere vari delitti.\nPersonaggi principali.\nPublio Aurelio Stazio.\nPatrizio per nascita, senatore per scelta e detective per passione Publio Aurelio Stazio \u00e8 l'ultimo rampollo della nobilissima famiglia degli Aurelii, che fa risalire le proprie origini ad Anco Marzio. Cresce con scarse attenzioni da parte del padre, suo omonimo, un uomo autoritario, severo e violento, e della madre che, dopo aver divorziato, si risposa per ben cinque volte e va a vivere in Oriente; a prendersi cura di lui c'\u00e8 la nutrice Aglaia.\nAcquista la sua fortuna a sedici anni quando il padre muore in un banchetto, lasciandolo padrone delle ville, delle flotte, delle industrie e di tutte le ricchezze della famiglia, che l'amministratore Diomede \u00e8 riuscito a far prosperare nonostante il vizio del gioco del padre di Aurelio. Ci\u00f2 permette al giovane Publio di soddisfare tutte le sue ambizioni: viaggiare, studiare filosofia (\u00e8 un convinto epicureo anche se si lamenta di non riuscire a raggiungere l'atarassia epicurea e l'indifferenza verso i piaceri della vita) e, soprattutto, corteggiare le belle donne. Risulta allergico al matrimonio tanto che la sua unione con la nobile Flaminia, che sposa a ventidue anni, ha vita breve e va in frantumi dopo la morte del figlio ancora in fasce; da \"Cave Canem\" apprendiamo che Publio Aurelio dai tempi del divorzio, nel 34 d.C., non ha pi\u00f9 visto la moglie e non la rimpiange. Si riappacifica con lei nel corso di \"Morituri te salutant\". Si consola stringendo rapporti con numerosissime amanti, con poca o nessuna attenzione alle loro condizioni sociali, grazie alla sua ricchezza, al suo carisma e al suo bell'aspetto.\nCome tutti i membri dell'antica \"nobilitas\" presta servizio nelle legioni; nel 26 d.C. lo troviamo ad esempio sul \"limes\" renano; nell'episodio \"Nemesis\" Aurelio dichiara di aver prestato servizio sul Reno con la legione XIV \"Gemina\".\nCome se la vita sentimentale, i libri, gli amici e la politica non fossero abbastanza per lui, si ritrova immerso (quasi sempre esclusivamente per la propria curiosit\u00e0 o interesse personale) in vari delitti. Contando su vari aiutanti, efficientissimi anche se a volte non proprio fedeli, come il segretario Castore e l'amica Pomponia, riesce sempre a risolverli. \u00c8 poco interessato all'amministrazione e alle forme esteriori del suo rango (come la \"salutatio\" dei \"clientes\") lasciando che ad occuparsene sia il suo intendente Paride, il figlio di Diomede succeduto alla posizione del proprio padre. \u00c8 un caro amico dell'imperatore Claudio, che ha conosciuto verso il 19 d.C. e che gli \u00e8 stato maestro di Etrusco.\nCastore.\nTruffatore, ladro, ricattatore, falsario, imbroglione, il liberto Castore \u00e8 il miglior segretario che Aurelio possa avere, nonch\u00e9 il suo pi\u00f9 caro amico, compensando il padrone con una fedelt\u00e0 tutta sua, e, nonostante il suo atteggiamento irritante, ironico e sarcastico, la sua astuzia riesce spesso a cavare d'impiccio nelle situazioni pi\u00f9 difficili. Comperato da Aurelio ad Alessandria d'Egitto, strappato dal patibolo in quanto reo di aver rubato il tesoro dal tempio di Amon-Ra, il greco non sembra provare nessuna riconoscenza o rispetto per il suo signore, anzi, non si fa scrupolo di derubarlo e truffarlo ad ogni possibile occasione al fine di mettere in piedi attivit\u00e0 imprenditoriali spesso disoneste. Castore cura molto il proprio aspetto e non disdegna di attingere al guardaroba di Aurelio quando vuole dare bella mostra di s\u00e9. Malgrado ci\u00f2 \u00e8 efficientissimo nel raccogliere le informazioni necessarie riguardo delitti (o, all'occorrenza, belle donne), riuscendovi con un sistema che garantisce il minimo della fatica (per lui) e il massimo della spesa (per Aurelio), oltre a ricavarci una ricca \"cresta\". Egli stesso \u00e8 assai popolare con il gentil sesso ed \u00e8 un impareggiabile trasformista, essendo capace di assumere le sembianze di druido, sacerdote egizio, pompiere e rabbino. Naturalmente quest'arte non viene usata solo per le indagini del patrizio, ma anche per i suoi guadagni illeciti.\nParide.\nIntendente di Publio Aurelio, \u00e8 caratterialmente tutto il contrario del padrone: mite, timoroso degli dei, vegetariano e, soprattutto, onestissimo, cura in modo virtuoso le propriet\u00e0 e le ricchezze del dominus, che si rifiuta fortemente di farlo. Cagionevole di salute, \u00e8 l'unico dei tre principali abitanti della domus del senatore a essere sposato. Figlio di Diomede, che era stato l'intendente degli Stazi prima di lui, \u00e8 di quattro anni pi\u00f9 giovane di Aurelio.\nPomponia.\nMigliore amica del protagonista, \u00e8 una obesa signora dal grande appetito, energica e curiosa, ma anche dalla generosit\u00e0 infinita. Sempre in guerra con l'amica-rivale Domitilla per il titolo di matrona pi\u00f9 informata dell'Urbe, conosce ogni segreto dei suoi abitanti, grazie all'esercito di schiavi, ancelle \"et similia\" che paga per spiare i padroni. Con un cuore grande come il suo borsellino ha spesso aiutato i pi\u00f9 derelitti. Ha sposato il ricchissimo cavaliere Servilio, ed il loro \u00e8 un matrimonio d'amore. L'amica di Aurelio aveva un unico figlio, Quinto Servilo, caduto combattendo contro i Parti. La sua conoscenza, la memoria infallibile e la curiosit\u00e0 hanno spesso aiutato Aurelio nelle di lui indagini.\nPersonaggi secondari.\n\"Archimagirus\" della \"domus\" di Publio Aurelio sul Viminale. \u00c8 il miglior cuoco di Roma, famoso in tutta l\"'Urbe\" per le sue offelle di maiale.\nProvinciale, si arruola nella coorte dei vigili per puro amor di patria e spirito di giustizia e fornisce a Publio Aurelio fondamentale apporto in pi\u00f9 di un'indagine. Grazie alla conoscenza del senatore, ma soprattutto per merito della sua imbarazzante incorruttibilit\u00e0, diventa in poco tempo capo di una stazione dei vigili notturni.\nMedico a cui Publio Aurelio si rivolge non solo per le cure personali, della sua servit\u00f9, e personaggi incontrati durante i vari racconti, ma anche per l'analisi di cadaveri e tracce presenti sulle scene del delitto. Avanti con l'et\u00e0, si dimostra sempre molto preparato nel suo campo. Ha un debole per le donne, soprattutto se formose. Inoltre \u00e8 responsabile del \"valetudinarium\" finanziato da Aurelio.\n\u00c8 il marito di Pomponia e grande amico di Publio Aurelio Stazio. Appartiene all'ordine equestre e nutre ambizioni politiche. Come sua moglie, \u00e8 un grande estimatore del cibo e dello sfoggio di ricchezza che sfocia spesso nel cattivo gusto. Ha un carattere bonario e ama molto sua moglie, dalla quale ha avuto un figlio morto nella guerra contro i Parti.\nCritica.\nNegli intrighi che caratterizzano la serie di romanzi che hanno per protagonista il senatore sono stati riconosciuti vari riferimenti alle vicende dell'Italia contemporanea, con particolare riferimento alla politica."}
{"id": "225954", "revid": "37401", "url": "https://it.wikipedia.org/wiki?curid=225954", "title": "Complemento di pena o condanna", "text": ""}
{"id": "225958", "revid": "7336", "url": "https://it.wikipedia.org/wiki?curid=225958", "title": "Cappuccetto rosso", "text": ""}
{"id": "225959", "revid": "30610", "url": "https://it.wikipedia.org/wiki?curid=225959", "title": "Socio accomandatario", "text": "Il socio accomandatario (in inglese: general partner) \u00e8 un socio di una societ\u00e0 in accomandita semplice o per azioni che risponde solidalmente e illimitatamente per le obbligazioni sociali, perch\u00e9 si occupa della gestione amministrativa della societ\u00e0. A loro va la responsabilit\u00e0 amministrativa e rappresentativa della societ\u00e0 siccome i soci accomandanti gli hanno delegato tutto il potere gestionale. Quindi, tale categoria di soci accomandatari \u00e8 distinta dai soci accomandanti, che rispondono delle obbligazioni contratte dalla societ\u00e0 limitatamente alla quota conferita. I soci accomandatari hanno responsabilit\u00e0 illimitata, a differenza del socio accomandante.\nL'analogo della societ\u00e0 in accomandita nell'ordinamento statunitense \u00e8 la limited partnership (LP), in cui il socio accomandatario \u00e8 detto \"limited partner\": la parola stessa indica che ha la responsabilit\u00e0 limitata. Di solito, i fondi di venture capital assumono la forma giuridica LP. In altri fondi di private equity, un socio partecipante e accomandatario pu\u00f2 entrare se effettua un versamento minimo, che pu\u00f2 andare da 250.000$ ad alcuni milioni di dollari. L'obiettivo di questi fondi \u00e8 di finanziare delle aziende innovative che lavorano in un campo con un buon potenziale di sviluppo (anche startup, cio\u00e8 delle nano-cap) e di incentivare l'intraprendenza nel mondo del business. In pi\u00f9, questi fondi hanno l'obiettivo di ottenere un ritorno sull'investimento effettuato tramite private equity (acquisto di azioni non in borsa, over the counter OTC) anche nel medio termine, in 4-7 anni."}
{"id": "225961", "revid": "72396", "url": "https://it.wikipedia.org/wiki?curid=225961", "title": "Gioco d'azzardo patologico", "text": "Il gioco d'azzardo patologico (definito anche disturbo da gioco d'azzardo, azzardopatia o genericamente e impropriamente ludopatia) \u00e8 un disturbo psicologico rientrante nella categoria diagnostica dei disturbi del controllo degli impulsi.\nNel DSM-5 (2013) il gioco d'azzardo \u00e8 stato inquadrato nella categoria delle cosiddette \"dipendenze comportamentali\".\nDescrizione.\nAnalogamente ad una tossicodipendenza, il giocatore d'azzardo patologico mostra una crescente perdita di controllo nei confronti del gioco d'azzardo, aumentando la frequenza delle giocate, il tempo passato a giocare, la somma spesa nell'apparente tentativo di recuperare le perdite, investendo pi\u00f9 delle proprie possibilit\u00e0 economiche.\nOltre agli aspetti compulsivi, il gioco d\u2019azzardo patologico \u00e8 caratterizzato da tipiche distorsioni cognitive, come l\u2019illusione del controllo sugli esiti delle giocate e la distorta percezione delle cosiddette \"quasi vincite\", ovvero situazioni di gioco in cui si verifica una combinazione che si avvicina a quella scelta dallo scommettitore percepite come approssimazione di un successo e quindi come incentivo a proseguire con le scommesse. La forza di questa distorsione \u00e8 nota da tempo, tanto che le lotterie istantanee e le videolottery sono programmate ad arte per produrre una elevata frequenza di quasi vincite e incoraggiare cos\u00ec il giocatore a perseverare nel gioco.\nAlcuni studi hanno evidenziato come il fenomeno si diffonda particolarmente durante i periodi di crisi economica, quando le persone sono maggiormente inclini ad affidarsi alla fortuna nella speranza di ottenere dei guadagni facili che possano porre fine alle loro difficolt\u00e0 finanziarie.\nSintomi.\nIl giocatore \u00e8 diagnosticato affetto dal gioco d'azzardo patologico (DSM-IV, 1994) se presenta almeno cinque dei sintomi che seguono:\nGioco d'azzardo online.\nIl gioco online rappresenta la fusione del gioco d'azzardo patologico con la semplicit\u00e0 d\u2019accesso fornita dalla rete.\nIn primo luogo, il Web consente in ogni momento l\u2019accesso ad un\u2019immensit\u00e0 di giochi, ai quali l\u2019individuo viene invitato a partecipare tramite banner che illudono il giocatore di poter guadagnare ingenti cifre investendo una piccola quantit\u00e0 di denaro. Paradossalmente, alcuni studi hanno evidenziato come il fenomeno si diffonda in maniera esorbitante durante i periodi di crisi economica. Sembra, infatti che le persone siano maggiormente inclini ad affidarsi alla fortuna, nella speranza di ottenere dei guadagni facili che possano porre fine alle loro difficolt\u00e0 finanziarie .\nIn secondo luogo, mentre il giocatore d\u2019azzardo tradizionale era costretto a svolgere la propria attivit\u00e0 in luoghi ad essa deputati, Internet permette al giocatore di accedere ai casin\u00f2 direttamente dalla propria abitazione. La possibilit\u00e0 di giocare lontano dagli sguardi giudicanti delle altre persone riducono le possibilit\u00e0 che il giocatore prenda consapevolezza di avere un problema e si ponga dei limiti nel proprio agire. Inoltre, dal momento che risulta difficile verificare l\u2019et\u00e0 del giocatore, questo fenomeno rischia di coinvolgere anche i minori, nonostante la normativa legislativa vigente limiti il gioco d\u2019azzardo ai maggiorenni.\nAnche qui, come in altre Internet-dipendenze, il soggetto rimane imprigionato in un circolo vizioso, al punto da trascurare, nei casi patologici, i rapporti umani, sociali e familiari.\nIn Italia.\nIn Italia la cura del gioco d'azzardo patologico \u00e8 piuttosto recente. In alcune regioni i servizi per le dipendenze patologiche delle ASL hanno istituito specifiche \u00e9quipe (composte da medici, psicologi, assistenti sanitari, assistenti sociali, educatori, infermieri) che si occupano di diagnosi e cura del gioco d'azzardo patologico. Esistono inoltre associazioni che si occupano di auto mutuo aiuto. Il 13 gennaio 2017 sono stati aggiornati i livelli essenziali di assistenza includendo anche i trattamenti per la ludopatia.\nOgni operatore autorizzato \u00e8 obbligato a presentare sia le reali percentuali di vincita (ancora prima che il giocatore si iscriva al sito) che un numero italiano dove contattare l'assistenza e chiedere spiegazioni: questo permette di scremare molti operatori che inventano statistiche di sana pianta (l'ADM effettua costanti controlli in anonimo al fine di trovare possibili infrazioni) o non hanno un servizio clienti adeguato.\nQuando la puntata ha luogo con macchine da gioco funzionanti a norma di legge, ovvero fra enti che non violano le regole del gioco, non sussiste un reato di truffa e possiamo parlare di portali sicuri.\nL'Agenzia delle Dogane pubblica l'elenco aggiornato dei concessionari al gioco e di quelli autorizzati al gioco a distanza, unitamente alla \"blacklist\" dei siti illegali inibiti.\nTrattamento.\nEsistono diverse opzioni di trattamento per il gioco d'azzardo patologico: colloqui di supporto e sostegno psicologici, psicoterapia individuale o di gruppo, programmi residenziali, gruppi di auto-aiuto e, nei casi pi\u00f9 gravi, il trattamento farmacologico.\nIn Italia sono presenti anche i SerD, servizi pubblici del Sistema Sanitario Nazionale dedicati alla prevenzione, alla cura e al recupero delle persone che hanno problemi vari di dipendenza, compreso il gioco d\u2019azzardo patologico.\nInfluenza culturale.\nIl tema del gioco d'azzardo patologico \u00e8 trattato nei romanzi \"Il giocatore\" di Dostoevskij, \"La bottega dell'antiquario\" di Charles Dickens, nella novella \"Vierundzwanzig Stunden aus dem Leben einer Frau\" (1927) di Stefan Zweig e in molti altri romanzi, dove compaiono anche i casin\u00f2 online. \u00c8 presente anche in due dei romanzi di Antonio Manzini, \"Fate il vostro gioco\" e \"Rien ne va plus\".\nTra i film, \"Il giocatore - Rounders\" (\"Rounders\") del 1998 diretto da John Dahl.\nNel manga e anime Kakegurui, la protagonista Yumeko Jabami soffre di questo disturbo.\nNella serie televisiva \"Bones\" anche l'agente dell'FBI Seeley Booth \u00e8 affetto da questo disturbo."}
{"id": "225962", "revid": "18397", "url": "https://it.wikipedia.org/wiki?curid=225962", "title": "Soci accomandatari", "text": ""}
{"id": "225964", "revid": "287204", "url": "https://it.wikipedia.org/wiki?curid=225964", "title": "1\u00aa Lega", "text": "La 1\u00aa Lega (tedesco: 1. Liga; francese: 1\u00e8re Ligue) \u00e8 la minore delle due competizioni organizzate dalla Prima Lega, l'associazione di base del calcio elvetico, e in generale il quarto torneo nella struttura del campionato svizzero di calcio. \u00c8 formato da 3 gruppi di 14 squadre l'uno, tra le quali sei in totale possono essere Under-21. Ha assunto l'attuale denominazione nel 2012, allorquando si oper\u00f2 la scissione in due categorie dello storico campionato di Prima Lega.\nRegolamento.\nIl campionato interregionale svizzero si articola su 26 giornate di gioco, al termine delle quali vengono stilate le classifiche avvelendosi della differenza reti in caso di parit\u00e0.\nAccedono ai play-off, strutturati su due turni di andata e ritorno, le prime due classificate e le due migliori terze. Le formazioni under21 vi prendono parte solo se e nella misura in cui siano retrocesse simili compagini dalla Promotion League, venendo in alternativa sostituite dalle migliori escluse del proprio girone. Tra le due promosse, viene automaticamente dichiarata campione la migliore nei playoff o nella stagione in generale.\nLe ultime due classificate di ogni girone vengono retrocesse nei campionati regionali.\nStoria.\nLa Prima Lega nacque nel 1930 sulle ceneri della vecchia Serie A, all'epoca il massimo campionato elvetico, che aveva iniziato un piano triennale di profonda ristrutturazione. Dell'antico torneo mantenne il classico formato a tre gironi longitudinali, ma in seguito alla nascita della Lega Nazionale, che ne assorb\u00ec i migliori club, la Prima Lega fu declassata al rango cadetto e nel 1944, con la nascita della Lega Nazionale B, a quello di terzo campionato. Tale assetto si protrasse poi per quasi settant'anni.\nLe regole per l'ascesa in B mutarono negli anni. Fino al 2011 le prime 2 classificate di ogni gruppo e le 2 migliori terze disputavano i play-off per la promozione in Challenge League, mentre le ultime 2 retrocedevano in Seconda Lega Interregionale. La stagione 2011-2012, diversamente dalle precedenti, non assegn\u00f2 promozioni ma qualific\u00f2 7 squadre alla nuova Prima Lega Promotion.\nCampioni e promossi.\nQuesto \u00e8 l'albo d'oro della 1\u00aa Lega, ovvero della quarta serie elvetica, secondo i cambiamenti stabiliti dalla Federazione negli ultimi 10 anni:"}
{"id": "225966", "revid": "125387442", "url": "https://it.wikipedia.org/wiki?curid=225966", "title": "Eugene Cernan", "text": "Biografia.\nEugene Cernan fu un americano di seconda generazione, di ascendenza ceca e slovacca. I nonni giunsero in America prima dell'inizio della Prima Guerra Mondiale e, come molti cechi e slovacchi, si stabilirono nei pressi di Chicago. Dopo aver frequentato le scuole dell'obbligo, Cernan si iscrisse alla Purdue University, la stessa universit\u00e0 frequentata da Neil Armstrong che era un anno pi\u00f9 avanti. Consegu\u00ec la laurea in ingegneria elettrica nel 1956. \nServizio in marina.\nDopo la laurea, Cernan divent\u00f2 un Ensign (alfiere) della Marina statunitense e fu collocato inizialmente sulla USS \"Saipan\". In seguito frequent\u00f2 corsi di addestramento di volo presso il Whiting Field, il Barron Field, la Naval Air Station Corpus Christi, e la Naval Air Station Memphis. Dopo aver completato l'addestramento sul T-28 Trojan, T-33 Shooting Star, e sul F9F Panther, Cernan divent\u00f2 un aviatore di marina. Dopo il completamento del suo incarico a Miramar in California, complet\u00f2 la sua istruzione conseguendo nel 1963 il Master of Science in ingegneria aeronautica presso la U.S. Naval Postgraduate School.\nDurante la sua carriera in marina Cernan collezion\u00f2 pi\u00f9 di 5000 ore di volo, di cui 4800 su aerei a reazione. Effettu\u00f2 anche 200 atterraggi su portaerei.\nCarriera nella NASA.\nNel 1963 venne chiamato dalla NASA ed entr\u00f2 a far parte del secondo gruppo di astronauti selezionati per i voli nello spazio. La sua prima missione \u00e8 stata quella realizzata con Gemini 9 il 3 giugno 1966 insieme a Thomas Stafford. In quell'occasione Cernan fu il terzo uomo, dopo Aleksej Archipovi\u010d Leonov e Edward H. White, ad effettuare un'attivit\u00e0 extraveicolare, anche se dovette interrompere la passeggiata nello spazio a causa dell'appannamento del vetro del casco, che impediva una visione normale. Cernan e Thomas Stafford ebbero assegnata questa missione quali piloti sostituti dato che i membri dell'equipaggio originale, composto da Charles Bassett e Elliott See, erano deceduti precipitando con il loro caccia durante un'esercitazione.\nLa sua seconda missione fu il volo su Apollo 10, partito alle 12.49 di domenica 18 maggio 1969, di nuovo assieme a Thomas P. Stafford e John W. Young. Era la missione preparatoria per lo sbarco sulla Luna, Il LM \"Snoopy\", con Cernan e Stafford a bordo, si avvicino alla superficie della Luna fino a 15.243\u00a0m. Al momento del ritorno, prima di ricongiungersi col modulo di comando/servizio chiamato Charlie Brown guidato da John W. Young, ebbero un problema potenzialmente molto pericoloso. A seguito di un errato doppio comando dato ai computer di bordo, il LEM cominci\u00f2 a roteare vorticosamente in tutte le direzioni, rischiando il blocco cardanico. Un problema simile era accaduto anche a Neil Armstrong e David Scott nella missione Gemini 8. Proprio ripensando a quell'esperienza, Thomas Stafford prese il comando manuale del Lem e riusc\u00ec a risolvere la situazione, proprio come aveva fatto Armstrong. Durante la missione Apollo 17, la sua terza missione spaziale partita il 6 dicembre 1972 e unico lancio avvenuto in notturna, Eugene Cernan fu l'undicesimo uomo a mettere il piede sulla Luna. Fu la missione che segn\u00f2 la permanenza pi\u00f9 lunga sul suolo lunare. Cernan e Smith restarono sul suolo lunare per 3 giorni e compirono pi\u00f9 di 22 ore di attivit\u00e0 extraveicolari. Cernan \u00e8 l'ultimo uomo ad aver lasciato la Luna, dato che il suo compagno di missione Harrison H. Schmitt, dodicesimo e ultimo uomo a mettere il piede sulla Luna, rientr\u00f2 nel LM Challenger poco prima di lui. Erano le 05:40 UT del 14 dicembre 1972. Durante questo viaggio scrisse sul suolo lunare le iniziali della figlia prima di partire.\nCernan, insieme a Jim Lovell e John Young, \u00e8 una delle uniche tre persone ad aver viaggiato due volte dalla Terra alla Luna, uno dei soli dodici uomini che hanno camminato sulla Luna e l'unico uomo ad aver effettuato due volte la discesa verso la Luna a bordo di un LEM (Apollo 10 e Apollo 17). Inoltre, come membro dell'Apollo 10, condivide il record di velocit\u00e0 per mezzi pilotati di 39.897\u00a0km/h (11.083\u00a0m/s) durante il ritorno dalla luna il 26 maggio 1969.\nDopo la carriera nella NASA.\nLasciata la NASA Cernan divenne vicepresidente del \"Carol Petroleum\" a Houston, Texas. Nel 1981 fond\u00f2 la sua ditta di consulenza per i voli nello spazio.\nNell'anno 1999 Cernan pubblic\u00f2 il libro \"The Last Man on the Moon\". Qui descrive le sue esperienze nello spazio e come ebbe l'impressione di essere osservato da altre persone in quelle occasioni. Nel 2018 \u00e8 stata pubblicata l'edizione italiana dell'autobiografia, intitolata \"L'ultimo uomo sulla Luna.\"\nMor\u00ec il 16 gennaio 2017 all'et\u00e0 di 82 anni, presso un ospedale di Houston. Oggi riposa nel Texas State Cemetery di Austin, Texas."}
{"id": "225977", "revid": "729019", "url": "https://it.wikipedia.org/wiki?curid=225977", "title": "Castres Olympique", "text": "Il Castres Olympique \u00e8 un club francese di rugby a 15 che milita nel Top 14.\nFondato nel 1906, vanta 5 titoli di campione di Francia, il pi\u00f9 recente nel 2018.\nGioca le proprie partite allo Stade Pierre Fabre, uno dei pi\u00f9 piccoli nella Top 14 con una capacit\u00e0 di 12.500. Indossa divise di colore blu e bianco.\nStoria.\nNel 1898 diversi ex studenti del collegio coll\u00e8ge di Castres (oggi coll\u00e8ge Jean-Jaur\u00e8s) si incontrarono in un bar del centro citt\u00e0, in Place Nationale (oggi ribattezzata Place Jean-Jaur\u00e8s), e decisero di creare una squadra di rugby. Per i primi anni questa squadra ha fatto parte di una polisportiva fino al 1906, quando insoddisfatti dello scarso peso decisorio all'interno del club, i membri della sezione di rugby decisero di abbandonare la polisportiva e creare un club indipendente. Nacque il Castres Olympique e i suoi colori furono cambiati da giallo e nero all'attuale blu, bianco e grigio.\nIn soli 15 anni il club raggiunse il vertice delle competizioni nazionali diventando uno dei club con pi\u00f9 apparizioni nella massima serie.\nNel 1948 al Parc Lescure di Bordeaux, il Castres conquist\u00f2 il primo trofeo con una vittoria nella Coupe de France contro i futuri campioni nazionali del per 6-0.\nQuesta vittoria segna l'inizio dei tre anni, tra il 1948 e il 1950, pi\u00f9 ricco di successi: nel 1948-49 vinse il suo primo titolo di campione di Francia battendo lo in finale per 14 a 3 grazie a tre mete (Jean Matheu, Ren\u00e9 Coll e Armand Balent).\nLa stagione successiva il secondo titolo consecutivo giunse battendo il 11 a 8 grazie a 3 mete (Armand Balent, Jean Matheu e Robert Espanol).\nA partire dagli anni '60 il club ebbe stagioni mediocri ed un costante declino fino a quando nel 1988 l'imprenditore farmaceutico Pierre Fabre, decise di rilevare il club e riportarlo al suo antico splendore.\nIl campionato 1992-93 venne vinto da Castres che batt\u00e9 14-11 , ma la finale divenne famosa per un clamoroso errore arbitrale: Gary Whetton marc\u00f2 la meta decisiva per Castres ma il difensore del Grenoble Franck Hueber aveva toccato per primo la palla nell'area di meta, nonostante ci\u00f2 l'arbitro Daniel Salles assegn\u00f2 la meta. Questo errore consegn\u00f2 il terzo titolo a Castres. Salles ammatter\u00e0 l'errore 13 anni dopo.\nDue anni dopo (1994-95) fu di nuovo finale ma questa volta dovette arrendersi ai campioni in carica del .\nNel campionato 2012-13 l'inaspettata finale consegna a Castres il quarto titolo battendo i campioni d'Europa di 19-14. L'anno successivo, dopo un sesto posto la fase regolare ed aver battuto e ai play-off, in finale si ripet\u00e9 il confronto con i provenzali che per\u00f2 ebbero la meglio per 18-10.\nCastres conquist\u00f2 il quinto Bouclier de Brennus nel 2017-18, contro il col punteggio del 29-13, dopo aver battuto lo e ai play-off. Questa \u00e8 la prima volta che una squadra classificata sesta nella stagione regolare vince il titolo.\nStadio.\nLo Stadio Pierre Fabre \u00e8 lo stadio utilizzato dal Castres Olimpique. Inaugurato nel 1907, dal 1957 portava il nome di Jean Pierre-Antoine, giocatore di club che mor\u00ec all'et\u00e0 di 35 anni a causa di un infortunio alla testa durante una partita allo Stade Ponts Jumeaux di Tolosa contro il Montr\u00e9jeau.\nIl 20 luglio 2013 mor\u00ec il proprietario del team, Pierre Fabre, in sua memoria lo stadio \u00e8 stato ribattezzato col suo nome durante la cerimonie in occasione della partita di Castres con Montpellier il 9 settembre 2017."}
{"id": "225980", "revid": "255521", "url": "https://it.wikipedia.org/wiki?curid=225980", "title": "Terza legge della dinamica", "text": ""}
{"id": "225984", "revid": "120042934", "url": "https://it.wikipedia.org/wiki?curid=225984", "title": "Agostino Steffani", "text": "Biografia.\nNacque nel 1655 a Castelfranco, nella Repubblica di Venezia. Formatosi con Francesco Cavalli, divenne cantante del coro di San Marco a Venezia. Ferdinando Maria di Baviera e la sua consorte Enrichetta Adelaide di Savoia che l'ascoltavano a Padova, ne provarono tanto piacere che chiesero al capo coro di poterlo portare alla loro corte Wittelsbach a Monaco di Baviera, promettendo di provvedere ai suoi bisogni e di assicurargli un avvenire.A Monaco fu affidato al maestro di musica Johann Kaspar Kerll. Nel 1672 fu portato a Roma alle cure di Ercole Bernabei. Sotto un tale maestro, i progressi del ragazzo furono rapidi. Steffani era entrato in seminario dopo avervi fatto i suoi studi, ricevette la tonsura e prese il titolo di abate, che conserv\u00f2 sempre.\nDivenuto un distinto compositore, scrisse dapprima per la chiesa, in particolare pi\u00f9 messe per la cappella dell'elettore di Baviera a Monaco di cui divenne organista di Corte dal 1675. Non aveva che diciannove anni quando pubblic\u00f2 una raccolta di salmi a otto voci nei quali si nota gi\u00e0 una certa arte di scrivere. Questa raccolta fu seguita da sonate per quattro strumenti e duetti a due voci con basso continuo, opera di pi\u00f9 grande merito e che vengono spesso messi in parallelo con quelli di Clari, che li prese a modello.Tutte queste opere, composte per la corte di Monaco, furono pi\u00f9 tardi ricompensate dalla nomina ad abate di Lipsia.\nNel 1681 Steffani scrisse la sua prima opera intitolata \"Marco Aurelio\", il successo gli fece ottenere il posto di direttore della musica da camera dell'elettore. Quattro anni dopo, fu incaricato della composizione del \"Servio Tullio\" opera seria in tre atti per il matrimonio dell'elettore Massimiliano-Emanuele con l'arciduchessa Maria Antonietta d'Austria. La bellezza di quest'opera aument\u00f2 il suo prestigio e gli fece pervenire molte proposte da parecchi principi di Germania che desideravano averlo come maestro di cappella. Steffani accett\u00f2 quella dell'elettore di Brunswick, padre di Giorgio I, re di Inghilterra.Poco tempo dopo la rappresentazione del \"Servio Tullio\", diede a Brunswick, nello stesso anno, \"Il Solone\", opera seria in tre atti, seguita da \"Alarico il Baltha, cio\u00e8 l'Audace, re de' Gothi\" nel 1687, \"Henrico detto il Leone\" nel 1689, \"Alcide\" nel 1692, \"Alexandre l'orgueilleux\" nel 1695, \"Roland\" nel 1696, \"Alcibiade\" nel 1697, \"Atalanta\" nel 1698 e \"Il trionfo del fato\" nel 1699. Le ultime cinque opere furono anche tradotte in tedesco e rappresentate ad Amburgo.\nIl duca di Brunswick aveva affidato la direzione del suo teatro a Steffani, ma i dispiaceri causatigli dalle polemiche e dalle pretese dei cantanti, furono il motivo che lo indusse a dare le dimissioni da quest'incarico. Non conserv\u00f2 che quella di compositore, ma non mise pi\u00f9 il suo nome sotto le ultime composizioni, perch\u00e9 il duca lo mandava spesso in missione diplomatica. Le sue opere portarono quindi spesso il nome di Gregorio Pira, il suo copista.\nDal 1709 si dedic\u00f2 alla carriera diplomatica e nel 1710 lasci\u00f2 il suo posto di maestro di cappella, designando H\u00e4ndel come suo successore. Dopo una lunga assenza dalla sua patria Steffani vi torn\u00f2, nel 1720, passando tutto l'inverno di quell'anno a Roma, ospitato spesso dal cardinale Ottoboni che amava far eseguire le sue opere.\nEletto membro onorario dell'Academy of Vocal Music di Londra nel 1724, fu invitato a inviare alcune opere e per tale occasione Steffani compose un madrigale, seguito dall'istruzione \"Segue Madrigale\" e introdotto dal duetto da camera \"La canzona che volete\", probabilmente ascrivibile a Steffani.\nNel 1727, ritorn\u00f2 in Italia dove incontr\u00f2 H\u00e4ndel per l'ultima volta, componendo un \"Dixit Dominus\" /\"Stabat mater\", opera della maturit\u00e0 e del suo tormentato fervore religioso. Poco tempo dopo fece ritorno ad Hannover e, obbligato a recarsi a Francoforte, si ammal\u00f2 e mor\u00ec nel giro di qualche giorno a settantatr\u00e9 anni, nel 1728.\nA lui \u00e8 dedicato il Conservatorio Statale di musica della sua citt\u00e0 di origine, Castelfranco Veneto.\nOpere.\nNon si conoscono a tutt'oggi le opere di Steffani nella loro interezza, sia per la rarit\u00e0 dei manoscritti, sia perch\u00e9 molte pur essendo di sua mano, portano un nome diverso, si sa che scrisse diversi oratori ma i titoli ci sono ignoti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "225988", "revid": "287204", "url": "https://it.wikipedia.org/wiki?curid=225988", "title": "Bercenay-le-Hayer", "text": "Bercenay-le-Hayer \u00e8 un comune francese di 143 abitanti situato nel dipartimento dell'Aube nella regione del Grand Est.\nQuesto comune ha avuto origine nel 1999 dallo scioglimento del comune di Val-d'Orvin."}
{"id": "225990", "revid": "125311339", "url": "https://it.wikipedia.org/wiki?curid=225990", "title": "Moto Laverda", "text": "La Moto Laverda (\"L\u00e0verda\" ) \u00e8 stata una casa motociclistica italiana fondata a Breganze nel 1949. Dopo essere stata acquistata prima dal gruppo Aprilia nel 2000 e successivamente dal gruppo Piaggio nel 2004 \u00e8 stata definitivamente chiusa nel 2006 in seguito alla morte di Massimo Laverda, persona chiave nella direzione dell\u2019azienda.\nStoria.\nL'idea di costruire motocicli venne a Francesco Laverda, dottore in fisica e direttore tecnico della gi\u00e0 importante azienda di famiglia, che da quasi un secolo produceva macchine agricole, dopo un breve inizio nella costruzione di orologi per torri e campanili.\nVista la grande richiesta di veicoli per il trasporto personale, creatasi nel secondo dopoguerra, nel 1947 pens\u00f2 di realizzare un motociclo adatto alle esigenze dell'epoca.\nIl lavoro di progettazione e sviluppo venne effettuato, nei ritagli di tempo libero, in coppia con il tecnico Luciano Zen, riuscendo a costruire il prototipo funzionante. Si trattava di una motoleggera con robusto telaio in lamiera stampata e motore a 4 tempi, dotata di sospensione integrale e di un futuristico braccio metallico pressofuso cavo che forma la parte sinistra del forcellone oscillante e contiene il gruppo frizione-cambio-trasmissione. Il prototipo diede ottimi risultati, particolarmente nei consumi: testato dalla rivista \"Motociclismo\", nel 1948, segn\u00f2 una percorrenza di oltre 60 km con un litro di benzina su percorso misto. Tuttavia il braccio pressofuso aveva un costo di produzione assai elevato e si decise per una soluzione pi\u00f9 tradizionale ed economica.\nIndividuato lo standard tecnico definitivo della motoleggera, Francesco Laverda dovette superare l'iniziale ostilit\u00e0 dei fratelli che guardavano con diffidenza alla possibilit\u00e0 di impegnare l'azienda in un campo produttivo tanto diverso dalle macchine agricole, per fondare la \"S.A.S Dottor Francesco Laverda &amp; Fratelli\", il 13 ottobre 1949.\nIl primo modello fu la \"Laverda 75\", presentata nel 1950. La 75 partecip\u00f2 a numerose gare su svariati circuiti cittadini, nel 1951 con 4 moto di serie in versione sport partecip\u00f2 ufficialmente alla Milano-Taranto ottenendo il 4\u00b0 5\u00b0 6\u00ba e 10\u00ba posto della categoria 75.\nNel 1952 alla Milano Taranto (1.410\u00a0km) le Laverda 75 occuparono le prime cinque posizioni in classifica. Al motogiro d'Italia del 1953 (3.049\u00a0km) la Laverda 75 guidata dal pilota Guido Mariani vinse nella sua categoria alla media di 81,372\u00a0km/h seguirono altre 3 moto entro i primi 5 vincendo cos\u00ec la Coppa d'Oro Dragoni. Alla Milano Taranto dello stesso anno si conferm\u00f2 il dominio della Moto Laverda con la vittoria del pilota E.Fontanili alla media di 82.288\u00a0km/h.\nNel 1954 al Motogiro conquista i primi 10 posti della 75 cm\u00b3 e compare anche la 100 cm\u00b3 che ottiene i primi due posti. Nell'arco degli anni le piccole Laverda 75 e 100 riescono a monopolizzare le categorie delle piccole cilindrate, il modello 100 cm\u00b3 riusc\u00ec in molte gare a superare le medie delle pi\u00f9 grosse 125.\nNel 1957 furono abolite rispettivamente: la Milano Taranto, il Motogiro d'Italia e progressivamente tutte le altre corse su strada causa il grave incidente avvenuto durante la Mille Miglia dello stesso anno.\nNel 1958 la moto Laverda presenta 4 modelli: due ciclomotori (Turismo 94.000 lire e Sport 102.000 lire) e due moto 100 cm\u00b3 (Gran Turismo 176.000 lire e la Sport Lusso 176.000 lire)\nNel 1959 fu presentato il Mini-Scooter da 49 cm\u00b3 a quattro tempi e a 2 marce, marce che nel 1961 furono portate a 3 e l'anno successivo affiancato da un 60 cm\u00b3 inizialmente destinato al mercato inglese.\nNel 1961 viene presentata la 200 Twin, moto con motore di 200 cm\u00b3 bicilindrico frontemarcia 4 tempi. Ebbe un buon successo e fu esportata anche in America. Ne verranno prodotti circa 4500 esemplari.\nNel 1964 presenta un piccolo ciclomotore a 2 tempi monomarcia, il Laverdino 49, dall'economico prezzo di 50.000 lire, ma dotato di interessanti innovazioni tecniche, come il serbatoio in materiale plastico e i freni a disco con comando a filo.\nNel 1965 al Motosalone di Milano viene presentata una moto 125 cm\u00b3 4 tempi monocilindrica orizzontale di cui saranno disponibili 4 versioni: Sport, Trail, America e Regolarit\u00e0 Corsa.\nNel 1964 Massimo Laverda, figlio del fondatore Francesco, imprime una svolta importante alla gamma del marchio di Breganze. Decide di sviluppare moto di grossa cilindrata e presenta due anni dopo la Laverda \"650 cm\u00b3\", cui seguir\u00e0 l'anno successivo la \"750 cm\u00b3\" che otterr\u00e0 un notevole successo commerciale.\n\u00c8 del 1970 la Laverda \"SF 750\" che verr\u00e0 prodotta fino al 1975 insieme alla versione Competizione denominata \"750 SFC\", plurivittoriosa nelle gare riservate alle moto di serie e nelle gare di durata. Potenza 72 CV velocit\u00e0 220\u00a0km/h. Tra il 1971 ed il 1976 furono prodotte 600 unit\u00e0 in tre versioni.\nAll'inizio degli anni 70 nasce anche una serie di maximoto di cilindrata 1000 cm\u00b3 o 1200\u00a0cm\u00b3 che giunger\u00e0 fino alla fine degli anni ottanta. Queste maxi moto tre cilindri anticiperanno la tendenza futura verso le grosse cubature. Saranno moto robuste, ma pesanti da condurre. Da segnalare le serie \"Jota\" (soprattutto nelle versioni bicolore) e \"3CL\" a tre cilindri.\nNel 1978 fu costruita la 500 Formula 52 CV 152\u00a0kg per la quale fu organizzato un trofeo monomarca di 6 prove su vari circuiti e che venne disputato per 4 anni fino al 1981.\nLa Laverda 6 cilindri venne prodotta in due soli esemplari ma aveva soluzioni d'avanguardia derivate dalle vetture di Formula 1: Motore 6 cilindri a V di 90\u00b0 longitudinale 995,45 centimetri cubi, distribuzione comandata a catena con doppio albero a camme in testa quattro valvole per cilindro, lubrificazione a carter secco con doppia pompa e serbatoio dell'olio separato. Alimentazione per mezzo di sei carburatori monocorpo invertiti, raffreddamento a liquido, cambio a 5 marce trasmissione ad albero cardanico. Il progetto venne realizzato da Giulio Alfieri e portato in gara sperimentalmente da Nico Cereghini nel 1978. Telaio in traliccio al cromo molibdeno, potenza 140 CV, interasse 1470 mm, peso 216\u00a0kg, velocit\u00e0 oltre 270\u00a0km/h. Nel 1979 fu cambiato il regolamento e le moto con pi\u00f9 di 4 cilindri non poterono pi\u00f9 correre quindi non partecip\u00f2 ad altre gare.\nLe ultime evoluzioni del tre cilindri di 1000 cm\u00b3 degli anni '80 avranno scelte estetiche nuove rispetto alle linee tradizionali e saranno rinnovati in alcuni dettagli importanti del motore, come la fasatura da 180\u00b0 ai 120\u00b0.\nIl modello RGS1000 (1982) si presenter\u00e0 con un'estetica avveniristica per il periodo, con linee filanti e ben raccordate, e soluzioni originali come le pedane regolabili (dispositivo brevettato) e il tappo del serbatoio nel cupolino. A questo modello si aggiungeranno le versioni RGA, Jota, Executive (dedicata al turismo) e la SFC, modello dalle velleit\u00e0 pi\u00f9 sportive.\nSe inizialmente la Laverda RGS 1000 ebbe un buon successo commerciale, gli anni successivi, a causa di una concorrenza sempre pi\u00f9 agguerrita e propositiva, videro invecchiare velocemente il modello e le varianti proposte. La causa principale era nel reale invecchiamento del suo progetto strutturale risalente alla fine degli anni '70 e quindi nella mancanza di adeguati investimenti atti al rinnovamento tecnologico del modello e le richieste calarono avviando quel processo di difficolt\u00e0 che, nella seconda met\u00e0 degli anni '80, porter\u00e0 la fabbrica alla chiusura.\nLe versioni sportive delle moto Laverda sono state sempre contraddistinte dal colore arancio, divenuto nel tempo un marchio di fabbrica.\nLe cilindrate inferiori di 350 cm\u00b3 e 500 cm\u00b3 non vengono comunque abbandonate e affiancano i modelli di pi\u00f9 elevata cubatura. Vengono prodotti anche modelli di piccola cilindrata che ottengono un lusinghiero successo di vendite come la serie delle Laverda LZ.\nDopo una prima chiusura, negli anni '90 viene tentata una rinascita produttiva, ma l'azienda registra una fase di profonda crisi finanziaria e di mercato.\nNell'ottobre 1993 nasce la \"I.Mo.La. SpA\" (International Moto Laverda), che vede impegnate, in tempi diversi, tre famiglie imprenditoriali venete in tre settori diversi: Paolo e Valentino Brazzale, settore alimentare; Nadir e Roberto Spezzapria titolari della Forgital, settore meccanico, e Francesco Tognon, promotore dell'iniziativa, settore abbigliamento. Abbandonata la sede storica (ceduta nel frattempo al Gruppo Diesel), la produzione viene riavviata in un piccolo opificio di 5.000\u00a0m\u00b2, sito nel comune di Zan\u00e8, mantenendo a Breganze solo la sezione ricambi. Nei primi due anni le nuove moto vennero vendute esclusivamente sui mercati esteri, tornando alla distribuzione sul mercato italiano nel 1995. Il primo bilancio mostrava un fatturato di 200 milioni di lire, ma nel '95 sal\u00ec a 9 miliardi, nel '96 a 18 miliardi e nel 1997 32 miliardi, con 1500 moto vendute all'estero. Il 1998 \u00e8 l'anno del ritorno nel mercato italiano, con modelli come la \"Ghost\" e la Ghost Strike, equipaggiati di motore bicilindrico frontemarcia raffreddato ad aria con una cilindrata 668 cm\u00b3 e dotate di telaio a traliccio in tubi di acciaio.\nI suddetti modelli vengono affiancati da un pi\u00f9 evoluto motore 750 cm\u00b3 raffreddato a liquido. La Strike 750 e il modello 750 \"S\" equipaggiati di motore bicilindrico fronte marcia saranno dotate di telaio scatolato. A queste si aggiungeranno le versioni di 650 cm\u00b3, come la \"Legend\", la \"Caf\u00e8 racer\" e la \"Black strike\", oltre al modello pi\u00f9 stradale \"Formula\", il pi\u00f9 sportivo in tutta la gamma (che partecip\u00f2 anche a qualche gara in Inghilterra nella Superstock con il team Alto Performance Racing).\nNonostante la componentistica di alto livello, come i freni Brembo, cerchi forgiati Marchesini, sospensioni Paioli, e le ottime doti dinamiche, queste moto non riusciranno per\u00f2 a fare breccia nei cuori degli appassionati portando ad una nuova chiusura della produzione, schiacciata da quella nipponica e da quella della Ducati.\nNel 2000 \u00e8 stata acquisita dall'Aprilia entrando a far parte del gruppo che comprendeva anche Moto Guzzi.\nNel 2000 \u00e8 stata presentata la \"Lynx 650\", una naked con telaio misto tubi a traliccio in acciaio e piastre in alluminio, con motore di derivazione Suzuki SV 650; questo modello non \u00e8 mai entrato in produzione, ma pu\u00f2 essere considerato l'antenato dell'Aprilia Shiver 750.\nAl Motorshow 2002 \u00e8 stata presentata la \"SFC1000\" (dotata del motore bicilindrico a V di Aprilia), per poi essere ripresentata in versione definitiva al Salone di Milano nel settembre del 2003. Era pronta per entrare in produzione in una serie limitata di 549 veicoli (come la prima serie SFC) e successivamente in una seconda serie pi\u00f9 economica, ma poi il gruppo Aprilia nel 2004 \u00e8 stato ceduto al gruppo Piaggio. Negli ultimi anni Laverda commercializzava una serie di scooter (il SYM Joyride rimarchiato Laverda Phoenix) e quad di importazione.\nMassimo Laverda, uomo fondamentale per il marchio e per i suoi successi, \u00e8 morto il 26 ottobre 2005 per arresto cardiaco.\nLa produzione termina ufficialmente nel 2006.\nProduzione.\nModelli storici della Moto Laverda:\nL'ultima gamma.\nMotociclette\nQuad\nScooter"}
{"id": "225991", "revid": "287204", "url": "https://it.wikipedia.org/wiki?curid=225991", "title": "Bourdenay", "text": "Bourdenay \u00e8 un comune francese di 103 abitanti situato nel dipartimento dell'Aube nella regione del Grand Est.\nQuesto comune ha avuto origine nel 1999 dallo scioglimento del comune di Val-d'Orvin."}
{"id": "225992", "revid": "1745361", "url": "https://it.wikipedia.org/wiki?curid=225992", "title": "Ruteni", "text": "Il termine ruteni \u00e8 un esonimo di origine latina, usato fin dal medioevo come designazione per gli slavi orientali, in particolare quelli che vivevano nelle regioni degli stati moderni dell'Ucraina e della Bielorussia. Il termine fu inizialmente utilizzato, a partire dall'XI secolo, come designazione esonimica per la popolazione del grande stato slavo orientale (Rus' di Kiev). Nell'ex monarchia austro-ungarica, lo stesso termine (tedesco: Ruthenen) \u00e8 stato impiegato (fino al 1918) come designazione esonimica ufficiale per l'intera popolazione slava orientale entro i confini della monarchia.\nNei possedimenti polacco-lituani, tutti gli slavi cattolici di rito bizantino, che si erano uniti alla Chiesa cattolica nel 1596, furono designati come \"ruteni\". Il loro rito liturgico era chiamato \"rito ruteno\" e la loro chiesa era chiamata \"Chiesa cattolica rutena\". In epoca moderna \u00e8 rappresentata dalla Chiesa greco-cattolica ucraina e Chiesa greco-cattolica bielorussa.\nNei possedimenti asburgici, anche i cattolici slavi di rito bizantino nelle regioni nord-orientali del regno d'Ungheria furono designati come ruteni. Dall'Unione di U\u017ehorod (1646), fu creata l'Eparchia di Muka\u010devo, designata anche dal suo rito ruteno. Nel tempo furono create anche altre diocesi. In seguito furono riorganizzati nella moderna Chiesa greco-cattolica rutena, la moderna Chiesa greco-cattolica slovacca, e la moderna Chiesa greco-cattolica ungherese. \nGli slavi ortodossi di quelle regioni erano designati dai cattolici come \"ruteni non uniti\".\nRuteni carpatici.\nUn termine specifico \"ruteni carpatici\" (carpato-ruteni) designa gli abitanti della Rutenia carpatica (in generale), ma a volte \u00e8 anche usato come esonimo (antiquato) per i Russini moderni. Questi ultimi parlano il russino, un idioma appartenente al ceppo delle lingue slave orientali. Nella zona di origine i russini sono stati in gran parte assimilati alle nazioni di cui fanno parte. Molti russini emigrati negli Stati Uniti e in Canada, di cui il pi\u00f9 famoso \u00e8 l'artista Andy Warhol, mantengono le loro tradizioni.\nLa parola \u00e8 una contaminazione latineggiante di \"rusyn\" che indicava gli abitanti della Rus' di Kiev. Si tratta di popolazioni slave che vivevano nelle foreste dell'Ucraina settentrionale almeno dal VI secolo e non di \"piccola Russia\", ovvero i russi di frontiera; perci\u00f2 soprattutto tra i secoli XVI e XVIII indic\u00f2 per estensione tutti coloro che oggigiorno vengono identificati etnicamente come ucraini."}
{"id": "225993", "revid": "81195", "url": "https://it.wikipedia.org/wiki?curid=225993", "title": "Cpk-mb", "text": ""}
{"id": "225995", "revid": "1652635", "url": "https://it.wikipedia.org/wiki?curid=225995", "title": "Brandy &amp; Mr. Whiskers", "text": "Brandy &amp; Mr. Whiskers \u00e8 una serie a cartoni animati prodotta dalla Walt Disney Pictures Television Animation Distribution e Disney Channel Original Productions. \u00c8 stata trasmessa per la prima volta negli Stati Uniti nell'agosto 2004 da Disney Channel. In Italia viene trasmessa dal 10 gennaio 2005, su Disney Channel, in replica dal 1\u00ba giugno 2011 su Toon Disney.\nTrama.\nBrandy, cagnolina giovane, bella e trendy, abituata a una vita lussuosa e stra-viziata, e Mr. Whiskers, un buffo coniglio giocherellone, si ritrovano sperduti nella giungla amazzonica dopo un incidente aereo. Brandy detesta Whiskers perch\u00e9 lo ritiene colpevole dell'incidente mentre Whiskers adora Brandy e la considera la sua migliore amica. Nonostante i battibecchi e le mille peripezie loro si vogliono bene come fratelli."}
{"id": "226020", "revid": "123369628", "url": "https://it.wikipedia.org/wiki?curid=226020", "title": "Harrison Schmitt", "text": "Biografia.\nDopo aver frequentato la High School, consegu\u00ec il bachelor of science in geologia presso il California Institute of Technology (Caltech) nel 1957 e poi trascorse un anno a studiare geologia presso l'Universit\u00e0 di Oslo, in Norvegia. Nel 1964 ottenne il Ph.D. in geologia presso l'Universit\u00e0 di Harvard per i suoi studi sul campo effettuati in Norvegia.\nPrima di entrare alla NASA come uno dei primi scienziati-astronauti e entr\u00f2 alla NASA nel 1965, lavor\u00f2 allo U.S. Geological Survey's Astrogeology Center di Flagstaff, in Arizona, dove sviluppava tecniche di campo che sarebbero state usate dagli equipaggi delle missioni Apollo. Alla NASA il suo compito principale era quello di istruire gli altri astronauti in esperimenti geologici da effettuare durante le escursioni sulla Luna. Inoltre svolse un'istruzione da pilota di 53 settimane nonch\u00e9 un allenamento specifico per la manovra e il pilotaggio del LEM.\nIl 15 marzo 1970 venne scelto quale pilota sostituto per il modulo lunare (LM) della missione Apollo 15. Seguendo la prassi abituale sarebbe dunque stato nominato nell'equipaggio previsto per \"Apollo 18\", missione che venne cancellata nel settembre 1970 per motivi economici. Su pressione di diversi scienziati della NASA, che insistettero per mandare almeno uno scienziato-astronauta sulla Luna, il 13 agosto 1971 Schmitt venne nominato membro dell'equipaggio di Apollo 17, in sostituzione di Joe Engle.\nLa prima e unica missione nello spazio di Schmitt fu dunque dal 7 al 19 dicembre 1972, quale pilota del modulo lunare (LM) durante la missione di Apollo 17. L'11 dicembre allun\u00f2 nella valle Taurus-Littrow. Insieme con Eugene Cernan svolse l'esplorazione della Luna pi\u00f9 lunga di tutte le missioni Apollo. Durante 3 EVA, i due astronauti rimasero sulla Luna per un totale di 22 ore e 2 minuti (7 ore e 11 minuti, 7 ore e 36 minuti e 7 ore e 15 minuti). Schmitt \u00e8 il dodicesimo e ultimo uomo ad aver posato il proprio piede sulla Luna, ma il penultimo a lasciarla, il 14 dicembre 1972. Poco dopo lui rientr\u00f2 nel modulo lunare \"Challenger\" il comandante della missione Eugene Cernan, che divenne cos\u00ec l'ultimo uomo sulla Luna: erano le ore 05:40 UTC.\nSchmitt rimase alla NASA fino all'agosto 1975. Nel 1977 si candid\u00f2 al Senato per lo stato del Nuovo Messico per il Partito Repubblicano, vincendo le elezioni. Rimase in carica per una legislatura al Congresso, durante la quale fece parte della \"Science, Technology, and Space Subcommittee\". Nell'elezione del 1982 non venne riconfermato, perdendo la competizione contro il democratico Jeff Bingaman.\nAl Senato continu\u00f2 inoltre la tradizione della \"Candy Desk\" (scrivania delle caramelle), iniziata anni prima dal senatore George Murphy, di tenere dolciumi nella sua scrivania al Senato, da offrire ai colleghi.\nDal 1982 lavora come consulente nel settore della geologia e dello spazio.\n\u00c8 considerato membro del gruppo dei \"settanta scettici\", ovvero il gruppo di scienziati e ricercatori internazionali che escludono una responsabilit\u00e0 diretta del fattore antropico nell'aumento della temperatura dell'atmosfera terrestre, attribuendo invece questo fenomeno a fattori legati esclusivamente all'ambiente."}
{"id": "226021", "revid": "709565", "url": "https://it.wikipedia.org/wiki?curid=226021", "title": "Olympus no Pollon", "text": ""}
{"id": "226057", "revid": "30610", "url": "https://it.wikipedia.org/wiki?curid=226057", "title": "Gneo Mazio", "text": "Biografia.\nLetterato di professione e non per passione, doveva essere uomo di grande cultura se Aulo Gellio in diversi passaggi delle sue \"Notti attiche\" lo identifica sempre come \"doctus\" e \"eruditus\". \u00c8 ricordato dagli scrittori successivi sia per le innovazioni linguistiche e le particolarit\u00e0 morfologiche che apport\u00f2 nella lingua latina sia per la sua traduzione dell\"Iliade\" omerica (l\"Odissea\", invece era gi\u00e0 stata tradotta da Livio Andronico), sia per i suoi mimiambi.\nOpere.\nDella sua produzione non ci restano che 17 frammenti brevissimi.\nNella sua traduzione dell'Iliade Mazio, a differenza di Livio Andronico che aveva utilizzato il saturnio, si serve dell'esametro dattilico, metro che egli appare ben padroneggiare. Inoltre \u00e8 evidente il tentativo di Mazio di discostarsi dalla tradizione annalistica romana, per dar vita a quell'epica romana che trover\u00e0 il suo pi\u00f9 grande rappresentante in Virgilio.\nI mimiambi, genere che Mazio introduce per primo a Roma, risentono anch'essi di un modello greco poich\u00e9 sono modellati sui mimi di Eronda. Dagli scarsi frammenti emerge la capacit\u00e0 del poeta di dar vita con i suoi versi a gradevoli e simpatici ritratti.\nMazio \u00e8 poeta dell'innovazione: oltre al genere dei mimiambi, introduce a Roma novit\u00e0 morfologiche (appaiono i primi verbi incoativi come \"albicascit\", \"comincia a splendere\" [fr. 9 Courtney]) \"luminesco\", \"comincio a far luce\" [fr. 13] e lessicali (i neologismi sono numerosi: si vedano ad esempio l'avverbio \"culumbulatim\", \"come i colombi\" [fr. 11 C.]) e i verbi \"edulcare\", \"rendere dolce\" [fr. 10 C.] e \"recentatur\", \"si rinnova\" [fr. 9 C.])."}
{"id": "226059", "revid": "8911", "url": "https://it.wikipedia.org/wiki?curid=226059", "title": "Mazio", "text": ""}
{"id": "226064", "revid": "251174", "url": "https://it.wikipedia.org/wiki?curid=226064", "title": "Richard Scarry", "text": "Biografia.\nRichard Scarry nacque a Boston, nel Massachusetts, dove i suoi genitori possedevano un negozio. La famiglia era piuttosto benestante, e riusc\u00ec a mantenere un buon livello di benessere anche durante la Grande depressione. Dopo il diploma, Scarry si iscrisse a un college di economia, ma lo abbandon\u00f2 presto, mutando radicalmente direzione e diventando una matricola della scuola artistica del Boston Museum of Fine Arts (Museo delle Belle Arti di Boston). Rimase alla scuola fino a quando fu richiamato alle armi, nella Seconda guerra mondiale.\nDopo la guerra, Scarry lavor\u00f2 presso varie riviste, fino a quando, nel 1949, giunse al successo con alcune pubblicazioni nella collana di libri Little Golden Books. In questo modo diede inizio a una lunga carriera come autore di libri per bambini. Il successo ottenuto da Scarry in questo settore non \u00e8 paragonabile a quello di nessun altro autore.\nNel 1972, Scarry acquist\u00f2 uno chalet a Gstaad (frazione di Saanen, in Svizzera), dove realizz\u00f2 gran parte dei suoi libri, in uno studio costituito solo da una scrivania, una lampada e una sedia. La moglie Patricia poteva disturbarlo solo per chiamarlo a pranzo. Negli ultimi anni della sua carriera, Scarry estese la propria produzione ai nuovi mezzi multimediali, realizzando numerose pubblicazioni corredate da (o in forma di) video.\nIl lavoro di Scarry \u00e8 continuato oggi dal figlio Richard McClure Scarry Jr. (noto come Huck Scarry), che vive a Vienna.\nI personaggi.\nI personaggi delle sue storie illustrate sono quasi sempre animali antropomorfizzati, che lavorano, indossano abiti e guidano l'automobile (la maggior parte delle vignette ambientate all'aperto mostrano almeno un incidente stradale pi\u00f9 o meno inverosimile, come automobili impilate l'una sull'altra). L'intento delle storie \u00e8 sempre istruttivo; i libri sono pensati per insegnare vocaboli, principi matematici, funzione e funzionamento di oggetti e macchine e cos\u00ec via. Solo molto raramente le storie hanno una vera e propria morale. Predominanti sono invece l'umorismo, l'ironia, e la ricchezza di particolari delle illustrazioni.\nLe sue serie pi\u00f9 popolari hanno come protagonisti gli abitanti della citt\u00e0 di Sgobbonia (nell'originale \"Busytown\"), impegnati nelle loro vicende quotidiane. Gran parte delle storie mostrano dinamiche del mondo del lavoro (produzione e acquisto di beni e servizi) o dinamiche familiari (l'educazione dei figli). A Sgobbonia non mancano tuttavia anche i \"clochard\", anch'essi per\u00f2, in qualche modo, integrati armoniosamente nella felice comunit\u00e0 dei cittadini. Altre storie sono ambientate in una citt\u00e0 non molto diversa, Felicitt\u00e0 (a volte ribattezzata \"Lavoropoli\"). Il paese dove si svolgono i fatti \u00e8 imprecisato, ma strizza l'occhio alle \"due patrie\" di Scarry, gli Stati Uniti (un razzo spaziale ha la bandiera a stelle e strisce) e la Svizzera (quasi tutti gli aerei di linea hanno la scritta \"Swissair\").\nFra i personaggi originali di Richard Scarry possiamo ricordare:\nNell'edizione originale italiana dei libri di Scarry, tradotti e adattati da Adriana Giussani,che ha lavorato con l'autore, i nomi di alcuni personaggi erano differenti da quelli utilizzati nelle edizioni pi\u00f9 recenti, poi modificati dall'editore per questioni di copyright.\nAltre storie di Scarry sono adattamenti di classiche fiabe come \"Cappuccetto Rosso\" o \"Riccioli d'Oro e i Tre Orsi\".\nOpere.\nLa maggior parte dei libri di Scarry. tutti tradotti da Adriana Giussani, sono stati pubblicati anche in Italia (una collana che ne pubblic\u00f2 moltissimi fu per esempio Le Pietre Preziose, di Arnoldo Mondadori Editore). Oggi molti sono disponibili nella collana \"Libri di Scarry\". In alcune ristampe degli anni 2000 non \u00e8 stato mantenuto il testo in rima baciata che caratterizzava le prime edizioni degli anni ottanta.\nFra le pubblicazioni di Scarry possiamo ricordare:\nAltri media.\nCartoni animati.\nNell'anno 1993 dai suoi lavori \u00e8 stata tratta una serie animata: \"Il fantastico mondo di Richard Scarry\".\nVideogiochi.\nSono stati tratti diversi videogiochi educativi dal mondo immaginario di Scarry, alcuni tradotti anche in lingue diverse dall'inglese, tra cui:"}
{"id": "226068", "revid": "123850922", "url": "https://it.wikipedia.org/wiki?curid=226068", "title": "Bes (divinit\u00e0)", "text": "Bes \u00e8 una divinit\u00e0 egizia appartenente alla religione dell'antico Egitto.\nStoria.\nFin dal periodo arcaico erano venerati diversi demoni nani con il compito di scongiurare le sciagure, che potevano essere rappresentati coperti da pelli di leoni o ne portavano la coda e le orecchie.\nNel Medio Regno, Bes si era affermato in tutto l'Egitto come divinit\u00e0 protettrice da malocchio e dalle forze del male e dio della casa, come dio della musica, guaritore e protettore del sonno, della fertilit\u00e0 e del matrimonio, ed era raffigurato con le sue smorfie e linguacce su moltissimi oggetti di uso domestico, dai vasi per cosmetici alle testiere dei letti.\nDurante il Nuovo Regno fino all'eresia di Akhenaton fu rappresentato alato, oppure mentre porta sulle spalle il dio Harmakis ancora piccolo, o ancora nell'atto di fuoriuscire da un fior di loto.\nRappresentazione e culto.\nBes veniva rappresentato nano, spesso vecchio, con gambe arcuate, ornato di piume di struzzo e con la coda.\nQuesta divinit\u00e0 porta spesso in mano delle \"armi\" con cui scacciare gli spiriti maligni: il \"Sa\" (il nodo della fortuna), un coltello corto o degli strumenti musicali.\nEra infatti anche associato ai divertimenti ed era patrono delle danzatrici, assisteva le donne durante il parto e vigilava sui neonati.\nNel mondo romano si ritrovano sue immagini collegate al culto di Iside."}
{"id": "226069", "revid": "481349", "url": "https://it.wikipedia.org/wiki?curid=226069", "title": "Pentapartito", "text": "Pentapartito \u00e8 l'espressione usata per definire la coalizione di governo in Italia dal 1981 fino al 1991, formata dall'intesa tra i partiti del vecchio centro-sinistra con l'aggiunta del PLI.\nTale formula di governo fu in pratica la fusione delle due precedenti esperienze di potere della DC, ossia il Centrismo degli anni cinquanta (DC-PLI-PSDI-PRI) e il Centro-sinistra \"organico\" degli anni sessanta e settanta (DC-PSI-PSDI-PRI), facendo convivere due partiti che si erano sempre considerati alternativi come il PSI e il PLI. Con l'uscita del PRI nel 1991 la coalizione si trasform\u00f2 in Quadripartito.\nStoria.\nLa nascita.\nIl Pentapartito nacque nel 1981 quando, con un implicito accordo, la DC riconosceva pari dignit\u00e0 ai cosiddetti \"partiti laici\" della maggioranza (cio\u00e8 i Socialisti, i Socialdemocratici, i Liberali e i Repubblicani) ai quali veniva inoltre garantita l'alternanza di governo (in seguito infatti ottennero la Presidenza del Consiglio dei ministri anche Giovanni Spadolini del PRI, che fu il primo Presidente del Consiglio non democristiano, e Bettino Craxi del PSI).\nCon la nascita del Pentapartito venne definitivamente allontanata la possibilit\u00e0 dell'allargamento della maggioranza nei confronti del Partito Comunista. La Democrazia Cristiana rimase comunque il partito guida della coalizione, il pi\u00f9 votato e riusc\u00ec pi\u00f9 volte ad impedire che esponenti dei partiti laici diventassero Presidenti del Consiglio (Ciriaco De Mita oppose, ad esempio, un veto continuo nei confronti di Craxi).\nSi dice che l'accordo venne siglato nel 1981 in un camper, durante il congresso del PSI (\"patto del camper\") fra il democristiano Arnaldo Forlani e il segretario socialista Bettino Craxi: ci\u00f2 avvenne con la \"benedizione\" di Giulio Andreotti, tanto che il patto venne chiamato anche \"CAF\" (cio\u00e8 Craxi-Andreotti-Forlani).\nAltre fonti, invece, sostengono che il \"patto del camper\" sia stato stipulato soltanto nel 1989 in un parcheggio dello stabilimento Ansaldo di Milano, dove si svolgeva il Congresso del Partito Socialista Italiano, sempre tra Craxi, Forlani e Andreotti. Il patto avrebbe previsto un intero percorso che sarebbe iniziato con la caduta del Governo De Mita e la formazione di un esecutivo di passaggio a guida democristiana, per poi culminare in un altro governo Craxi allorquando si sarebbe liberata la poltrona del Quirinale, in cui si prevedeva l'investitura o di Andreotti o di Forlani. Eugenio Scalfari nel luglio 1989 lo defin\u00ec \u00abun accordo [...] dal quale emergono alcuni lineamenti di regime\u00bb.\nI governi.\nQuesta formula di governo si basava su regole che rappresentavano un\u2019assoluta novit\u00e0, e cio\u00e8: una presenza al governo assolutamente paritetica fra democristiani e rappresentanti dei quattro partiti minori alleati (PSI, PSDI, PLI e PRI) e alternanza dei leader di tutti i partiti di maggioranza alla Presidenza del Consiglio. Il primo capo del governo non democristiano fu Giovanni Spadolini. Il suo \u00e8 anche il primo esecutivo cui parteciparono tutti i partiti della coalizione, dopo i \"governi di attesa\" affidati a Francesco Cossiga (due, di cui il secondo caduto ad opera dei franchi tiratori) e a Arnaldo Forlani (travolto dallo scandalo della P2).\nIn occasione del voto di fiducia a Spadolini, emerse tutta la conflittualit\u00e0 interna alla coalizione di maggioranza tra i due principali pilastri, la DC e il PSI. I socialisti, infatti, furono costretti a votare la fiducia al governo Spadolini solo per evitare che esso potesse nascere grazie all\u2019astensione dei comunisti, interessati ad evitare le elezioni anticipate. Proprio le elezioni anticipate furono il principale nodo del contendere: il PCI non le voleva perch\u00e9 stava perdendo voti; il PSI, per la ragione inversa, le desiderava fortemente, per sfruttare il momento favorevole e rafforzare la propria posizione nei confronti sia dei comunisti che dei democristiani.\nL\u2019appuntamento con le urne era dunque rimandato al giugno del 1983. I risultati elettorali sentenziarono un netto ridimensionamento del primato politico democristiano (in calo di circa sei punti percentuali); il PCI, invece, perse pochissimo mentre il PSI guadagn\u00f2 oltre un punto percentuale. Ma pi\u00f9 che in termini elettorali, il forte guadagno dei socialisti era nel ruolo politico che lo scenario ridisegnato dalle elezioni gli conferiva: DC e PCI erano in una situazione di sostanziale equilibrio, separati solo da circa 3 punti percentuali; i socialisti dunque potevano fare da arbitri e ottenere tutti i vantaggi possibili da questa situazione (cio\u00e8 la Presidenza del Consiglio) poich\u00e9 nessuna alternativa di governo era praticabile senza il loro consenso. Questa situazione permise al segretario socialista Bettino Craxi di ottenere il primo incarico come presidente del Consiglio.\nUna nuova crisi esplose nel 1986. Ciriaco De Mita, il segretario della Democrazia Cristiana, ottenne che il secondo incarico conferito dal nuovo Capo dello Stato Francesco Cossiga a Craxi fosse vincolato a un informale \"patto della staffetta\", che avrebbe visto un democristiano alternarsi alla guida del governo dopo un anno, per condurre al termine la legislatura. Dopo aver taciuto per mesi intorno a questo patto, avallandone implicitamente l'esistenza, Craxi sconfess\u00f2 l'accordo in un'intervista a Giovanni Minoli nella trasmissione Mixer del 17 febbraio del 1987.\nLa sfida cos\u00ec pubblicamente lanciata ricompatt\u00f2 la DC e fu raccolta da De Mita, che fece nuovamente cadere il governo e, con un governo Fanfani, port\u00f2 il Paese alle urne; con un gesto di sfida Craxi dichiar\u00f2 che non gli interessava guidare il governo durante il periodo elettorale perch\u00e9 \"non stiamo in America latina, dove \u00e8 il prefetto che decide l'esito delle elezioni in una provincia\". Il 14 giugno 1987 il risultato elettorale premiava l'operato craxiano: infatti il PSI saliva al 14,3% dei consensi. Tuttavia, nonostante questo risultato, anche la DC saliva al 34%, e dopo questa tornata elettorale fu nominato capo del Governo il democristiano Giovanni Goria, a cui segu\u00ec l'esecutivo del segretario della DC De Mita.\nIl ritorno al governo della Democrazia Cristiana fu accompagnato da un'accentuata conflittualit\u00e0, all'interno dell'alleanza col PSI: Craxi inaugur\u00f2 una tecnica di \"movimentismo\" (corredata di frequenti minacce di crisi di governo, che rientravano dopo aver ottenuto dal partner di governo le concessioni richieste), che fu definita \"rendita di posizione\". Conseguenze furono importanti battaglie condotte - al di fuori del vincolo di maggioranza - a fianco di alleati occasionali: quella sulla responsabilit\u00e0 civile dei giudici a fianco di Marco Pannella, quella sulla chiusura delle centrali nucleari a fianco dei Verdi, ambedue coronate dal successo referendario; quella sull'ora di religione e quella sulla penalizzazione del consumo di droghe a fianco dell'ala conservatrice dello schieramento politico.\nNel 1989, Craxi torn\u00f2 alla carica contro la maggioranza della Democrazia Cristiana espressione della sinistra interna: era deciso a ritornare a Palazzo Chigi, ma per farlo doveva scalzare De Mita dalla guida del governo e del partito. Perci\u00f2 form\u00f2 con i democristiani Giulio Andreotti e Arnaldo Forlani un'alleanza di ferro: il \"CAF\" (dalle iniziali dei cognomi dei tre protagonisti), che fu definita la \"vera regina d'Italia\".\nAl congresso del PSI di maggio, in cui fu rieletto segretario col 92% dei consensi, fece approvare una mozione che - anche per le modalit\u00e0 con cui venne illustrata dal fidatissimo vicesegretario Claudio Martelli, allora considerato il suo delfino 'in pectore' - suon\u00f2 come una esplicita sfiducia al governo De Mita.\nDe Mita rassegn\u00f2 le dimissioni da Presidente del Consiglio, dopo che aveva perso gi\u00e0 la segreteria democristiana che era andata nelle mani di Arnaldo Forlani, alleato di Andreotti. Quest'ultimo assume la guida di un nuovo governo dal decorso turbolento: la scelta di restare alla guida del governo, nonostante l'abbandono dei ministri della sinistra democristiana - dopo l'approvazione della norma sugli spot televisivi (favorevole alle emittenti televisive della Fininvest di Silvio Berlusconi, resa \"oligopolista\" dalla legge Mamm\u00ec) - non imped\u00ec il riemergere di antichi sospetti e rancori con Craxi (che alluse ad Andreotti quando disse che dietro il ritrovamento delle lettere di Aldo Moro in via Montenevoso vedeva una \"manina\", guadagnandosi la sua piccata replica che forse c'era stata una \"manona\"); lo scandalo Gladio e le \"picconate\" del presidente Francesco Cossiga lo videro destinatario di pressioni istituzionali fortissime, cui replic\u00f2 con la consueta levit\u00e0 di spirito dichiarando che era \u00ab...meglio tirare a campare che tirare le cuoia\u00bb.\nDietro le quinte, Craxi confidava apertamente in un logoramento democristiano sperando nella possibilit\u00e0 di portare il Partito Socialista al centro della scena politica, assumendo quel ruolo-guida, che fino a quel momento apparteneva alla DC.\nI governi del Pentapartito al suo completo (quindi DC-PSI-PSDI-PRI-PLI) furono in tutto 7: il governo Spadolini I (giugno 1981-agosto 1982), il governo Spadolini II (agosto-dicembre 1982), il governo Craxi I (agosto 1983-agosto 1986), il governo Craxi II (agosto 1986-aprile 1987), il governo Goria (luglio 1987-aprile 1988), il governo De Mita (aprile 1988-luglio 1989), e il governo Andreotti VI (luglio 1989-aprile 1991). A questi governi si possono aggiungere anche i Governi Fanfani V (dicembre 1982-agosto 1983), Fanfani VI (aprile-luglio 1987), che tuttavia non furono composti da tutti i partiti della coalizione. Nello specifico il Fanfani V non ebbe esponenti del PRI, mentre il Fanfani VI fu un monocolore DC. Gli altri partiti, tuttavia, sostenevano il governo in Parlamento per un totale quindi di 9 governi, dal 1981 al 1991.\nLa trasformazione in Quadripartito e la fine.\nIl Pentapartito ebbe termine nel 1991 quando il PRI, alla nascita del governo Andreotti VII, usc\u00ec dalla coalizione in seguito all'assegnazione del dicastero delle Poste e delle Telecomunicazioni al socialdemocratico Carlo Vizzini anzich\u00e9 ad un repubblicano. Ne consegu\u00ec il ridimensionamento della maggioranza e la sua trasformazione in Quadripartito. Questa coalizione di governo appartiene al periodo crepuscolare della cosiddetta Prima Repubblica, stagione conclusasi con l'inchiesta Mani pulite condotta dalla procura di Milano.\nDopo le elezioni del 1992 il Quadripartito conserv\u00f2 la maggioranza assoluta dei seggi, ma si ferm\u00f2 al 48,85% pari a 331 seggi alla Camera e 163 al Senato, risultato che rese difficile la formazione di una forte maggioranza parlamentare. La maggioranza era ridotta al lumicino, ma in sostanza lo era anche l'opposizione tradizionale. La situazione era di grave instabilit\u00e0: la vecchia maggioranza aveva perso e non si era coagulata, ma non esisteva nessuna nuova maggioranza. Secondo Indro Montanelli e Mario Cervi, nessuno dei commentatori politici si rese conto della fortuna toccata al \u00absistema\u00bb che teneva ancora.\nQuando, a maggio, le Camere appena riunite furono chiamate a eleggere il nuovo Presidente della Repubblica, le votazioni si tennero in un clima di fortissima tensione politica (in quegli stessi giorni veniva ucciso il giudice Giovanni Falcone) e fu affossata dapprima la candidatura di Arnaldo Forlani, poi quella di Giulio Andreotti. Alla fine, fu eletto il democristiano Oscar Luigi Scalfaro, candidato dei \"moralizzatori\". Scalfaro si rifiut\u00f2 di concedere incarichi ai politici vicini agli inquisiti: Bettino Craxi, che aspirava a tornare alla presidenza del Consiglio, dovette rinunciare in favore di Giuliano Amato, il cui esecutivo si dimise meno di un anno dopo, falcidiato dalle comunicazioni giudiziarie nell'ambito dell'appena esplosa Tangentopoli, che coinvolse numerosi esponenti politici e praticamente quasi tutti i leader nazionali dei partiti che componevano il pentapartito: Giulio Andreotti, Arnaldo Forlani, Ciriaco De Mita, Paolo Cirino Pomicino (DC), Bettino Craxi (PSI), Renato Altissimo, Francesco De Lorenzo (PLI), Giorgio La Malfa (PRI) e molti altri ancora, con la sola importante eccezione di Giovanni Spadolini, che non ebbe mai imputazioni a suo carico. Successivamente il Presidente della Repubblica Oscar Luigi Scalfaro incaric\u00f2 il governatore della Banca d'Italia Carlo Azeglio Ciampi per la formazione di un nuovo esecutivo, col mandato di contrastare la grave crisi economica e riscrivere la legge elettorale.\nI partiti.\nIl governo si sosteneva mediante l'appoggio di cinque partiti politici:"}
{"id": "226077", "revid": "729019", "url": "https://it.wikipedia.org/wiki?curid=226077", "title": "Layout engine", "text": "Un Layout engine (a volte definito motore di rendering) \u00e8 un componente software che interpreta delle informazioni in ingresso codificate secondo uno specifico formato e le elabora creandone una rappresentazione grafica. \nNel caso di un browser, una volta scaricati da Internet i contenuti (sotto forma di documenti HTML, XML, immagini, ecc.), il motore di rendering interpreta lo stile ad essi associato (tramite i CSS per le pagine web, i fogli XSL per i documenti XML, ecc.) e li presenta, gestendo il disegno dell'area della finestra su un monitor, oppure invia il risultato direttamente ad una stampante.\nUn altro esempio che fa capire al volo il concetto di renderizzazione \u00e8 PovRay: la macchina traduce la descrizione geometrica della scena scritta dall'artista in un'immagine.\nIl termine \"motore di rendering\" ha raggiunto un uso popolare solo quando si \u00e8 iniziato a separarli dai browser: Trident, il motore di Internet Explorer, viene usato in molte applicazioni (Windows Update, Winamp, i software Symantec, ecc.). Anche Netscape pu\u00f2 usare, a scelta dell'utente, Trident o Gecko, il motore di Mozilla (Suite, Firefox, Thunderbird)."}
{"id": "226083", "revid": "1318658", "url": "https://it.wikipedia.org/wiki?curid=226083", "title": "Jim Garrison", "text": "\u00c8 noto per aver condotto come procuratore distrettuale l'inchiesta sull'assassinio del presidente John Fitzgerald Kennedy.\nBiografia.\nNato a Denison, nell'Iowa, segu\u00ec la famiglia a New Orleans, dove rest\u00f2 con la madre dopo il divorzio dei genitori. Prest\u00f2 servizio nella United States National Guard durante la seconda guerra mondiale e nel 1949 si laure\u00f2 in legge alla Tulane University. Cambi\u00f2 il suo primo nome in Jim nei primi anni sessanta. Attivo nei ranghi del FBI per circa due anni, torn\u00f2 a lavorare per la National Guard, ma dopo quindici anni fu costretto alle dimissioni a causa di disturbi della personalit\u00e0 provocati, a quanto pare, da episodi vissuti durante la seconda guerra mondiale.\nTra il 1966 e il 1973 condusse l'inchiesta sull'assassinio del presidente John Fitzgerald Kennedy, inchiesta che sfoci\u00f2 nel clamoroso e fallimentare processo del 1967 contro Clay Shaw, membro della Permindex, nel cui corso Garrison cerc\u00f2 di dimostrare sia l'esistenza di una cospirazione dietro al delitto, sia che le conclusioni della commissione Warren erano errate. Garrison sosteneva che Shaw fosse in realt\u00e0 Clay Bertrand, un personaggio noto nella comunit\u00e0 gay locale (dove sarebbe stato, secondo lui, organizzato il delitto), nonch\u00e9 un importante membro della CIA. Il procuratore Garrison rinvi\u00f2 a giudizio Shaw per il reato di cospirazione e omicidio, accusandolo di aver voluto eliminare Kennedy per conto della CIA, che lo aveva da tempo reclutato, e degli anticastristi delusi che frequentava abitualmente. Garrison sapeva che Shaw rischiava principalmente l'accusa di cospirazione, e la condanna a 10 anni, per cui cerc\u00f2 di accordarsi con lui (e anche con David Ferrie, ex superiore del killer Oswald, cacciato dai Marines per omosessualit\u00e0, prima della sua morte): se si fosse dichiarato colpevole e avesse collaborato la pena sarebbe stata notevolmente ridotta, ma solo se avesse testimoniato contro uno dei presunti sicari, l'unico che Garrison sarebbe riuscito a identificare pur non avendo prove, un certo Manuel Garc\u00eda Gonzalez, esule cubano anticomunista residente a Miami; Shaw rifiut\u00f2 e si dichiar\u00f2 innocente.\nL'inconsistenza del castello accusatorio di Garrison fu subito palmare: Clay Shaw venne assolto in meno di un'ora, dopo che Garrison aveva chiamato a testimoniare, tra gli altri, uno squilibrato di Dallas e un ex internato in manicomio che sosteneva di chiamarsi Giulio Cesare. Shaw nel 1971 decise di fare causa allo stesso Garrison, ma sarebbe morto di tumore prima dell'inizio del processo. \nSi \u00e8 sostenuto che la vera causa dell'inchiesta di Garrison fosse una presunta omofobia dello stesso Garrison e, se pure alcuni, come il saggista James DiEugenio, si siano prodigati per dimostrare infondata l'accusa, la possibilit\u00e0 appare tutt'altro che remota. Il giornalista texano Hugh Aynesworth, testimone oculare dei fatti di Dealey Plaza e noto come \"una delle pi\u00f9 rispettate autorit\u00e0 sull'assassinio di John F. Kennedy\", dopo essere stato contattato direttamente da Garrison per essere affiancato nell'inchiesta, ebbe a definirlo \"completamente paranoico\". Nel 1967, dalle colonne di \"Newsweek\", Aynesworth comment\u00f2 in questi termini le risultanze delle indagini di Garrison: \"Jim Garrison ha ragione. C'\u00e8 stata una cospirazione a New Orleans, ma \u00e8 una cospirazione che Garrison ha fatto da s\u00e9\", producendo le prove di come Garrison avesse anche tentato di corrompere un testimone perch\u00e9 dichiarasse che esistevano legami tra David Ferrie e Clay Shaw.\nRispetto alla teoria dei killer multipli, a ogni modo, anche a seguito del clamore mediatico suscitato dall'inchiesta venne istituita una nuova Commissione, la HSCA, che ammise nel proprio rapporto che il Presidente Kennedy era stato s\u00ec ucciso da Oswald, ma quale atto conclusivo di una cospirazione, a differenza di quanto indicato dalla Commissione Warren, secondo la quale Oswald era l'unico colpevole.\nNei media.\nAll'opera e alla figura del procuratore Garrison \u00e8 dedicato il film \"JFK - Un caso ancora aperto\" di Oliver Stone (1991), tratto dal libro \"JFK Sulle tracce degli assassini\", scritto dallo stesso Garrison. Nel film, in cui il suo ruolo \u00e8 interpretato dall'attore Kevin Costner, Garrison appare in un cameo, impersonando Earl Warren, presidente della Corte Suprema degli Stati Uniti e dell'omonima Commissione Warren, da lui duramente attaccata durante le sue indagini."}
{"id": "226091", "revid": "124909505", "url": "https://it.wikipedia.org/wiki?curid=226091", "title": "Turbina idraulica", "text": "La turbina idraulica \u00e8 un dispositivo meccanico, in acciaio, atto a trasformare l'energia cinetica e/o di pressione di un liquido in energia meccanica disponibile ad un albero atto ad azionare un ulteriore dispositivo quale, ad esempio, un generatore elettrico. Il loro rendimento \u00e8 elevato, spesso sopra il 90% per questo sono molto apprezzate, anche se la loro installazione richiede diverse infrastrutture.\nStoria.\nLe prime turbine idrauliche furono le ruote idrauliche, divenute di grande uso a partire dal XVII secolo in concomitanza del passaggio dalla fase artigianale a quella industriale della produzione. Le ruote idrauliche, tuttavia, essendo basate quasi esclusivamente sullo sfruttamento dell'energia potenziale attraverso il peso dell'acqua non potevano fornire grandi potenze a causa della bassa altezza di caduta dell'acqua (qualche metro) e delle limitate dimensioni delle camere (portate di qualche metro cubo al secondo). Oggigiorno, invece, le ruote idrauliche rappresentano una valida tecnologia nel campo del micro idroelettrico. Un passo decisivo, che costituisce la nascita delle turbine moderne, fu lo sfruttamento dell'energia cinetica, realizzato con la turbina Pelton (XIX secolo), in cui opportuni sistemi rendono l'acqua in ingresso alla turbina a velocit\u00e0 elevate in modo da sfruttare, in termini di quantit\u00e0 di moto, la velocit\u00e0 di ingresso piuttosto che la portata. Tuttavia, per ottenere le velocit\u00e0 desiderate, vi era la necessit\u00e0 di disporre di prevalenze, o altezze di caduta molto rilevanti, cosa spesso difficile data la configurazione dei siti, e che obbligava alla costruzione di bacini artificiali alquanto costosi. Verso l'inizio del XX secolo si svilupparono cos\u00ec turbine per basse altezze di caduta, la turbina Francis, adatte sia a bacini a bassa altitudine che all'installazione in corsi d'acqua, previa costruzione di sbarramenti di (relativamente) pochi metri d'altezza, contro le decine o centinaia necessari per le Pelton. Si svilupparono infine le turbine di tipo Kaplan, adatte a altezze di pochissimi metri (2-3), sostanzialmente delle eliche intubate.\nNel 1870 l'accoppiamento della dinamo alla turbina idraulica diede avvio alla produzione commerciale di energia elettrica.\nOggi le ruote idrauliche sono ancora diffuse soprattutto in zone rurali e montane, con potenze prodotte di qualche decina di kW per impianto. Le turbine idrauliche sono usate nella grande maggioranza dei casi per la produzione (tramite generatori azionati dalle turbine stesse) di energia elettrica su grande scala. I tipi Pelton, Francis e Kaplan costituiscono la maggioranza delle installazioni, ciascuno secondo le proprie caratteristiche di esercizio.\nPrincipio di funzionamento.\nLe turbine idrauliche sono inserite in un impianto che prevede un serbatoio di monte e uno di valle di solito a pressione atmosferica. Esse sfruttano la caduta disponibile (pari alla differenza dei carichi ottenuti sommando il dislivello geodetico z2-z1, le altezze piezometriche e quelle cinetiche). Dal momento che nei due serbatoi l'energia cinetica \u00e8 nulla e la pressione la stessa, la caduta disponibile \u00e8 praticamente uguale al dislivello geodetico o anche l'altezza a cui \u00e8 posto il serbatoio di monte (misurata rispetto al serbatoio di valle). Indicando la caduta disponibile con Hd si ha che Hd=z2-z1=h. Non tutta la caduta disponibile \u00e8 per\u00f2 utilizzabile dalla turbina, dal momento che sono presenti delle perdite di carico nella condotta: se indichiamo con Hw le perdite espresse in m indichiamo con caduta utile la differenza tra Hd e Hw, quindi Hu = Hd-Y. Essa pu\u00f2 essere espressa in funzione della sola Hd attraverso il rendimento della condotta pari al rapporto tra la caduta utile e quella disponibile. Definendo inoltre il rendimento idraulico della turbina (che tiene conto delle perdite di natura fluidodinamica), il rendimento volumetrico (dal momento che non tutta la portata G agisce sulle pale per via delle fughe attraverso i giochi), il rendimento meccanico (che tiene conto delle perdite di natura meccanica che inevitabilmente provocano la dissipazione di potenza) possiamo scrivere che la potenza utile (indicata con Pu) \u00e8 uguale a: Pu= ug*G*g*Hd, dove ug \u00e8 il rendimento globale dell'impianto pari al prodotto tra il rendimento della condotta e quello della turbina (a sua volta il prodotto del rendimento meccanico, idraulico e volumetrico).in parole povere servono a produrre energia cinetica per poi trasformarla tramite alternatori in energia elettrica.\nTipologie.\nLe principali tipologie di turbine idrauliche oggi impiegate sono:"}
{"id": "226095", "revid": "827882", "url": "https://it.wikipedia.org/wiki?curid=226095", "title": "Bundle", "text": "In informatica un bundle, nei sistemi operativi sviluppati dalla Apple Inc. come iOS e macOS, \u00e8 una directory che raggruppa un eseguibile e le relative risorse quali i file NIB, le immagini, i suoni in una struttura standardizzata.\nSu altri sistemi come Microsoft Windows, le risorse necessarie al funzionamento dell'applicazione sono compilate direttamente nell'eseguibile. Invece su macOS si interagisce con queste risorse come se fossero normali file nel sistema. Lo scopo \u00e8 di risolvere i problemi connessi con l'organizzazione delle risorse usando una pi\u00f9 semplice struttura gerarchica di directory.\nSolitamente nel bundle possono essere raggruppati le applicazioni, i framework e i plugin.\nIl bundle non va confuso con il pacchetto, sebbene i due concetti possano sovrapporsi. Un bundle difatti pu\u00f2 apparire come un'unica entit\u00e0 nel Finder (ad esempio i bundle applicazione), oppure essere completamente trasparente e mostrare la sua struttura interna (come nel caso dei framework). I documenti non sono considerati come bundle a tutti gli effetti.\nI bundle applicazione.\n\"Struttura gerarchica dei bundle applicazione:\"\nI bundle applicazione sono normalmente presentati all'utente sotto forma di \"pacchetto\". Questi file sono directory con il nome terminante con l'estensione codice_16. \u00c8 possibile visualizzare il contenuto di un pacchetto facendo control-clic su di esso e scegliendo l'appropriata voce dal menu contestuale.\nIn un'applicazione, la directory contenuta nel bundle normalmente si chiama codice_2; dentro di essa \u00e8 solitamente contenuta una directory chiamata codice_18, che contiene l'eseguibile, e una directory chiamata codice_5, che contiene le risorse dell'applicazione. La directory codice_5 contiene le risorse e le interfacce utente in tutte le lingue in cui l'applicazione \u00e8 stata localizzata. Queste risorse vengono archiviate all'interno di sotto-directory chiamate codice_21 (ad esempio codice_22 oppure codice_23).\nAltre comuni sotto-directory sono codice_15, codice_13 e codice_14. La directory codice_13 contiene i framework usati dall'applicazione, che sono usati anche se versioni diverse di quei framework si trovano nel sistema. La directory codice_14 contiene framework che possono essere utilizzati sia dalle applicazioni che li contengono sia da altre applicazioni; sono usati solo se non esiste una versione pi\u00f9 recente nel sistema. La directory codice_15 contiene estensioni utilizzabili dall'applicazione."}
{"id": "226101", "revid": "554814", "url": "https://it.wikipedia.org/wiki?curid=226101", "title": "Pignoramento", "text": "Nel diritto italiano, si definisce pignoramento l'atto con il quale ha inizio l'espropriazione forzata.\n\u00c8 l'ingiunzione che l'ufficiale giudiziario fa al debitore di astenersi da ogni atto diretto a sottrarre alla garanzia del credito i beni a esso assoggettati e i frutti di essi, con l'avvertimento che qualsiasi atto sar\u00e0 invalido (art. 492 c.p.c.). \u00c8 disciplinato dal Libro III del codice di procedura civile italiano (artt. da 491 a 497).\nLa legge consente strumenti di protezione del patrimonio opponibili ai creditori, come il conferimento dei beni a un fondo patrimoniale, oppure a un trust di diritto anglosassone.\nPresupposti.\nIn primo luogo, \u00e8 necessaria la presenza di un titolo esecutivo e di un atto di precetto. Il pignoramento pu\u00f2 essere iniziato solo dopo la notifica di quest'ultimo atto e dopo il decorso del termine per l'adempimento spontaneo in esso indicato. Tale termine non pu\u00f2 essere minore di dieci giorni.\nEffetti.\nI beni, pur restando di propriet\u00e0 (e, di solito, anche nel possesso) del debitore, sono sottratti alla sua libera disponibilit\u00e0, essendo diretti al soddisfacimento delle pretese creditorie. Contro gli atti di disposizione materiale la garanzia \u00e8 fornita in due modi:\nAtti di disposizione che non hanno effetto, posti in pregiudizio del creditore procedente e di quelli intervenuti, sono ad esempio:\nForma dell'atto di pignoramento.\nIl pignoramento deve contenere, oltre l'ingiunzione di cui sopra (art. 492 c.p.c):\nOggetto del pignoramento.\nSecondo l'art. 2740 del codice civile, la responsabilit\u00e0 patrimoniale del debitore comprende tutti i suoi beni presenti e futuri, con le limitazioni di legge.\nPossono essere beni mobili e/o immobili o crediti, anche in possesso di terzi.\nQuando i beni assoggettati a pignoramento appaiano insufficienti per la soddisfazione del creditore procedente ovvero appaia manifesta la lunga durata della loro liquidazione, l'ufficiale giudiziario invita il debitore a indicare ulteriori beni utilmente pignorabili, i luoghi ove si trovano ovvero le generalit\u00e0 dei terzi debitori. Di tale dichiarazione viene redatto processo verbale, sottoscritto dal debitore.\nCrediti e beni impignorabili.\nL'art. 545 c.p.c. specifica i crediti non pignorabili. Questi sono i crediti alimentari e quelli aventi come oggetto sussidi di grazia o di sostentamento a persone in difficolt\u00e0 economiche, oppure sussidi dovuti per maternit\u00e0, malattie e funerali da casse di assicurazione, da enti di assistenza o da istituti di beneficenza. Inoltre, la legge dispone l'impignorabilit\u00e0 di beni aventi valore religioso, oppure che garantiscano il sostentamento del debitore e della sua famiglia almeno per un mese e, ancora, debbano essere conservati per l'adempimento di un pubblico servizio.\nI crediti erogati da enti di assistenza sono oggetto di impignorabilit\u00e0 relativa, limitata alla quota di pensione, assegno o indennit\u00e0 necessaria per assicurare al pensionato mezzi adeguati alle sue esigenze di vita, in genere pari alla pensione sociale INPS riproporzionata al numero e reddito dei componenti il nucleo famigliare.\nIl Dl n. 83/2015, modifica l'art. 545 del codice di procedura civile, e per la prima volta, oltre all'\"an\", specifica il \"quantum\", del minimo vitale non pignorabile, pari alla \u00ab \"misura massima mensile dell'assegno sociale, aumentato della met\u00e0\"\u00bb (per 13 mensilit\u00e0).\nPu\u00f2 essere invece pignorata, al massimo per il 20%, la quota eccedente questo reddito.\nIn forza della legge n. 1261/1965 l'indennit\u00e0 mensile e la diaria dei parlamentari non possono essere sequestrate o pignorate.\n\u00c8 impignorabile l'unico immobile a uso abitativo di propriet\u00e0 del debitore \"per soli debiti tributari\", quindi \"soltanto\" da parte dell'agente di riscossione a favore della pubblica amministrazione (Art. 76 del D.P.R. n. 602/1973), che non \u00e8 classificata di lusso e se il contribuente vi ha la residenza anagrafica. Resta pignorabile per debiti verso banche o cittadini privati di qualsiasi importo (quindi senza la soglia minima di 120.000, e di 20.000 euro per l'ipoteca), o per debiti tributari di almeno 120.000 euro verso immobili prima casa \"di lusso\" (e comunque se di categoria catastale A/8 e A/9). Resta pignorabile la prima casa, a prescindere dal reddito del proprietario, da parte di tutti i soggetti privati: banche o semplici cittadini. Per l'impignorabilit\u00e0 rimane tutto invariato da Luglio 2017 con la nascita di Agenzia delle entrate-Riscossione al posto di Equitalia, agenzia cui la legge ha trasferito la titolarit\u00e0 di tutti i rapporti negoziali in essere in capo a quest'ultima.\nAnche l'impignorabilit\u00e0 della prima casa da parte di Equitalia \u00e8 vera solo in parte: infatti, Equitalia non pu\u00f2 avviare il processo di pignoramento, ma pu\u00f2 costituirsi parte civile a processo avviato, tipico il caso dei ritardi nelle spese condominiali.\nA prescindere dalla qualificazione giuridica dell'agente di riscossione, Stato e banche beneficiano della speciale tutela riservata dalla legge ai creditore chirografari, tutelati in misura maggiore dei cittadini privati: dato il limite imposto a Equitalia che operava in nome e per conto di soggetti di diritto pubblico, sono state presentate nel recente passato alcuni disegni di legge che si sarebbero proposti di estendere l'impignorabilit\u00e0 anche ai rapporti di diritto privato fra persone persone fisiche e/o giuridiche, con l'unica eccezione degli istituti di credito.\nSoddisfatti i creditori privilegiati, \u00e8 possibile chiedere al giudice il beneficio dell'esdebitazione nei casi di sovraindebitamento.\nAl 2019, non sono previsti limiti minimi di importo perch\u00e9 una banca possa far valere legittimamente un proprio credito, procedendo in modo coattivo al suo soddisfacimento mediante esecuzione forzata. Una parziale giustificazione di ci\u00f2 si pu\u00f2 rinvenire nel fatto che la perdita o limitazione del diritto del sarebbe \"monetizzata\" in un maggiore costo dei prestiti, ed in particolare in maggiore tassi di interesse medi per classe di rischio, con una componente maggiore di premio.\nNei rapporti condominiali.\nSebbene il condominio non sia qualificato come un creditore chirografario, l'amministratore \u00e8 munito dalla legge di particolari poteri di autotutela per il recupero dei crediti vantati da terzi nei confronti del condominio (art. 63 delle disposizioni di attuazione del codice civile).\nAl 2019, non esistono limiti minimi alla procedibilit\u00e0 dei crediti condominiali: l'amministratore pu\u00f2 chiedere al giudice di merito di far pignorare l'appartamento di un condomino moroso per crediti di qualsiasi importo. L'assemblea pu\u00f2 dispensarlo per qualsiasi importo. Ci\u00f2 diventa opportuno per crediti di importo particolarmente basso, per i quali le spese di convocazione dell'assemblea, del decreto ingiuntivo e del successivo recupero del credito risultassero:\nDiversa \u00e8 la possibilit\u00e0 dei terzi creditori di agire direttamente nei confronti del condominio, identificato anche con un complesso di cose, impianti e servizi comuni del fabbricato: questi beni sono normalmente indivisibili e assolutamente inespropriabili. In altre parole, beni come \"la scala, l'androne e il tetto non possono essere venduti per ricavare quanto necessario per soddisfare coattivamente il creditore insoddisfatto\".\nTipologie di pignoramento.\nPignoramento di beni mobili.\nHa normalmente come oggetto cose mobili di propriet\u00e0 del debitore. L'ufficiale giudiziario, munito del titolo esecutivo e dell'atto di precetto, cerca le cose da pignorare nella casa del debitore e negli altri luoghi a lui appartenenti, nonch\u00e9 sulla persona stessa del debitore, osservando le dovute cautele e nel rispetto del decoro.\nPer le cose rinvenute nella casa di abitazione di quest'ultimo vi \u00e8 una presunzione legale di appartenenza al debitore, anche se si tratti di beni acquistati da terzi o introdotti in tale abitazione.\nPer altri luoghi appartenenti al debitore si intendono quelli in cui egli eserciti la propria attivit\u00e0 professionale o commerciale, purch\u00e9 non pubblica.\nIl pignoramento deve essere eseguito sulle cose che l'ufficiale giudiziario ritiene di pi\u00f9 pronta e facile liquidazione, nel limite del presumibile valore di realizzo pari all'importo del credito oggetto del precetto, aumentato della met\u00e0.\nIn ogni caso, l'ufficiale giudiziario deve preferire, in ordine: il denaro contante, gli oggetti preziosi, i titoli di credito e ogni altro bene che appaia di sicura realizzazione.\nLa legge 24 febbraio 2006, n. 52 ha sottratto dalla categoria dei beni assolutamente impignorabili i beni necessari all'esercizio della professione del debitore, oggi pignorabili nei limiti del valore di un quinto del credito. Inoltre, ai sensi di tale norma, l'ufficiale giudiziario potr\u00e0 farsi assistere da un esperto stimatore (commercialisti, avvocati, notai) nella scelta delle cosa da pignorare.\nConcluse le operazioni descritte nell'art. 518 c.p.c., l'ufficiale giudiziario consegna al cancelliere del Tribunale il denaro, i titoli di credito e gli oggetti preziosi pignorati.\nGli altri beni pignorati vengono invece lasciati nella detenzione del debitore, generalmente nominato custode dei medesimi, salvo che il creditore si opponga. In tal caso l'ufficiale giudiziario nomina un diverso custode.\nPignoramento di beni immobili.\nHa per oggetto beni immobili. In particolare, una banca o una societ\u00e0 finanziaria possono presentare la richiesta perch\u00e9 il pagamento di una rata di un mutuo o altra forma di finanziamento (o dell'importo totale, se \u00e8 una singola quota) non \u00e8 stato saldato, \u00e8 stato saldato solo in parte e/o il pagamento \u00e8 avvenuto oltre la scadenza prevista.\nL'ipoteca pu\u00f2 essere iscritta o si pu\u00f2 dare avvio alla procedura di espropriazione soltanto per crediti di importo pari almeno a 20.000 euro.\nL'art. 642 c.p.c. prevede l'immediata esecutivit\u00e0 dei decreti ingiuntivi solamente nel caso di giustificata urgenza, con onere della prova a carico del creditore richiedente. Il semplice ritardo nel pagamento non giustifica in s\u00e9 un carattere di urgenza, che \u00e8 invece previsto se c'\u00e8 pericolo di un trasferimento di beni mobili (denaro e titoli) e, per i beni immobili, se c'\u00e8 il pericolo che siano intestati a persona diversa oppure venduti per impedirne il pignoramento.\nL'immediata esecutivit\u00e0 comporta l'iscrizione di ipoteca giudiziale su uno o pi\u00f9 beni intestati al cliente, indipendentemente dall'entit\u00e0 del credito da recuperare. L'ipoteca riguarda solo i beni immobili, e non sempre precede il pignoramento, ed \u00e8 richiesta generalmente per crediti che sono pari a 1/3 del valore del bene ipotecato o per gli altri motivi che determinano un carattere di urgenza. L'ipoteca prevede il diritto di seguito, la possibilit\u00e0 per il creditore ipotecario di far pignorare e vendere all'incanto il bene, a prescindere da eventuali passaggi di propriet\u00e0, e dalla presenza di intestatari a persone estranee al rapporto di credito.\nLa valutazione del bene per un pignoramento (gravato o meno da ipoteca) avviene a cura di periti incaricati dal giudice, e non a cura del creditore, per l'ovvia ragione che egli potrebbe sottostimare il valore di mercato del bene per poterlo ricomprare a un prezzo di realizzo durante l'asta. Se le sessioni d'asta sono pi\u00f9 volte disertate, nelle successive il prezzo base del bene \u00e8 progressivamente ribassato.\nLa legislazione non prevede un criterio di proporzionalit\u00e0 fra il credito da garantire e il bene pignorato. Spesso il creditore sceglie la casa perch\u00e9 \u00e8 un bene immobile e difficilmente si riesce a vendere nel tempo di alcuni mesi previsto dalla procedura, mentre un bene mobile pu\u00f2 essere sottratto ed eventualmente con danno e truffa dell'acquirente, se il bene era stato sottoposto nel frattempo a ipoteca dal giudice.\nNe risulta che il pignoramento di immobili avviene anche per crediti di valore molto minore; la valorizzazione al costo storico di acquisto anzich\u00e9 al valore corrente di mercato non tiene conto degli eventuali lavori di messa a norma e di allargamento apportati all'immobile negli anni, e soprattutto della forte rivalutazione dei prezzi delle case nel tempo.\nPer di pi\u00f9, \u00e8 una prassi dichiarare un valore catastale parecchio inferiore al prezzo pagato per l'acquisto, perch\u00e9 sul valore catastale saranno poi calcolate le imposte sulla casa. Un prezzo molto basso facilita la vendita all'incanto e assicura al creditore tempi rapidi di recupero, se non dell'acquisto di un immobile a prezzi di realizzo.\nD'altra parte, il debitore potrebbe trovarsi privato di una fissa dimora, e con una differenza (rispetto al ricavato della vendita all'incanto) che non \u00e8 sufficiente ad acquistarne una nuova, essendo l'immobile venduto al costo storico e non ai prezzi correnti. Pi\u00f9 in generale, la perdita a causa di una vendita del bene a prezzi inferiori a quelli correnti pu\u00f2 essere vista come una \"sanzione\" per il ritardo di un pagamento, l'equivalente di una multa, molto pi\u00f9 alta dell'importo da restituire.\nIl creditore pu\u00f2 avere un evidente interesse al pignoramento dei beni, se la vendita all'incanto, in quanto creditore privilegiato, gli assegna buone probabilit\u00e0 di acquistare beni sottocosto, a volte di importi molto maggiori del credito vantato, per rivenderli eventualmente in secondo momento al prezzo corrente di mercato e lucrare la differenza.\nIl creditore pu\u00f2 avere un interesse a un rimborso non immediato del credito, perch\u00e9 a ogni tornata d'asta il prezzo di partenza (e probabilmente di vendita) sono progressivamente ribassati.\nMentre l'ingiunzione e l'eventuale successiva ipoteca sono notificati da un ufficiale giudiziario al proprietario del bene, la notifica non avviene in caso di pignoramento. L'ipoteca dura finch\u00e9 il credito non \u00e8 stato completamento risarcito, e non viene progressivamente rilasciata nel caso di un rimborso del credito suddiviso in pi\u00f9 rate.\nLa segnalazione dell'insolvenza alla Centrale Rischi Interbancaria esclude tali soggetti dall'accesso al credito, mentre l'ingiunzione di pagamento blocca l'operativit\u00e0 finanziaria di questi ultimi.\nPignoramento presso terzi.\nAttiene crediti che il debitore ha verso terzi (ad esempio il conto corrente, stipendio), oppure cose del debitore che sono in possesso di terzi. Si esegue mediante atto notificato al terzo e al debitore, e deve contenere (art. 543 c.p.c.):\nCome per i beni mobili, anche determinati crediti non possono essere sottoposti a pignoramento, in considerazione della loro funzione di sostentamento (art. 545 c.p.c.):\nI crediti da lavoro possono essere pignorati solo parzialmente, per crediti alimentari, nella misura autorizzata dal presidente del tribunale o da un giudice da lui delegato e comunque fino alla misura del quinto, per i crediti dovuti allo Stato, alle province e ai comuni e per ogni altro credito (art. 545 c.p.c).\nDal giorno in cui gli viene notificato l'atto di pignoramento, il terzo \u00e8 soggetto, relativamente alle cose e alle somme da lui dovute al debitore e nei limiti dell'importo del credito precettato aumentato della met\u00e0, agli obblighi che la legge impone al custode.\nScopo della norma \u00e8 assicurare al creditore pignoratizio la fruttuosit\u00e0 della azione esecutiva scongiurando, nel lasso di tempo intercorrente tra la notifica dell'atto di pignoramento e la dichiarazione del terzo, il pericolo di sottrazioni, alienazioni, o, pi\u00f9 in generale, atti di disposizione da parte del terzo debitore relativamente alle cose o somme da lui dovute in pregiudizio delle aspettative creditorie.\nAl blocco delle somme, con conseguente indisponibilit\u00e0 per il debitore, non consegue l'automatica e immediata assegnazione delle somme al creditore, il quale potr\u00e0 disporre delle stesse sono a seguito di un'ordinanza di assegnazione emessa da un Giudice.\nLa dichiarazione del terzo.\nIl terzo pignorato deve dichiarare di quali cose o quali somme il terzo \u00e8 debitore o si trova in possesso e quando ne deve eseguire il pagamento o la consegna.\nTale dichiarazione avviene all'udienza di comparizione indicata nell'atto di pignoramento notificatogli, solo per i crediti da lavoro. Negli altri casi la dichiarazione pu\u00f2 essere effettuata a mezzo raccomandata inviata al creditore pignoratizio.\nSe il terzo non compare all'udienza stabilita oppure compare ma si rifiuta di fare la dichiarazione ovvero ancora sulla dichiarazione sorgono contestazioni, si apre un subprocedimento, chiamato \"giudizio di accertamento dell'obbligo del terzo\", che si conclude con una sentenza di accertamento nei confronti di questi, soggetta ai comuni mezzi di impugnazione.\nCon la sentenza che definisce il giudizio di accertamento dell'obbligo del terzo il giudice, se accerta l'esistenza del diritto del debitore nei confronti del terzo, fissa alle parti un termine perentorio per la prosecuzione dell'esecuzione forzata.\nSe, viceversa, il giudice accerti l'inesistenza dell'obbligo del terzo, il passaggio in giudicato della sentenza determina l'estinzione del procedimento esecutivo.\nPignoramento e poteri del fisco.\nPer i poteri degli organi competenti in materia tributaria (Agenzia delle Entrate) si applica il D.P.R. 29 settembre 1973, n. 602 (\"Disposizioni sulla riscossione delle imposte sul reddito.\"). L'esattore ha l'obbligo di notificare la cartella esattoriale entro il quinto giorno del mese successivo alla data della contestazione.\nIl termine \u00e8 perentorio per un principio a tutela del cittadino, per evitare un'azione del fisco che pu\u00f2 protrarsi a distanza di anni. Il contribuente ha 60 giorni di tempo per fare opposizione o pagare.\nSe non presenta ricorso n\u00e9 paga, pur potendo dimostrare a posteriori un regolare pagamento delle tasse e l'errore dell'ente tributario, scatta la procedura pignoratizia. Il pignoramento pu\u00f2 riguardare beni immobili, ma pu\u00f2 consistere in un'intimazione da parte dell'Agenzia delle Entrate alla banca di prelevare dal conto corrente e trasferire all'erario l'importo dovuto (il fisco ha accesso all'anagrafe dei conti correnti bancari).\nIn proposito, con la legge 27 luglio 2000, n. 212 \u00e8 stato emanato il cosiddetto Statuto dei diritti del contribuente, che ha modificato il D.P.R. n. 602/1973."}
{"id": "226102", "revid": "125270044", "url": "https://it.wikipedia.org/wiki?curid=226102", "title": "Associazione internazionale per la coscienza di Krishna", "text": "Il Movimento Hare Krishna \u00e8 il nome con cui \u00e8 pi\u00f9 nota l'International Society for Krishna Consciousness (Associazione internazionale per la coscienza di Krishna), o ISKCON, l'associazione fondata a New York nel 1966 dal maestro spirituale indiano A.C. Bhaktivedanta Swami Prabhupada (1896-1977).\nL'ISKCON, espressione del movimento vi\u1e63\u1e47uita/k\u1e5b\u1e63\u1e47aita dell'India nord-orientale (Bengala), si basa sull'insegnamento del mistico bengalese Caitanya (1486 - 1533), secondo una linea discepolare di maestri spirituali (\"guru parampar\u0101\") che i \"gau\u1e0d\u012bya\" fanno risalire a K\u1e5b\u1e63\u1e47a.\nLa dottrina, come per le altre correnti \"gau\u1e0d\u012bya\", si fonda sulla focalizzazione della fede religiosa nella figura di K\u1e5b\u1e63\u1e47a, qui inteso come il Bhagavat, Dio, la Persona suprema, in quella della sua eterna paredra, R\u0101dh\u0101, qui intesa come stessa manifestazione del Bhagavat, e in quella di Caitanya (e del relativo \"Pa\u00f1ca-tattva\"), qui inteso come manifestazione delle divinit\u00e0 di K\u1e5b\u1e63\u1e47a e della sua eterna paredra R\u0101dh\u0101, e sulla promozione di un'attiva azione missionaria.\nGli obiettivi.\nL'ISKCON si propone, sin dalla fondazione, sei obiettivi:\nLe regole.\nL'associazione chiede a tutti i membri la recita di un certo numero di \"japa\" \"m\u0101l\u0101\" del \"mantra\" \"Hare K\u1e5b\u1e63\u1e47a\" (\"n\u0101masmara\u1e47a\") e del canto devozionale (\"n\u0101masa\u1e43k\u012brtana\"), nonch\u00e9 il rispetto di quattro principi regolatori:\nI nuovi membri devono affrontare un periodo di prova di almeno sei mesi, rispettando rigorosamente i principi regolatori, al termine del quale, possono scegliere un \"guru\" dell'ISKCON e prendere l'iniziazione (\"d\u012bk\u1e63\u0101\").\nL'iniziazione avviene attraverso la celebrazione di uno \"yaj\u00f1a\", un rituale durante il quale il devoto riceve dal maestro un nome legato alla tradizione \"vai\u1e63\u1e47ava\" (completato dal suffisso \"d\u0101sa\" o \"d\u0101s\u012b\", \"servitore\" o \"servitrice\") ed un rosario, il \"japa m\u0101l\u0101\".I membri segnano tradizionalmente il corpo e la fronte con il \"tilaka\".\nGli uomini si rasano i capelli, lasciando un codino (\"\u015bikh\u0101\"), e vestono di color zafferano se celibi (\"brahm\u0101carya\") o di bianco se sposati, quindi \"capo famiglia\" (\"g\u0101rhasthya\"). Le donne indossano abitualmente il \"sari\", bianco se sono vedove o se hanno raggiunto lo \"status\" di \"sa\u1e43ny\u0101sa\".\nLa struttura e le iniziative.\nDopo la grande diffusione negli anni settanta, indirizzata soprattutto al proselitismo mirante a una vita espressamente cenobitica e quindi a una radicale rinuncia alla vita mondana, oggi l'ISKCON si compone soprattutto di membri che vivono all'esterno dei templi, in comunit\u00e0 che possono anche rinunciare al tradizionale abbigliamento dei devoti hind\u016b.\nL'associazione si articola oggi in circa 400 centri, 50 comunit\u00e0 rurali e fattorie, 10 scuole e 60 ristoranti vegetariani in tutto il mondo.\nLa sede centrale dell'associazione \u00e8 a Mayapur, in India. L'ISKCON \u00e8 gestita dalla \"Governing Body Commission\" (GBC), creata dallo stesso A.C. Bhaktivedanta Swami Prabhupada nel 1970, affinch\u00e9 lo affiancasse nella gestione organizzativa e perch\u00e9 amministrasse l'associazione dopo la sua morte.\nNel 1972 venne creata la BBT - \"Bhaktivedanta Book Trust\", una casa editrice impegnata nella diffusione delle opere di A.C. Bhaktivedanta Swami Prabhupada e della letteratura religiosa propria del \"vi\u1e63\u1e47uismo gau\u1e0d\u012bya\", che pubblica in sessanta lingue diverse, la cui sede centrale \u00e8 a Los Angeles.\nDal 1997 i dodici membri del GBC vengono coadiuvati da un forum composto da devoti anziani. \u00c8 il GBC che nomina i \"sa\u1e43ny\u0101sa\" ed i maestri iniziatori (\"d\u012bk\u1e63\u0101 guru\") dell'associazione, autorizzati a concedere l'iniziazione ai nuovi membri.\nDal 2009 il GBC ha stabilito che anche le donne possono diventare maestri.\nIspirato e in parte finanziato dall'ISKCON, \"Food for life\" \u00e8 un programma che si occupa della distribuzione di pasti vegetariani e di altre iniziative benefiche, quali la creazione di scuole, la protezione delle vedove, il soccorso alle vittime di catastrofi naturali, adozioni a distanza, \"etc.\""}
{"id": "226125", "revid": "2175", "url": "https://it.wikipedia.org/wiki?curid=226125", "title": "Luna rossa", "text": ""}
{"id": "226127", "revid": "1093322", "url": "https://it.wikipedia.org/wiki?curid=226127", "title": "Orientamento sessuale", "text": "Lorientamento sessuale \u00e8 l'attrazione emozionale, romantica e/o sessuale di una persona verso individui di sesso opposto, dello stesso sesso o di entrambi i sessi. I principali orientamenti sessuali sono l\u2019eterosessualit\u00e0, l\u2019omosessualit\u00e0 e la bisessualit\u00e0, mentre l'asessualit\u00e0 \u00e8 talvolta identificata come la quarta categoria.\n\u00c8 scientificamente provato che l'orientamento sessuale non \u00e8 una scelta. \nSecondo l'American Psychological Association, l'orientamento sessuale \"si riferisce anche al senso di identit\u00e0 di una persona basato su quelle attrazioni, comportamenti correlati e l'appartenenza a una comunit\u00e0 di altri che condividono quelle attrazioni\". Androfilia e ginefilia sono termini usati nella scienza comportamentale per descrivere l'orientamento sessuale come alternativa a una concettualizzazione binaria di genere. L'androfilia descrive l'attrazione sessuale per la mascolinit\u00e0; la ginefilia descrive l'attrazione sessuale per la femminilit\u00e0.\nGli scienziati non conoscono ancora la causa esatta dell'orientamento sessuale, ma teorizzano che sia causato da una complessa interazione di influenze genetiche, ormonali e ambientali. Sebbene nessuna singola teoria sulla causa dell'orientamento sessuale abbia ancora ottenuto un ampio sostegno, gli scienziati preferiscono teorie basate sulla biologia. Ci sono molte pi\u00f9 prove a sostegno delle cause biologiche dell'orientamento sessuale rispetto a quelle sociali, specialmente per i maschi. Non ci sono prove sostanziali che suggeriscano che le esperienze genitoriali o della prima infanzia abbiano un ruolo per quanto riguarda l'orientamento sessuale. In tutte le culture, la maggior parte delle persone \u00e8 eterosessuale, con una minoranza di persone che hanno un orientamento omosessuale o bisessuale. L'orientamento sessuale di una persona pu\u00f2 essere ovunque su un continuum, dall'attrazione esclusiva per il sesso opposto all'attrazione esclusiva per lo stesso sesso.\n\u00c8 importante notare che l'orientamento sessuale \u00e8 cosa distinta dal sesso biologico, dall'identit\u00e0 di genere e dal ruolo di genere; essi infatti definiscono, rispettivamente, il sesso genetico di una persona determinato dai cromosomi sessuali, il genere a cui sente di appartenere (ovvero se la persona identifica s\u00e9 stessa come maschio, femmina o altro genere) e le norme sociali sul comportamento di uomini e donne relative ad una determinata cultura ed epoca.\nIl concetto di orientamento sessuale \u00e8 applicabile anche a numerose specie del mondo animale, dove sono riscontrati gli stessi tipi di orientamento che sono presenti anche nell'uomo; tuttavia la sessualit\u00e0 animale \u00e8 differente da specie a specie e da quella umana, e creare parallelismi precisi tra di esse \u00e8 difficile.\nDefinizione.\nGli studi scientifici effettuati nell'arco di decenni hanno dimostrato che l'orientamento sessuale ha un range specifico, che pu\u00f2 variare dalla completa attrazione verso persone dello stesso sesso alla completa attrazione verso persone del sesso opposto; ciononostante, vengono utilizzate solitamente tre categorie per definire l'orientamento sessuale: eterosessuale, omosessuale (lesbico, gay) e bisessuale - rispettivamente, attrazione verso persone del sesso opposto, dello stesso sesso e di entrambi i sessi. In alcuni casi viene considerata un orientamento sessuale anche l'asessualit\u00e0 (ovvero la scarsa o nulla attrazione verso persone del sesso opposto o dello stesso sesso; o ancora, semplice mancanza di orientamento sessuale).\nSebbene sia uso comune discutere dell'orientamento sessuale considerandolo una caratteristica strettamente personale, al pari del sesso biologico o dell'et\u00e0, ci\u00f2 non \u00e8 del tutto corretto: l'orientamento sessuale si definisce infatti tramite relazioni interpersonali, e va spesso a determinare il tipo di individui che una persona sceglie di frequentare e in cui si aspetta di trovare una relazione sentimentale soddisfacente, cosa fondamentale per la realizzazione personale per molti individui. Va anche distinto dalla pura e semplice attivit\u00e0 sessuale, che pu\u00f2 anche non esprimere l'orientamento sessuale di una persona.\nTutti i tipi di orientamento sessuale sono forme normali con cui gli esseri umani intrecciano legami affettivi; a dispetto di stereotipi diffusi secondo cui le persone con orientamento sessuale non eterosessuale sarebbero disturbate o anormali, la ricerca non ha evidenziato alcun tipo di collegamento tra l'orientamento omosessuale o bisessuale e la psicopatologia, e pertanto la definizione dell'omosessualit\u00e0 come \"disordine mentale\" \u00e8 stata abbandonata da tempo dalle associazioni di categoria che operano nell'ambito.\nLa \"preferenza sessuale\".\nViene occasionalmente usata l'espressione \"preferenza sessuale\" come sinonimo di \"orientamento sessuale\"; tuttavia questi due termini hanno un significato distinto nell'ambito psicologico. Il termine \"preferenza\", infatti, presume un certo grado di libera scelta del proprio orientamento sessuale, cosa che un individuo non necessariamente ha, e che non ha trovato riscontro nella ricerca psicologica.\nIl termine \"preferenza sessuale\" \u00e8 usato soprattutto da coloro che sostengono la fluidit\u00e0 intrinseca del desiderio sessuale (rispetto al vero e proprio orientamento) e che la sessualit\u00e0 contenga un qualche elemento di scelta, nonch\u00e9 da chi crede che non si possa parlare di un definito orientamento sessuale fino ad una determinata et\u00e0, in contrapposizione a coloro i quali pensano che la sessualit\u00e0 sia determinata da fattori genetici e/o evolutivi appartenenti, in ogni caso, alla primissima infanzia.\nCause e percezione dell'orientamento sessuale.\nStante la conoscenza scientifica attuale, l'orientamento sessuale si definisce solitamente durante la prima infanzia; non esiste per\u00f2 un consenso definitivo tra gli scienziati su quali siano le esatte ragioni per cui una persona sviluppa un orientamento sessuale eterosessuale, bisessuale od omosessuale. Tendenzialmente le cause sono ricercate in una combinazione di influenze genetiche, ormonali e ambientali, ma non sono emerse prove definitive al riguardo; per quanto concerne l'opinione diffusa secondo cui abusi sessuali, eventi traumatici o una cura o educazione errata dei figli possano influenzare lo sviluppo dell'orientamento sessuale, essa \u00e8 priva di evidenze scientifiche.\n\u00c8 invece largamente condiviso fra gli studiosi il fatto che l'orientamento sessuale non sia frutto di una scelta, cos\u00ec come non esiste alcuna evidenza che esso possa essere modificato artificialmente (tramite le cosiddette \"terapie riparative\", che anzi risultano spesso negative per le persone che vi sono sottoposte).\nLa percezione del proprio orientamento sessuale comincia generalmente a definirsi tra la media infanzia e la prima adolescenza, ma varia enormemente da persona a persona ed \u00e8 indipendente dall'attivit\u00e0 sessuale vera e propria: ad esempio, un individuo pu\u00f2 identificarsi come eterosessuale, bisessuale o omosessuale anche prima di avere avuto rapporti sessuali, e viceversa. Va inoltre considerato che la presenza di pregiudizio e discriminazione nella societ\u00e0 costituiscono un impedimento, per le persone con orientamento sessuale omosessuale o bisessuale, a comprendere appieno il loro orientamento.\nClassificazione degli orientamenti sessuali.\nOrientamento eterosessuale.\nEterosessualit\u00e0 \u00e8 il termine sociale applicato a quelle persone che si sentono attratte sentimentalmente ed eroticamente verso persone del sesso opposto: etimologicamente si basa dal greco \"heteros\" (\"altro\", \"differente\", da cui anche \"etera\", quindi colui che dirige la propria attenzione a chi \u00e8 differente da s\u00e9). Costituisce l'orientamento sessuale prevalente (sia fra gli esseri umani che in quasi tutte le specie animali, salvo alcune eccezioni) definendo la capacit\u00e0 riproduttiva delle specie.\nL'orientamento sessuale eterosessuale \u00e8 rappresentato dalla comparsa nella sfera della coscienza (consapevolezza piena) di una preponderanza di sentimenti, pensieri erotici e fantasie sessuali (nella maggioranza dei casi a partire dalla pubert\u00e0) che riguardano individui di sesso opposto.\nOrientamento omosessuale.\nL'omosessualit\u00e0 \u00e8 il termine sociale applicato a quegli individui che esprimono attrazione psicofisica per individui dello stesso sesso: si basa sul greco \"homos\" (\"stesso\", \"uguale\", dunque colui che dirige la propria attenzione a chi \u00e8 uguale a s\u00e9). Definisce in modo specifico la relazione intercorrente tra un maschio con un altro maschio (genericamente indicata oggi con il termine \"gay\") oppure la relazione intercorrente tra una femmina con un'altra femmina (genericamente indicata con il termine \"lesbica\").\nL'orientamento omosessuale \u00e8 rappresentato dalla comparsa nella sfera della coscienza (consapevolezza piena) di una preponderanza di sentimenti, pensieri erotici e fantasie sessuali che riguardano un individuo dello stesso sesso. \u00c8 da non confondere con l'effeminatezza - sebbene le due cose vengano popolarmente spesso accostate -, che non costituisce un carattere peculiare dell'omosessualit\u00e0, anche se pu\u00f2 rappresentarne una delle forme.\nOrientamento bisessuale.\nLa bisessualit\u00e0 \u00e8 definita come attrazione verso pi\u00f9 generi.\nNonostante il prefisso \"bi-\" possa trarre in inganno ed alludere ad un possibile binarismo, va tenuto presente che l'orientamento bisessuale non \u00e8 in alcuna maniera escludente nel caso di persone transgender e non binarie.\nL'orientamento bisessuale \u00e8 rappresentato dalla comparsa nella sfera della coscienza (consapevolezza piena) di sentimenti, pensieri erotici e fantasie sessuali che riguardano indistintamente, sia persone di sesso omologo, sia persone di sesso differente. Nella sub-cultura giovanile emo ha sempre pi\u00f9 preso piede la valenza positiva del concetto di bisessualit\u00e0.\nAsessualit\u00e0.\n \n\u00c8 la totale assenza di attrazione verso qualsiasi genere/sesso. Il movimento asessuale ha evidenziato l'esistenza di due elementi dell'attrazione, quello erotico e quello romantico, che nell'ambito dell'orientamento individuale possono esistere anche separatamente. Oltre a chi non prova nessuna forma o grado di attrazione la comunit\u00e0 asessuale include coloro la cui attrazione \u00e8 priva della componente erotica e coloro che hanno uno scarso livello di attrazione.\nPan e polisessualit\u00e0.\nEsistono ulteriori modi di considerare l'orientamento sessuale, utilizzati perlopi\u00f9 da chi rigetta le definizioni \"rigide\" correntemente utilizzate per la sessualit\u00e0 umana, pansessualit\u00e0 e polisessualit\u00e0: la prima \u00e8 adottata da quelle persone che considerano di poter essere attratte da una persona indipendentemente dal suo sesso o genere, mentre la seconda viene adoperata dalle persone che ritengono di poter essere attratte da persone di sesso e genere diverso, ma rifiutano la netta divisione tra sesso maschile e sesso femminile. "}
{"id": "226129", "revid": "640389", "url": "https://it.wikipedia.org/wiki?curid=226129", "title": "Canton", "text": "Canton (: ; dal portoghese \"Cant\u00e3o\"), nota anche come Guangzhou (in cinese ), \u00e8 la pi\u00f9 grande citt\u00e0 costiera del sud della Cina, capoluogo della provincia del Guangdong (\u5e7f\u4e1c). La parola \"Canton\" deriva da una traslitterazione in lingua francese della denominazione portoghese di \"Cant\u00e3o\". Situata non lontano da Hong Kong, Canton \u00e8 inoltre al centro della \"megacitt\u00e0 del delta del Fiume delle Perle\", la pi\u00f9 grande conurbazione metropolitana del mondo che conta 46,5 milioni di abitanti.\nStoria.\nSi ritiene che la prima citt\u00e0 costruita sull'attuale Canton fosse Panyu (\u8543\u79ba, dopo semplificato a \u756a\u79ba; localmente pronunciata in\nCantonese come \"Poon Yu\"), fondata nel 214 a.C. Il territorio della citt\u00e0 fu continuamente occupato da quel momento. Panyu si espanse quando divenne capitale del regno vietnamita di Nanyue (\u5357\u8d8a) nel 206 a.C.\nRecenti studi archeologici del suo palazzo suggeriscono che la citt\u00e0 poteva aver commerciato frequentemente con gli stranieri attraverso rotte marine. I commerci stranieri continuarono per ogni dinastia e la citt\u00e0 rimane tuttora uno dei maggiori porti internazionali.\nLa dinastia Han annesse Nanyue nel 111 a.C., e Panyu divenne capitale provinciale e lo \u00e8 rimasta fino ai giorni d'oggi. Nel 206 d.C., la citt\u00e0 divenne sede della Prefettura di Guang (\u5ee3\u5dde; Guangzhou). Pertanto, \"Guangzhou\" era il nome della prefettura, non della citt\u00e0. Comunque, fra la popolazione crebbe l'abitudine di chiamarla Guangzhou, invece di Panyu.\nSebbene il nome cinese di Guangzhou rimpiazz\u00f2 Panyu come nome della citt\u00e0 cinta da mura, Panyu era comunque il nome delle aree circostanti fino alla dinastia Qing. Ancora oggi un quartiere della citt\u00e0 porta questo nome.\nArabi e Persiani saccheggiarono Guangzhou (conosciuta da loro come \"Sin-Kalan\") nel 758 d.C., secondo una notizia del governo di Guangzhou nel 30 ottobre 758, che corrispondeva al giorno di guisi (\u7678\u5df3) del nono mese lunare nel primo anno dell'era di Qianyuan dell'imperatore Su Zong della Dinastia Tang.\nDurante la dinastia Song settentrionale, un celebre poeta chiamato Su Shi visit\u00f2 il tempio Boazhuangyang di Guangzhou e vi iscrisse le parole \"Liu Rong\" (Sei Alberi di Banyan) in quanto l\u00ec probabilmente erano piantati sei alberi di banyan (ficus bengalese). Per questa ragione il tempio \u00e8 stato chiamato \"Liu Rong\".\nI portoghesi furono i primi Europei a giungere alla citt\u00e0 nel 1511 attraverso il mare, grazie al loro monopolio delle rotte commerciali; da allora presso gli europei si diffuse il nome di Canton, derivato da una traslitterazione francese del portoghese Cant\u00e3o. Pi\u00f9 tardi i portoghesi furono espulsi dalle loro colonie in Guangzhou, mantenendo il controllo di Macao (occupata sempre nel 1511) e utilizzandola come base commerciale per la citt\u00e0 nel 1557. Essi avrebbero avuto quasi un monopolio sul commercio straniero nella regione fino all'arrivo degli olandesi nel XVII secolo.\nDopo che la Cina reclam\u00f2 il controllo dell'isola di Formosa nel 1683, il governo Qing si apr\u00ec e incoraggi\u00f2 il commercio dall'estero. Canton emerse rapidamente come un porto tra i pi\u00f9 adattabili per il commercio e molto presto, molte navi straniere arrivarono per scambiare le proprie merci. I portoghesi a Macao, gli spagnoli a Manila, e gli armeni e i musulmani dall'India utilizzavano gi\u00e0 il porto per il commercio negli anni 1690, quando i francesi e gli inglesi cominciarono a frequentare il porto attraverso il Sistema Canton. Altre compagnie presto seguirono: la compagnia inglese delle Indie Orientali nel 1717; la Compagnia olandese delle Indie orientali nel 1729; la prima nave danese nel 1731, che fu seguita da una nave della Compagnia Asiatica Danese nel 1734; la Compagnia svedese delle Indie orientali nel 1732; seguita da qualche occasionale nave prussiana o italiana; gli statunitensi nel 1784 e la prima nave dall'Australia nel 1788.\nAlla met\u00e0 del XVIII secolo, Canton era emersa come uno dei maggiori porti commerciali del mondo sotto le Tredici Industrie, che era una distinzione che mantenne fino allo scoppio delle Guerre dell'oppio nel 1839 e l'apertura di altri porti in Cina nel 1842. Ci\u00f2 rese Guangzhou una delle prime tre citt\u00e0 al mondo.\nCanton era uno dei cinque porti mercantili cinesi aperti dal Trattato di Nanchino (firmato nel 1842) alla fine della prima guerra dell'oppio fra Impero britannico e Cina. Gli altri porti erano Fuzhou, Xiamen, Ningbo e Shanghai.\nNel 1918, il concilio urbano della citt\u00e0 stabil\u00ec che \"Guangzhou\" diventasse il nome ufficiale locale della citt\u00e0, oggi utilizzato come nome ufficiale cinese. Panyu divenne il nome di una contea della parte meridionale di Canton. Sia nel 1930 che nel 1953, Canton fu promossa allo status di municipalit\u00e0, ma in entrambi i casi la \"promozione\" fu annullata entro la fine dello stesso anno.\nLe truppe giapponesi occuparono Canton dal 12 ottobre 1938 al 16 settembre 1945, dopo violenti bombardamenti. Nella citt\u00e0 l'Esercito imperiale giapponese condusse ricerche batteriologiche, in cui gli scienziati compivano esperimenti su prigionieri umani.\nLe forze comuniste entrarono nella citt\u00e0 il 14 ottobre 1949. I loro progetti di rinnovo urbano provocarono perdite per alcuni residenti. Le nuove edificazioni lungo la sponda del Fiume delle Perle procurarono abitazioni alle povere boat people. Le riforme di Deng Xiaoping, che sal\u00ec al potere nei tardi anni settanta, portarono a una rapida crescita economica grazie alla vicinanza della citt\u00e0 con Hong Kong e l'accesso al Fiume delle Perle.\nDato che i costi del lavoro crebbero a Hong Kong, le aziende manifatturiere aprirono nuove industrie nelle citt\u00e0 del Guangdong, inclusa Canton. Come pi\u00f9 grande citt\u00e0 in una delle pi\u00f9 ricche province cinesi, Canton attrae contadini dalla campagna che cercano lavoro nell'industria. Oltretutto il benefico tasso di riforme degli anni novanta ha permesso alla citt\u00e0 una rapida crescita.\nNel 2000 Huadu e Panyu furono unite a Canton come distretti e Conghua e Zengcheng divennero citt\u00e0 a livello di contea.\nCultura.\nIstruzione.\nUniversit\u00e0.\nA Canton ha sede l'Universit\u00e0 Jinan, fondata nel 1906, con circa 45.000 studenti iscritti.\nEventi.\nLa fiera cinese di esportazione di beni, detta anche \"Fiera Canton\", si tiene ogni in primavera e autunno ed \u00e8 diretta da Bo Liu. Inaugurata nella primavera del 1957, la fiera \u00e8 uno dei maggiori eventi che accadono nella citt\u00e0 nell'arco dell'anno. La Fiera Canton \u00e8 di gran lunga la pi\u00f9 importante fiera Cinese. Offre una vastissima gamma di prodotti ed \u00e8 il luogo ideale dove trovare non solo fornitori di prodotti ma anche partner, sia commerciali che industriali. L'offerta in Fiera Canton \u00e8 quanto di meglio possa offrire l'attuale produzione Cinese. La Fiera Canton si svolge in due sessioni annuali, una autunnale a ottobre e una primaverile ad aprile.\nEconomia.\nCanton \u00e8 il centro economico del delta del Fiume delle Perle, che la piazza nel cuore di una delle regioni cinesi pi\u00f9 ricche grazie al commercio e alle industrie manifatturiere.\nNel 2005, il Prodotto Interno Lordo pro capite era di \u00a558'000 (circa 5.300 \u20ac), che la posizionava nella terza posizione per ricchezza fra 659 citt\u00e0 cinesi.\nInfrastrutture e trasporti.\nA 28\u00a0km a nord dalla citt\u00e0, si trova l'Aeroporto Internazionale di Canton-Baiyun, costruito nel 2004, che gestisce un imponente traffico aereo nazionale e internazionale. \u00c8 collegata con la vicina (182 chilometri) Hong Kong mediante treni, autobus e un servizio di traghetto.\nUna singolare legge emanata il 1\u00ba gennaio 2007 vieta in tutta la citt\u00e0 la circolazione di moto e scooter per prevenire la microcriminalit\u00e0 e contenere gli alti tassi di smog da monossido di carbonio.\n\u00c8 in servizio la metropolitana di Canton, attualmente costituita da 9 linee e si estende per circa 260\u00a0km.\nIl 24 dicembre 2009 \u00e8 stata inaugurata la linea ad alta velocit\u00e0 che la collega, in tre ore, a Wuhan.\nAmministrazione.\nGemellaggi.\nCanton \u00e8 gemellata con:\nSport.\nCalcio.\nLa locale squadra di calcio, chiamata Guangzhou Evergrande Football Club \u00e8 s\nstata allenata dalla stagione 2012 alla 2014 dall'allenatore italiano Marcello Lippi; ha vinto sette campionati di fila (nel 2011, 2012, 2013, 2014, 2015, 2016 e 2017) e due Champions League asiatiche (nel 2013 e nel 2015)."}
{"id": "226134", "revid": "2225", "url": "https://it.wikipedia.org/wiki?curid=226134", "title": "Sempervivum Tectorum", "text": ""}
{"id": "226138", "revid": "124319381", "url": "https://it.wikipedia.org/wiki?curid=226138", "title": "Al Gore", "text": "\u00c8 stato il 45\u00ba Vicepresidente degli Stati Uniti durante la presidenza Clinton dal 1993 al 2001. Fu insignito del Premio Nobel per la pace 2007 e del Premio Principe delle Asturie per la Cooperazione Internazionale 2007 per il suo impegno in difesa dell'ambiente.\nMembro del Partito Democratico, si \u00e8 seduto per il Tennessee nella Camera dei rappresentanti dal 1977 al 1985 e poi al Senato dal 1985 al 1993, prima di essere eletto vicepresidente di Bill Clinton nelle elezioni del 1992 e del 1996.\n\u00c8 stato candidato alla presidenza alle elezioni del 2000. Nonostante avesse prevalso nel voto popolare e nonostante il ricorso e la contestazione a seguito del conteggio dei voti in Florida presso la Corte suprema, a causa della modalit\u00e0 elettorale negli Stati Uniti, fu battuto dal candidato repubblicano George W. Bush, in maggioranza per numero di grandi elettori.\nBiografia.\nNato a Washington D.C. il 31 marzo 1948, Al Gore \u00e8 il figlio secondogenito del senatore democratico Albert Gore, Sr. e di Pauline LaFon Gore.\nDopo la laurea all'Universit\u00e0 di Harvard, nel 1969 svolge il servizio militare in Vietnam per due anni nella 20\u00aa Brigata Ingegneri, in cui opera anche come reporter e giornalista, narrando gli eventi della guerra, a cui era contrario.\nCarriera politica.\nInizia la carriera politica nel 1976, quando \u00e8 eletto per il Tennessee al Congresso degli Stati Uniti. \u00c8 eletto al Senato nel 1984 e rieletto nel 1990. Tra i due mandati, nel 1988, si svolgono le elezioni primarie del Partito Democratico per la \"nomination\" a sfidante di George Bush alle elezioni presidenziali dello stesso anno.\nAl Gore si candida - a 39 anni \u00e8 definito dai media il pi\u00f9 giovane credibile candidato alla presidenza dai tempi di John Fitzgerald Kennedy - contando sul fatto di essere il solo candidato forte del Sud, ma la candidatura di Jesse Jackson scombina i suoi piani. I due si dividono i voti degli Stati meridionali, che sono i primi a votare e possono dare un vantaggio quasi incolmabile a un candidato. Sottraendosi delegati a vicenda, favoriscono l'affermazione di Michael Dukakis.\nIl 3 aprile 1989 il figlio Albert \u00e8 coinvolto in un incidente stradale, il piccolo aveva lasciato la mano del padre ed era corso in mezzo alla strada dove era stato, poi, investito da una macchina il cui guidatore affermava di non averlo visto: per molto tempo le condizioni del bambino, che aveva sei anni, rimasero molto critiche, dovendo ricorrere a lungo a un respiratore artificiale. Per assisterlo Gore si ritira dalla campagna elettorale per le primarie del 1992. Durante la degenza del figlio, Gore scrive \"Earth in the Balance\" (\"Terra in equilibrio\") sulla conservazione ambientale, che riceve critiche positive da \"The New York Times\". \u00c8 il primo libro scritto da un senatore statunitense dopo \"Profiles in Courage\" di John F. Kennedy a rientrare nella lista dei \"bestseller\" del \"Times\".\nVicepresidenza.\nIl 9 luglio 1992 Bill Clinton sceglie Al Gore come suo candidato vicepresidente. Gore temporeggia: dopo l'incidente del figlio aveva deciso di dedicare pi\u00f9 tempo alla famiglia e considera l'impegno di vice presidente gravoso in termini di tempo. Fin\u00ec per accettare.\nLa scelta di Clinton suscita molte polemiche, perch\u00e9 i due sono considerati troppo simili: entrambi del Sud, giovani, con idee politiche analoghe, per molti commentatori politici costituiscono un \"ticket\" non in grado di allargare il consenso. I fatti smentiscono questa analisi: il ticket Clinton-Gore vince le elezioni del 1992 ed ottiene la conferma nelle elezioni del 1996.\nMolti storici considerano Al Gore uno dei vicepresidenti pi\u00f9 influenti della storia americana: durante i suoi due mandati ha parte attiva a numerose riunioni internazionali e dibattiti pubblici, favorisce la diffusione di internet e dei nuovi mezzi di comunicazione, approva le campagne militari contro Slobodan Milo\u0161evi\u0107 e Saddam Hussein (\"Operazione Desert Fox\" del 1998), si schiera a favore del protocollo di Ky\u014dto.\nCandidato alla presidenza.\nDopo otto anni di vicepresidenza, nel 2000 Gore \u00e8 il candidato alla Casa Bianca del Partito Democratico alle elezioni presidenziali. Il risultato elettorale resta in bilico per diverse settimane a causa dello strettissimo margine, poche centinaia di voti, che separa Gore dal candidato repubblicano George W. Bush nello Stato della Florida, di cui \u00e8 governatore il fratello di Bush, Jeb, e i cui grandi elettori potrebbero determinare la vittoria dell'uno o dell'altro candidato.\nDopo una controversia giudiziaria sul conteggio dei voti, la Florida fu assegnata ai repubblicani: la Corte, pur ammettendo errori, neg\u00f2 una nuova verifica delle schede elettorali. Bush \u00e8 proclamato ufficialmente 43\u00ba Presidente degli Stati Uniti d'America. Gore ottiene comunque la maggioranza dei voti complessivi, distaccando il suo avversario di oltre 500.000 voti.\nDopo la sconfitta elettorale, Gore si allontana parzialmente dalla politica, anche se non risparmia critiche all'Amministrazione Bush, soprattutto per la gestione dell'uragano Katrina del 2005.\nDecide di non candidarsi alle primarie democratiche del 2008 in alternativa a Hillary Clinton e a Barack Obama.\nVita privata.\nMatrimonio e figli.\nDi religione battista, Al Gore \u00e8 stato sposato dal 19 maggio 1970 al giugno 2010 con Tipper Gore, da cui ha avuto quattro figli: Karenna (nata nel 1973), Kristin Carlson (nata nel 1977), Sarah LaFon (nata nel 1979) e Albert Gore III (nato nel 1982). Nel giugno del 2010 la coppia si \u00e8 separata consensualmente.\nAbitudini alimentari.\nPoco chiara \u00e8 la posizione personale di Al Gore riguardo all'uso di carne nella sua alimentazione (specie in un'ottica ambientalista), tanto da aver dato adito a speculazioni da parte dei media. Il 4 novembre 2009 egli rilasci\u00f2 un'intervista alla rete televisiva americana ABC, in cui sosteneva di essere d'accordo sul fatto che il cibarsi di carne contribuisca all'aumento delle emissioni di CO2, oltre che ad incrementare il consumo di acqua potabile, tuttavia afferm\u00f2 anche di non essere vegetariano ma di aver fortemente ridotto il consumo di carne nella sua alimentazione.\nQuattro anni dopo il giornale inglese \"The Guardian\" sostenne che Al Gore, dopo aver pubblicato il famoso documentario \"Una scomoda verit\u00e0\", avesse subito forti pressioni per dichiararsi vegano, che alcuni giornali avevano data per scontata la sua conversione al veganesimo e che la sua richiesta di un pasto senza noci o nocciole n\u00e9 olio durante una sua campagna nel Missouri, aveva dato origine a congetture sulla sua conversione al veganesimo.\nAmbientalismo.\nNel 2006 \u00e8 protagonista del documentario \"Una scomoda verit\u00e0\" (\"An Inconvenient Truth\") sui pericoli e sulle ripercussioni del riscaldamento globale della Terra, presentato al Festival di Cannes e premiato nel 2007 durante la 79\u00aa edizione dei Premi Oscar come miglior documentario e miglior canzone (\"I need to wake up\", di Melissa Etheridge). Pochi giorni dopo l'assegnazione dell'Oscar il quotidiano britannico \"The Guardian\" scrisse che Gore avrebbe consumato nella sua abitazione 221\u00a0000 kWh di elettricit\u00e0 nell'anno precedente, ovvero circa 20 volte la media nazionale annua. Sempre nel 2006 fonda l'organizzazione no-profit Climate Reality Project, da lui stesso diretta, dedita all'educazione e alla diffusione della consapevolezza sui cambiamenti climatici\nOrganizza il concerto \"Live Earth\" del 7 luglio 2007.\nNel 2007 vince insieme all'Intergovernmental Panel on Climate Change il Premio Nobel per la pace \u00ab...per i loro sforzi per costruire e diffondere una conoscenza maggiore sui cambiamenti climatici provocati dall'uomo e per porre le basi per le misure necessarie a contrastare tali cambiamenti\u00bb. Particolare scalpore fa il suo discorso tenuto ad Oslo in occasione del conferimento del premio Nobel, quando afferma:\nApple, Google e i Webbys Awards.\nNonostante le controversie, Gore continua a essere coinvolto nell'industria dei \"computer\". \u00c8 membro del Consiglio di Amministrazione di Apple Inc. dal 2003 e lavora come consulente senior presso Google Inc. Nel 2005 l'Accademia Internazionale delle Arti Digitali e delle Scienze ha onorato Gore ai Webby Awards con il Lifetime Achievement Award \u00abper tre decenni di contributi a Internet\u00bb. I Webby Awards, che sono considerati il Premio Oscar del \"web\", sono stati ideati da Tiffany Shlain, secondo la quale \u00abLui [Gore, n.d.r.] \u00e8 solo una tra le tante persone che hanno realizzato dei lavori straordinari, come membro del Congresso, senatore e vice presidente\u00bb.\nTelevisione.\nIl 4 maggio del 2004 fonda il \"network\" televisivo \"Current TV\": un canale interattivo pensato per un pubblico giovane, che \u00e8 andato in onda anche in Italia sulla piattaforma satellitare di Sky dal maggio 2008 al luglio 2011."}
{"id": "226139", "revid": "2090932", "url": "https://it.wikipedia.org/wiki?curid=226139", "title": "Sempervivum tectorum", "text": "Sempervivum tectorum , comunemente noto come semprevivo maggiore, barba di Giove, guardacasa o semprevivo dei tetti, \u00e8 una pianta succulenta appartenente alla famiglia delle Crassulaceae, originaria dell'Europa centro-occidentale.\nCaratteri morfologici.\nPianta erbacea perenne, succulenta, stolonifera, con fusto alto 20\u201350\u00a0cm e rosette fogliari sterili, verde scuro, larghe 3\u20138\u00a0cm. Le foglie sono acute. Quelle cauline superiori sono alterne, lanceolate, pubescenti su entrambe le facce e leggermente pi\u00f9 lunghe. L'infiorescenza \u00e8 un denso corimbo apicale, che porta 10-40 fiori larghi circa 3\u00a0cm, i quali fioriscono da giugno ad agosto. La corolla \u00e8 formata da 12-15 petali. I frutti sono dei follicoli eretti.\nHabitat.\nLuoghi rocciosi, rupi, pendii aridi e muri soleggiati, fino ai 2800 m di altitudine.\nDistribuzione.\nDiffusa in una vasta parte dell'Europa occidentale e, nello specifico, in Italia \u00e8 presente sulle Alpi e sugli Appennini."}
{"id": "226141", "revid": "287204", "url": "https://it.wikipedia.org/wiki?curid=226141", "title": "I topi", "text": ""}
{"id": "226142", "revid": "287204", "url": "https://it.wikipedia.org/wiki?curid=226142", "title": "I vinti", "text": ""}
{"id": "226143", "revid": "287204", "url": "https://it.wikipedia.org/wiki?curid=226143", "title": "I visitatori", "text": ""}
{"id": "226144", "revid": "599013", "url": "https://it.wikipedia.org/wiki?curid=226144", "title": "Idolo infranto", "text": ""}
{"id": "226146", "revid": "1305772", "url": "https://it.wikipedia.org/wiki?curid=226146", "title": "Ieri, oggi, domani", "text": ""}
{"id": "226147", "revid": "599013", "url": "https://it.wikipedia.org/wiki?curid=226147", "title": "Il bacio della pantera", "text": ""}
{"id": "226149", "revid": "1983214", "url": "https://it.wikipedia.org/wiki?curid=226149", "title": "Il bacio di una morta", "text": ""}
{"id": "226150", "revid": "599013", "url": "https://it.wikipedia.org/wiki?curid=226150", "title": "Il bandito fantasma", "text": ""}
{"id": "226151", "revid": "599013", "url": "https://it.wikipedia.org/wiki?curid=226151", "title": "Il bisbetico domato", "text": ""}
{"id": "226152", "revid": "268111", "url": "https://it.wikipedia.org/wiki?curid=226152", "title": "Il branco", "text": ""}
{"id": "226154", "revid": "88740", "url": "https://it.wikipedia.org/wiki?curid=226154", "title": "Il brigante", "text": ""}
{"id": "226155", "revid": "599013", "url": "https://it.wikipedia.org/wiki?curid=226155", "title": "Il capo famiglia", "text": ""}
{"id": "226157", "revid": "1305772", "url": "https://it.wikipedia.org/wiki?curid=226157", "title": "Il capro espiatorio", "text": ""}
{"id": "226158", "revid": "125016430", "url": "https://it.wikipedia.org/wiki?curid=226158", "title": "Il cardinale Lambertini", "text": "Il cardinale Lambertini \u00e8 un'opera teatrale scritta da Alfredo Testoni nel 1905. \u00c8 considerata l'opera pi\u00f9 importante della sua produzione teatrale, definita da Berenson come \"degna dello Shakespeare comico\".\nEbbe due versioni cinematografiche e una riduzione televisiva. La commedia ha per protagonista il cardinale bolognese Prospero Lorenzo Lambertini, futuro Papa Benedetto XIV, arcivescovo di Bologna dal 1731 al 1740.\nProduzione.\nTestoni fece approfondite ricerche presso la Biblioteca dell'Archiginnasio per delineare accuratamente il personaggio e il contesto storico dell'opera. Sottopose il testo all'attore Ermete Zacconi, che accett\u00f2 il ruolo del protagonista. La prima rappresentazione, nel 1905 al Teatro Costanzi di Roma, non fu un immediato successo. La buona, ma non entusiastica, accoglienza da parte del pubblico convinse l'autore a mettere mano al testo, eliminando un atto. La nuova versione, che divenne poi definitiva, piacque subito moltissimo, e fu rappresentata a lungo in molte citt\u00e0 italiane. Nel 1923, quasi vent'anni dopo la prima, venne messa in scena per la millesima volta.\nI proventi dei diritti d'autore sulla fortunata commedia permisero a Testoni di acquistare un'automobile, soprannominata \"Lambertina\" in onore del suo personaggio pi\u00f9 celebre, e successivamente una villa sulle colline bolognesi.\nAdattamenti.\nNel 1931 la commedia fu adattata in bolognese dallo stesso Testoni per l'allestimento teatrale al Teatro del Corso con protagonista Umberto Bonfiglioli (il ruolo dialettale fu poi negli anni '50, '60 e '70 il cavallo di battaglia di Bruno Lanzarini, poi di Arrigo Lucchini e dal 1988 di Guido Ferrarini).\nDopo una prima versione cinematografica, del 1934, la popolarit\u00e0 dell'opera venne rinverdita nel secondo dopoguerra, grazie all'attore Gino Cervi, famoso soprattutto per aver dato il volto a Peppone nei film tratti dai romanzi di Giovannino Guareschi. Cervi, bolognese, interpret\u00f2 il ruolo del Cardinale Lambertini nella produzione teatrale per la regia di Alessandro Brissoni (1954) e in un film del 1954 diretto da Giorgio P\u00e0stina, poi in uno sceneggiato televisivo del 1963 diretto da Silverio Blasi.\nLa commedia fu riportata sul palcoscenico, al Teatro Argentina di Roma, nella stagione 1981/1982 con la regia di Luigi Squarzina, protagonista Gianrico Tedeschi."}
{"id": "226159", "revid": "599013", "url": "https://it.wikipedia.org/wiki?curid=226159", "title": "Il carnevale di Venezia", "text": ""}
{"id": "226161", "revid": "287204", "url": "https://it.wikipedia.org/wiki?curid=226161", "title": "Il cerchio rosso", "text": ""}
{"id": "226162", "revid": "1305772", "url": "https://it.wikipedia.org/wiki?curid=226162", "title": "Il collezionista", "text": ""}
{"id": "226163", "revid": "1448629", "url": "https://it.wikipedia.org/wiki?curid=226163", "title": "Il commediante", "text": ""}
{"id": "226164", "revid": "123358173", "url": "https://it.wikipedia.org/wiki?curid=226164", "title": "Aquafan", "text": "Aquafan \u00e8 un parco acquatico di Riccione, in Italia\nStoria.\nLa struttura venne inaugurata nel 1987, lo stesso anno in cui aprirono in Francia Zygofolis e Futuroscope. Alla fine degli anni ottanta vi furono registrate trasmissioni televisive. Il parco contiene acquascivoli, piscina a onde, fiume lento e rapido. Col tempo vennero aggiunte altre attrazioni come il \"Kamikaze,\" uno scivolo a due piste lunghe 90 metri con forte pendenza che permette di raggiungere alte velocit\u00e0, l\"'Extreme river,\" una rampa a sezione paraboidale (half pipe) sulla quale si scivola in moto armonico fino a perdere quota e lo \"Speedriul\", una struttura a forma di imbuto. Vi si svolgono anche spettacoli di animazione e musicali e vi sono luoghi di ristoro e una discoteca, la \"Walky Cup\"; Aquafan \u00e8 aperto anche nelle ore notturne durante i mesi estivi.\nNel 2004 \u00e8 stato affiancato da un cinema IMAX e un nuovo parco, Oltremare, di natura ludico-didattica. Nel 2010, viene installato un nuovo scivolo tubolare dal nome \"Strizzacool\" che permette una discesa di gruppo. Il parco \u00e8 grande . Sommandone la lunghezza, gli scivoli arrivano a misurare 3\u00a0km, mentre 90 sono i chilometri delle tubazioni che sono state necessarie per costruirli; infine, sono i metri cubi di acqua in continuo movimento.\nRecentemente Aquafan \u00e8 stato interpretato come \u201c\"luogo di osservazione del sociale contemporaneo [\u2026] contesto di sperimentazione delle mutazioni che riguardano l'identit\u00e0, i consumi, gli stili di vita\"\u201d. \u00c8 stato cos\u00ec creato il cosiddetto \"Laboratorio delle percezioni\", che ha lo scopo di cogliere i desideri e i modi di essere delle persone. Il Laboratorio si avvale del coordinamento scientifico e del lavoro (sul campo e di studio) del LaRiCA, il Laboratorio di Ricerca sulla Comunicazione Avanzata dell'Universit\u00e0 degli Studi di Urbino. Dal 2011 durante l'estate in alcune serate (normalmente una volta a settimana), nel parco acquatico si svolge lo schiuma party pi\u00f9 grande del mondo con ospiti e dj internazionali capaci di richiamare migliaia di giovani, tra questi vi sono: Paul Kalkbrenner, David Guetta, Avicii, LMFAO, Martin Solveig, Gabry Ponte e Skrillex. I proprietari sono Costa Educational Spa (95%) e Silvano Balducci (5%)."}
{"id": "226165", "revid": "599013", "url": "https://it.wikipedia.org/wiki?curid=226165", "title": "Il complice segreto", "text": ""}
{"id": "226167", "revid": "599013", "url": "https://it.wikipedia.org/wiki?curid=226167", "title": "Il confessionale", "text": ""}
{"id": "226168", "revid": "287204", "url": "https://it.wikipedia.org/wiki?curid=226168", "title": "Il conte Ugolino", "text": ""}
{"id": "226170", "revid": "599013", "url": "https://it.wikipedia.org/wiki?curid=226170", "title": "Il contrabbandiere", "text": ""}
{"id": "226171", "revid": "1318658", "url": "https://it.wikipedia.org/wiki?curid=226171", "title": "Il corsaro", "text": ""}
{"id": "226173", "revid": "124133896", "url": "https://it.wikipedia.org/wiki?curid=226173", "title": "Vicepresidente degli Stati Uniti d'America", "text": "Il vicepresidente degli Stati Uniti d'America \u00e8 il primo nella linea di successione presidenziale e viene eletto congiuntamente al presidente per un mandato di quattro anni. La vicepresidente in carica \u00e8 la democratica Kamala Harris.\nPoteri e funzioni.\nPresiede il Senato con diritto di voto in caso di parit\u00e0 e in quanto tale il vicepresidente uscente presiede la seduta comune del Congresso che convalida l'elezione di presidente e vicepresidente.\nSvolge le funzioni di presidente in qualsiasi caso il presidente ne sia impedito e gli succede in caso di vacanza della carica di questo. Il presidente pu\u00f2 anche delegargli temporaneamente le sue funzioni in caso di una prevista e limitata indisponibilit\u00e0 (ad esempio in caso di intervento chirurgico).\nEssendo quindi un potenziale presidente, la Costituzione prevede che i candidati alla vicepresidenza debbano avere gli stessi requisiti necessari per la carica di presidente. A differenza del presidente per\u00f2 il vicepresidente non \u00e8 soggetto al limite dei due mandati consecutivi.\nCon l'approvazione del 25\u00ba emendamento (nel 1967) in caso di vacanza della carica di vicepresidente il presidente nomina il nuovo vicepresidente, il quale per\u00f2 prima di assumere le funzioni deve essere confermato da entrambe le camere del Congresso.\nProvenienza.\nLa provenienza statale (per luogo di residenza) dei vicepresidenti \u00e8 sintetizzata nella seguente tabella:\nCuriosit\u00e0.\nPresidenti provvisori.\nSono stati ufficialmente presidenti a causa dell'incapacit\u00e0 provvisoria del proprio presidente a svolgere le proprie funzioni grazie al 25\u00ba emendamento."}
{"id": "226175", "revid": "1494169", "url": "https://it.wikipedia.org/wiki?curid=226175", "title": "Il delitto Matteotti", "text": ""}
{"id": "226177", "revid": "287204", "url": "https://it.wikipedia.org/wiki?curid=226177", "title": "Il diavolo bianco", "text": ""}
{"id": "226178", "revid": "68120140", "url": "https://it.wikipedia.org/wiki?curid=226178", "title": "Il diavolo in corpo", "text": ""}
{"id": "226179", "revid": "599013", "url": "https://it.wikipedia.org/wiki?curid=226179", "title": "Il diavolo nero", "text": ""}
{"id": "226180", "revid": "601933", "url": "https://it.wikipedia.org/wiki?curid=226180", "title": "Il diavolo zoppo", "text": ""}
{"id": "226181", "revid": "599013", "url": "https://it.wikipedia.org/wiki?curid=226181", "title": "Il disordine", "text": ""}
{"id": "226182", "revid": "599013", "url": "https://it.wikipedia.org/wiki?curid=226182", "title": "Il figlio conteso", "text": ""}
{"id": "226183", "revid": "14894", "url": "https://it.wikipedia.org/wiki?curid=226183", "title": "Mons\u00f9 Francesco", "text": ""}
{"id": "226185", "revid": "1305772", "url": "https://it.wikipedia.org/wiki?curid=226185", "title": "Il figliuol prodigo", "text": ""}
{"id": "226188", "revid": "1494169", "url": "https://it.wikipedia.org/wiki?curid=226188", "title": "Il filo del rasoio", "text": ""}
{"id": "226190", "revid": "599013", "url": "https://it.wikipedia.org/wiki?curid=226190", "title": "Il fornaretto di Venezia", "text": ""}
{"id": "226192", "revid": "124808", "url": "https://it.wikipedia.org/wiki?curid=226192", "title": "Il fuorilegge", "text": ""}
{"id": "226194", "revid": "599013", "url": "https://it.wikipedia.org/wiki?curid=226194", "title": "Il giardino incantato", "text": ""}
{"id": "226195", "revid": "287204", "url": "https://it.wikipedia.org/wiki?curid=226195", "title": "Il giardino segreto", "text": ""}
{"id": "226197", "revid": "599013", "url": "https://it.wikipedia.org/wiki?curid=226197", "title": "Il gioco della verit\u00e0", "text": ""}
{"id": "226198", "revid": "88740", "url": "https://it.wikipedia.org/wiki?curid=226198", "title": "Il giorno del giudizio", "text": ""}
{"id": "226199", "revid": "287204", "url": "https://it.wikipedia.org/wiki?curid=226199", "title": "Il giudice", "text": ""}
{"id": "226200", "revid": "709565", "url": "https://it.wikipedia.org/wiki?curid=226200", "title": "Il gobbo di Notre Dame", "text": "Il gobbo di Notre Dame \u00e8 il titolo di diversi film tratti dal romanzo \"Notre-Dame de Paris\" di Victor Hugo, ed anche il soprannome con cui \u00e8 conosciuto il suo protagonista Quasimodo:"}
{"id": "226201", "revid": "599013", "url": "https://it.wikipedia.org/wiki?curid=226201", "title": "Il grande agguato", "text": ""}
{"id": "226202", "revid": "827882", "url": "https://it.wikipedia.org/wiki?curid=226202", "title": "Il grande Gatsby (disambigua)", "text": ""}
{"id": "226203", "revid": "599013", "url": "https://it.wikipedia.org/wiki?curid=226203", "title": "Il grande nemico", "text": ""}
{"id": "226204", "revid": "112960591", "url": "https://it.wikipedia.org/wiki?curid=226204", "title": "Il grande sentiero", "text": ""}
{"id": "226205", "revid": "1305772", "url": "https://it.wikipedia.org/wiki?curid=226205", "title": "Il guardiano", "text": ""}
{"id": "226206", "revid": "124405104", "url": "https://it.wikipedia.org/wiki?curid=226206", "title": "Il libro della giungla", "text": "Il libro della giungla (\"The Jungle Book\") \u00e8 una raccolta di storie, opera dello scrittore inglese Rudyard Kipling nel 1894. La maggior parte dei personaggi sono animali come la tigre Shere Khan e l'orso Baloo, anche se un personaggio principale \u00e8 il ragazzo o \"cucciolo d'uomo\" Mowgli, che viene allevato nella giungla dai lupi. Le storie sono ambientate in una giungla in India; un posto menzionato ripetutamente \u00e8 \"Seonee\" (Seoni), nello stato centrale del Madhya Pradesh.\nUno dei temi principali del libro \u00e8 l'abbandono seguito dalla promozione, come nella vita di Mowgli, che riecheggia l'infanzia di Kipling. Il tema \u00e8 riecheggiato nel trionfo di protagonisti tra cui \"Rikki-Tikki-Tavi\" e \"La foca bianca\" sui loro nemici, oltre a quelli di Mowgli. Un altro tema importante \u00e8 quello della legge e della libert\u00e0; le storie non riguardano il comportamento animale, tanto meno la lotta darwiniana per la sopravvivenza, ma gli archetipi umani in forma animale. Insegnano rispetto per l'autorit\u00e0, l'obbedienza e la conoscenza del proprio posto nella societ\u00e0 con \"la legge della giungla\", ma le storie illustrano anche la libert\u00e0 di muoversi tra mondi diversi, come quando Mowgli si muove tra la giungla e il villaggio degli uomini. I critici hanno anche notato la natura selvaggia essenziale e le avventure senza legge nelle storie, che riflettono il lato irresponsabile della natura umana.\n\"Il libro della giungla\" \u00e8 rimasto popolare, in parte grazie ai suoi numerosi adattamenti per film e altri media. Critici come Swati Singh hanno notato che persino i critici diffidenti nei confronti di Kipling per il suo presunto imperialismo hanno ammirato il potere della sua narrazione. Il libro \u00e8 stato influente nel movimento scout, il cui fondatore, Robert Baden-Powell, era amico di Kipling. Percy Grainger ha composto il suo \"Jungle Book Cycle\" intorno alle citazioni del libro.\nContesto.\nLe storie furono pubblicate per la prima volta su riviste tra il 1893 e il 1894. Le pubblicazioni originali contengono illustrazioni, alcune del padre dell'autore, John Lockwood Kipling. Rudyard Kipling \u00e8 nato in India e ha trascorso i primi sei anni della sua infanzia l\u00ec. Dopo circa dieci anni in Inghilterra, torn\u00f2 in India e vi lavor\u00f2 per circa sei anni e mezzo. Queste storie furono scritte quando Kipling visse a Naulakha, la casa che costru\u00ec a Dummerston, nel Vermont, negli Stati Uniti. Ci sono prove che Kipling abbia scritto la raccolta di storie per sua figlia Josephine, morta a causa di polmonite nel 1899, all'et\u00e0 di 6 anni; una prima edizione del libro con una nota scritta a mano dall'autore alla sua giovane figlia \u00e8 stata scoperta nel Wimpole Hall del National Trust nel Cambridgeshire, in Inghilterra, nel 2010.\nLibro.\nDescrizione.\nI racconti del libro (cos\u00ec come quelli de \"Il secondo libro della giungla\", che segu\u00ec nel 1895 e include altre cinque storie su Mowgli) sono favole, usando gli animali in modo antropomorfo per insegnare lezioni morali. I versetti de \"La legge della giungla\", ad esempio, stabiliscono regole per la sicurezza di individui, famiglie e comunit\u00e0. Kipling inser\u00ec quasi tutto ci\u00f2 che sapeva o \"ascolt\u00f2 o sogn\u00f2 sulla giungla indiana\". Altri lettori hanno interpretato il lavoro come allegorie della politica e della societ\u00e0 del tempo.\nOrigini.\nIn una lettera scritta e firmata da Kipling nel 1895, Kipling confessa di prendere in prestito idee e storie ne \"Il libro della giungla\": \"Temo che tutto quel codice nei suoi contorni sia stato fabbricato per soddisfare 'le necessit\u00e0 del caso': cos\u00ec una parte di esso \u00e8 stato integralmente ricavato dalle regole degli esquimesi del sud per la divisione del bottino\", ha scritto Kipling nella lettera. \"In effetti, \u00e8 molto probabile che io mi sia aiutato in modo promiscuo, ma al momento non riesco a ricordare da quali storie ho rubato.\"\nAmbientazione.\nKipling visse in India da bambino, e la maggior parte delle storie sono evidentemente collocate l\u00ec, anche se non \u00e8 del tutto chiaro dove. La Kipling Society nota che \"Seonee\" (Seoni, nello stato indiano centrale del Madhya Pradesh) \u00e8 menzionata pi\u00f9 volte; che le \"tane fredde\" devono essere nelle colline di Chittorgarh; e che la prima storia di Mowgli, \"\"Nel Rukh\", \u00e8 ambientata in una riserva forestale da qualche parte nel nord dell'India, a sud di Simla. \"I fratelli di Mowgli\"\" era ambientato nei monti Aravalli del Rajasthan (India nord-occidentale) in un vecchio abbozzo, ma fu poi cambiato in \"Seonee\". Tracce dell'ambientazione originale si vedono nei dialoghi di Bagheera, che rivela di essere venuto al Seeonee dal \"Oodeypore\" (Udaipur), un viaggio di lunghezza ragionevole per gli Aravalli ma molto lontano da Seoni. Seoni ha un clima tropicale, con una stagione secca e piovosa. Questo \u00e8 pi\u00f9 secco di un clima monsonico e non supporta la foresta pluviale tropicale. I parchi forestali e le riserve che si dichiarano associati alle storie includono la riserva delle tigri di Kanha, il Madhya Pradesh, e il parco nazionale di Pench, vicino a Seoni. Tuttavia, Kipling non ha mai visitato l'area.\nCapitoli.\nIl libro \u00e8 organizzato con una storia in ogni capitolo. Ogni storia \u00e8 seguita da una poesia che funge da epigramma.\nPersonaggi.\nMolti dei personaggi sono denominati semplicemente per i nomi hindi della loro specie: ad esempio, Baloo \u00e8 una traslitterazione di hindi \u092d\u093e\u0932\u0942 Bh\u0101l\u016b, \"orso\". I personaggi de \"La foca bianca\" sono traslitterazioni dal russo delle isole Pribilof.\nIllustrazioni.\nLe prime edizioni furono illustrate con disegni nel testo di John Lockwood Kipling (padre di Rudyard) e gli artisti americani W. H. Drake e Paul Frenzeny.\nEdizioni e traduzioni.\nIl libro \u00e8 apparso in oltre 500 edizioni di stampa, e oltre 100 audiolibri. \u00c8 stato tradotto in almeno 36 lingue.\nOpere derivate.\n\"Il libro della giungla\" \u00e8 stato adattato molte volte in un'ampia variet\u00e0 di media. Alcune di queste opere derivate riprendono anche il Secondo Libro della Giungla.\nUtilizzo de \"Il libro della giungla\" nello scautismo.\nI racconti del \"libro della giungla\" che narrano le avventure di Mowgli (detti per l'appunto \"storie di Mowgli\") sono utilizzati come ambientazione dai lupetti, la fascia d'et\u00e0 pi\u00f9 giovane del movimento scout. Quest'uso venne approvato da Rudyard Kipling dopo una richiesta diretta da parte di Robert Baden-Powell, il fondatore dello scautismo.\nAttraverso i vari personaggi della storia (positivi e no) vengono incarnati qualit\u00e0 o difetti soggettivi. Questo particolare metodo viene definito la \"morale per tipi\". Per esempio Tabaqui rappresenta il disordine, la trasandatezza e la vilt\u00e0, Baloo rappresenta la saggezza e la spiritualit\u00e0 individuale, Bagheera rappresenta l'agilit\u00e0 e la forza fisica, Shere Khan la prepotenza, Kaa la bont\u00e0 d'animo e la cortesia. I pregi dei personaggi positivi sono inoltre riassunti in alcune frasi chiamate \"parole maestre\", queste frasi sono anch'esse tratte dal libro della giungla ed insegnate ai lupetti. Queste frasi sono:\nL'uso che viene fatto del libro della giungla varia a seconda delle associazioni. Molte si limitano ai soli racconti che coinvolgono Mowgli, e talvolta nemmeno tutti. A volte si fa uso anche di altri racconti come Rikki-Tikki-Tavi o La Foca Bianca."}
{"id": "226207", "revid": "1494169", "url": "https://it.wikipedia.org/wiki?curid=226207", "title": "Il lupo dei mari", "text": ""}
{"id": "226208", "revid": "599013", "url": "https://it.wikipedia.org/wiki?curid=226208", "title": "Il marito", "text": ""}
{"id": "226209", "revid": "1226", "url": "https://it.wikipedia.org/wiki?curid=226209", "title": "Joseph von Eichendorff", "text": "Biografia.\nEichendorff nacque nel castello paterno di Lubowitz, vicino a Ratibor (oggi Racib\u00f2rz, in Polonia). I suoi genitori erano l'ufficiale prussiano Adolf Freiherr von Eichendorff e sua moglie, Karoline Freiin von Kloche, che veniva da una famiglia dell'aristocrazia cattolica che influenzer\u00e0 profondamente la sua vita. Egli frequent\u00f2, dal 1801 al 1805, il ginnasio cattolico di Breslavia e poi studi\u00f2 legge a Halle (1805-1806) e Heidelberg (1807-1808). Nel 1808 viaggi\u00f2 in Europa e visit\u00f2 Parigi e Vienna. \nNel 1810 torn\u00f2 a casa per aiutare il padre nella gestione della propriet\u00e0 della famiglia. Lo stesso anno incontr\u00f2 Johann Gottlieb Fichte, Achim von Arnim, Clemens Brentano, Johann Joseph von G\u00f6rres, Friedrich Schlegel, Otto von Loeben e Dorothea Schlegel, Heinrich von Kleist a Berlino. Complet\u00f2 i suoi studi a Vienna dal 1810 al 1812. Tra il 1813 ed il 1815, col grado di tenente, combatt\u00e9 nelle guerre di liberazione antinapoleoniche. Nel 1815 spos\u00f2 Aloysia Anna Victoria von Larisch e nello stesso anno nacque il figlio Hermann. Dal 1816 al 1819 insegn\u00f2 all'Universit\u00e0 di Breslavia (nel 1817 nacque il figlio Rudolf). Nel 1821, divent\u00f2 ispettore scolastico a Danzica. Dopo la morte della madre, nel 1822, fu costretto a vendere l'ultima propriet\u00e0: il castello di Lubowitz. Nel 1824 si trasfer\u00ec a K\u00f6nigsberg (oggi Kaliningrad, in Russia), poi nel 1831 a Berlino assieme alla sua famiglia, dove lavor\u00f2 come Consigliere al Ministero dei Culti fino al 1845. Nel 1837 inizia ad appassionarsi alla letteratura spagnola, in particolare a Calder\u00f3n de la Barca. Nel 1846-47 soggiorn\u00f2 a Vienna, dove conobbe tra gli altri Robert e Clara Schumann, Giacomo Meyerbeer, Franz Grillparzer, Friedrich Creuzer e Adalbert Stifter. Nel 1855 si trasfer\u00ec con la famiglia a Nei\u00dfe (oggi Nysa, in Polonia); dopo la morte della moglie si trasfer\u00ec presso la figlia Therese, ove morir\u00e0 nel 1857.\nOpere.\nDopo il soggiorno parigino e viennese espresse i suoi sentimenti giovanili nel romanzo intitolato \"Ahnung und Gegenwart\" (\"Presentimento e presente\") (1815), scritto sulla falsariga del Wilhelm Meister di Goethe, con una trama avventurosa e romantica e una pregevole atmosfera lirica, sostenuta dal frequente inserimento di poesie all'interno della narrazione. \u00c8 considerato un autore tardo-romantico, anche se lui rifiuter\u00e0 questa etichetta.\nUna delle sue opere pi\u00f9 riuscite risult\u00f2 \"Aus dem Leben eines Taugenichts\" (\"Vita di un perdigiorno\") (1826), dove, avvolto in un'atmosfera fiabesca, di sogno, il protagonista perdigiorno racconta le sue avventure, svolte all'interno di una natura incantata e di una giovinezza perenne.\nEichendorff scrisse drammi storici e tradusse molte opere di Calder\u00f3n; nell'ultimo periodo di carriera redasse anche una \"Storia della letteratura poetica della Germania\", ma i suoi livelli creativi pi\u00f9 alti li raggiunse nei Lieder, grazie alla sua vena che esprimeva le voci della natura, della notte, del bosco, del paesaggio onirico e talvolta del linguaggio popolaresco. Suo \u00e8 il testo del quarto dei \"Vier letzte Lieder\" musicati dall'ottantaquattrenne Richard Strauss nel 1948, \"Im Abendrot\". Il \"Liederkreis\" op. 39 di Robert Schumann \u00e8 interamente su testi di von Eichendorff."}
{"id": "226210", "revid": "599013", "url": "https://it.wikipedia.org/wiki?curid=226210", "title": "Il messicano", "text": ""}
{"id": "226211", "revid": "287204", "url": "https://it.wikipedia.org/wiki?curid=226211", "title": "Francois Didier Nome", "text": ""}
{"id": "226212", "revid": "599013", "url": "https://it.wikipedia.org/wiki?curid=226212", "title": "Il momento di uccidere", "text": ""}
{"id": "226213", "revid": "775372", "url": "https://it.wikipedia.org/wiki?curid=226213", "title": "Nigergate", "text": "Il Nigergate (neologismo ricavato dal \"Niger\" e \"-gate\", per antonomasia dallo \u00abscandalo Watergate\u00bb) fu lo scandalo dei falsi documenti rinvenuti nel 2002 e legati a presunti contatti tra Niger e Iraq in merito alla fornitura di uranio per la fabbricazione di armi nucleari.\nContesto storico.\nNella met\u00e0 del 2002 i rapporti diplomatici fra gli Stati Uniti e l'Iraq erano molto tesi: l'amministrazione Bush, che era da un anno impegnata nella guerra in Afghanistan, asseriva che Saddam Hussein fosse venuto in possesso di uranio e altro materiale necessario per la costruzione di una bomba atomica. In quel periodo il SISMI (il servizio segreto militare italiano) era fortemente impegnato, insieme alla CIA, nella guerra al terrorismo internazionale a seguito degli attentati dell'11 settembre 2001: dal suo ambiente sarebbero stati prodotti o rivelati i documenti che attestavano tentativi da parte di Saddam Hussein in Iraq di acquistare polvere di uranio yellowcake dal Niger.\nSulla base di questi documenti e di altri indicatori, i governi degli Stati Uniti e del Regno Unito hanno affermato che l'Iraq avesse cos\u00ec violato l'embargo iracheno da parte delle Nazioni Unite, nel tentativo di procurarsi materiale nucleare per la creazione di armi di distruzione di massa.\nTali notizie si rivelarono del tutto errate e infondate. Nel 2004 erano state smentite, in Italia, da un articolo di Rolling Stone e nel 2005 da un\u2019inchiesta giornalistica del quotidiano \"La Repubblica\".\nLa genesi del falso.\nCon carte intestate e timbri dell\u2019ambasciata nigerina a Roma, fu realizzato un falso protocollo d'intesa fra Niger e Iraq sull'uranio: sin dalle firme e dal riscontro con le cariche ricoperte dalle presunte autorit\u00e0 del Niger firmatarie, le incongruit\u00e0 erano vistose.\nSecondo le ricostruzioni di stampa, Il SISMI fu il primo ad avere l'informazione di un protocollo d'intesa fra Niger e Iraq sull'uranio, ma l'aveva archiviata perch\u00e9 ritenuta inattendibile. Si scopr\u00ec nel 2004, attraverso alcuni giornali inglesi (Financial Times, Sunday Times), che l'informazione era arrivata da un italiano, Rocco Martino, che avrebbe poi venduto tale documento ai servizi segreti francesi. Questi ultimi per\u00f2 riconobbero l'inattendibilit\u00e0 del documento e abbandonarono questa pista. Nel 2001 Martino \u2013 che pure era stato richiamato a collaborare con il SISMI \u2013 fu costantemente sorvegliato dai servizi segreti italiani durante il suo viaggio a Londra, dove consegn\u00f2 il fascicolo al MI6.\nL\u2019informativa negli USA tra Langley e Foggy Bottom.\nDopo l\u201911 settembre 2001, l\u2019informativa fu passata a Greg Thielmann della CIA, sotto forma di \u2019\u2019sintesi che Langley ha ricevuto dal suo \"field officer\" in Italia. L'\u00abagente in campo\u00bb informa di aver avuto visione dall'intelligence italiana di alcune carte\u2019\u2019.\nL'informativa pass\u00f2 da una scrivania all'altra: molti analisti della CIA riconobbero l'inconsistenza della storia. I servizi statunitensi all'epoca cercavano prove e collegamenti tra gli attentati di New York e l'Iraq di Saddam Hussein, per cui ogni documento in qualche modo legato all'allora rais iracheno venne attentamente studiato, compreso il fascicolo di Martino (che venne riaperto e passato ai servizi segreti inglesi del MI6).\nNe nacque un \u2018\u2019dossier\u2019\u2019 che affermava l'esistenza di un accordo fra Iraq e Niger sulla fornitura di 500 tonnellate di uranio all'anno. Il dossier venne subito contestato, sia per incongruit\u00e0 interne (fu avanzata l'ipotesi che le miniere nigerine non fossero capaci di produrre pi\u00f9 di 300 tonnellate all'anno), sia in ordine alla stipula del protocollo, giudicata inverosimile dopo un viaggio a Niamey dall\u2019ex ambasciatore Joseph C. Wilson: questi nel febbraio 2002, riferendo sui risultati dell\u2019indagine condotta interrogando direttamente l\u2019ex primo ministro nigerino Ibrahim Assane Mayaki, confess\u00f2 la difficolt\u00e0 di operare di un dossier e non sul protocollo originale: \"Il rapporto non \u00e8 molto dettagliato. Non \u00e8 chiaro se l'agente che firma il rapporto ha materialmente visto i documenti di vendita o ne ha avuto notizia da altra fonte\".\nGeorge Tenet, allora direttore della CIA, decise di non ignorare il \u2018\u2019dossier\u2019\u2019. Nonostante questo, la diffidenza sul dossier all'interno della CIA era forte, e non incoraggiava a dargli credibilit\u00e0 l\u2019indagine svolta a Niamey di Wilson: questi avrebbe in seguito dichiarato, in un articolo ospitato dal New York Times, che il suo viaggio non aveva portato alcuna prova della veridicit\u00e0 del dossier.\nIl dossier di Martino venne nuovamente accantonato anche perch\u00e9 il \u2018\u2019National Intelligence Estimate\u2019\u2019 del 2002, sul punto, conteneva una \u2018\u2019dissenting opinion\u2019\u2019 del dipartimento di Stato, secondo cui tutta la questione era \u201caltamente sospetta\u201d perch\u00e9 il Niger era impossibilitato ad entrare in traffici di quel genere, stante il consorzio produttivo con la Francia che gestiva con stretto controllo tutta l\u2019industra dell\u2019uranio in quel Paese.\nLa mancata citazione nel discorso di Cincinnati.\nIn quei giorni Nicol\u00f2 Pollari, direttore del SISMI, prese contatti con il Ministero della Difesa americano, e il 9 settembre 2002 incontr\u00f2 il vicesegretario di Stato, Stephen Hadley. \nSecondo Bonini e D'Avanzo, il 9 settembre 2002 Pollari incontr\u00f2 Hadley, il giorno dopo che Judith Miller aveva pubblicato l'inchiesta sui tubi di alluminio.\nHadley mise in relazione i due avvenimenti e l'11 settembre 2002 chiese alla CIA il nullaosta per utilizzare l'informazione di Martino nel discorso di Bush a Cincinnati. La CIA si oppose, ribadendo la debolezza dell'informazione, ed il 7 ottobre essa non fu riversata nel discorso presidenziale, che si limit\u00f2 a ripetere quanto affermato il 24 settembre da Tony Blair (che aveva annunciato di essere in possesso di un dossier secondo il quale l'Iraq si era dotato di strumenti per fabbricare armi di distruzione di massa) ed il 26 settembre da Colin Powell in Senato.\nIl 22 novembre successivo, le autorit\u00e0 francesi trasmisero a quelle statunitensi le informazioni sul sospetto acquisto di uranio in Niger (che la DGSE, basandosi su proprie fonti, aveva segnalato a Londra nel 1999), allegando l'avvertimento che le stesse non erano sicure e non era in loro possesso alcuna prova sull'acquisto di uranio da parte dell'Iraq.\nNel momento in cui la CIA frenava la citazione del \u2018\u2019yellowcake\u2019\u2019 nel discorso di Cincinnati, il falso documento di Martino e il dossier del Dipartimento di Stato finirono nell\u2019ottobre 2002 per essere oggetto di attivit\u00e0 del settimanale Mondadori \"Panorama\", una cui giornalista avrebbe consegnato una nuova versione del dossier all\u2019ambasciata USA a Roma. Nell\u2019ambiente degli ex agenti segreti americani il dossier del SISMI era noto\ne la sua nuova divulgazione, nella comunit\u00e0 dell\"intelligence\", si sarebbe valsa di personalit\u00e0 \nin contatto con l\u2019Italia.\nPertanto, nei mesi successivi al mancato discorso di Cincinnati sul tavolo del presidente Bush arrivarono dei fascicoli contenenti prove relative all'acquisto di \"yellowcake\", ovvero uranio proveniente dal Niger. Lo stesso ambasciatore alle Nazioni Unite John Negroponte aliment\u00f2 il sospetto che l'Iraq possedesse uranio.\nLe \u201csedici parole\u201d.\nIl 28 gennaio 2003 George W. Bush annunci\u00f2 ufficialmente nel discorso \"State of the Union\" (\"Stato dell'Unione\") che il governo britannico era in possesso di prove che avrebbero confermato la presenza, in Iraq, di uranio utile per armi di distruzione di massa. Le sedici parole utilizzate dal Presidente furono: \"The British government has learned that Saddam Hussein recently sought significant quantities of uranium from Africa.\" Questa frase fu ribattezzata le \"Sixteen Words\".\nLa decisione di introdurre la citazione nel discorso fu oggetto di critiche interne all'amministrazione USA.\nIl caso giunse a pubblica notoriet\u00e0 gi\u00e0 a ridosso della guerra in Iraq, per il rapporto di Al Baradei alle Nazioni Unite e per le prime inchieste giornalistiche statunitensi. Ma fu con la pubblicazione dell\u2019articolo dell'ambasciatore Joseph C. Wilson sul New York Times che esso dilag\u00f2 come scandalo, anche per la stretta connessione con la successiva rappresaglia contro la moglie di Wilson, Valerie Plame.\nCome conseguenza della richiesta di trasparenza su tutta la vicenda, fu desecretato lo \u2018\u2019Estimate\u2019\u2019 del 2002 e, alla fine del 2003, l\u2019amministrazione ammise che le prove a sostegno della dichiarazione presidenziale del gennaio erano \u201cinconcludenti\u201d e che \u201cquelle sedici parole non avrebbero mai dovuto essere incluse\u201d nel discorso presidenziale, addebitandone l\u2019errore alla CIA.\nL\u2019inchiesta giornalistica.\nLa vicenda fu raccontata in Italia nel 2004 da un articolo di Rolling Stone, secondo cui la guerra in Iraq era basata su documenti falsi, opera di un ex-informatore dell'intelligence italiana e accreditati dal Servizio segreto militare (SISMI) a Washington e a Londra: dal falso dossier risultava che Saddam Hussein aveva tentato di acquistare in Niger cinquecento tonnellate di uranio grezzo, in gergo \"yellowcake\". I fatti furono ricostruiti l'anno seguente da un'inchiesta svolta dai giornalisti italiani Carlo Bonini e Giuseppe D'Avanzo, del quotidiano \"La Repubblica\" (ottobre 2005). Il 31 ottobre 2005 l'allora Presidente del Consiglio Silvio Berlusconi, dopo l'incontro con il presidente George W. Bush alla Casa Bianca, afferm\u00f2 che Bush aveva confermato di non aver ricevuto alcuna informazione dall'Italia. Tuttavia, il presidente statunitense non si \u00e8 mai espresso apertamente sulla vicenda. Inoltre, Berlusconi ha aggiunto che l'informazione sarebbe arrivata dagli inglesi, i quali, per\u00f2, l'avrebbero ricevuta dagli italiani."}
{"id": "226214", "revid": "116732582", "url": "https://it.wikipedia.org/wiki?curid=226214", "title": "Il mostro", "text": ""}
{"id": "226215", "revid": "599013", "url": "https://it.wikipedia.org/wiki?curid=226215", "title": "Il padre della sposa", "text": ""}
{"id": "226216", "revid": "125184648", "url": "https://it.wikipedia.org/wiki?curid=226216", "title": "Vrindavan", "text": "Vrindavan (devanagari \u0935\u0943\u0928\u094d\u0926\u093e\u0935\u0928, IAST \"V\u1e5bnd\u0101vana\"; anche Vrindavana, Vindravan, Vrindaban, Brindaban, Vraja) \u00e8 una suddivisione dell'India, classificata come \"municipal board\", di 56.618 abitanti, situata nel distretto di Mathura, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 27\u00b0 34' 60 N e 77\u00b0 42' 0 E e ha un'altitudine di 169 . Situata a circa 150\u00a0km a sud di Nuova Delhi, ed a 14\u00a0km da Mathura, \u00e8 bagnata dal fiume Yamuna.\nSociet\u00e0.\nEvoluzione demografica.\nAl censimento del 2001 la popolazione di Vrindavan assommava a 56.618 persone, delle quali 31.601 maschi e 25.017 femmine. I bambini di et\u00e0 inferiore o uguale ai sei anni assommavano a 7.501, dei quali 4.112 maschi e 3.389 femmine. Infine, coloro che erano in grado di saper almeno leggere e scrivere erano 36.730, dei quali 22.913 maschi e 13.817 femmine.\nReligione.\nSecondo la tradizione indiana, \u00e8 a Vrindavana che, circa 5.000 anni fa trascorse l'infanzia Krishna, una delle divinit\u00e0 indiane pi\u00f9 amate e popolari, considerato dai Vaishnava come Dio, la Persona Suprema. Molti dei lila (passatempi) di Krishna pi\u00f9 noti e celebrati sono ambientati nella cittadina.\nVrindavana \u00e8 una citt\u00e0 sacra, dall'atmosfera suggestiva e pacifica, che ospita circa 4.000 templi e numerosi ashram per pellegrini."}
{"id": "226218", "revid": "599013", "url": "https://it.wikipedia.org/wiki?curid=226218", "title": "Il piacere e l'amore", "text": ""}
{"id": "226219", "revid": "599013", "url": "https://it.wikipedia.org/wiki?curid=226219", "title": "Il pianto delle zitelle", "text": ""}
{"id": "226221", "revid": "599013", "url": "https://it.wikipedia.org/wiki?curid=226221", "title": "Il piccolo colonnello", "text": ""}
{"id": "226223", "revid": "599013", "url": "https://it.wikipedia.org/wiki?curid=226223", "title": "Il pistolero", "text": ""}
{"id": "226224", "revid": "599013", "url": "https://it.wikipedia.org/wiki?curid=226224", "title": "Il postino suona sempre due volte", "text": ""}
{"id": "226225", "revid": "87865", "url": "https://it.wikipedia.org/wiki?curid=226225", "title": "Il prezzo della gloria", "text": ""}
{"id": "226226", "revid": "599013", "url": "https://it.wikipedia.org/wiki?curid=226226", "title": "Il prigioniero del re", "text": ""}
{"id": "226227", "revid": "1305772", "url": "https://it.wikipedia.org/wiki?curid=226227", "title": "Il prigioniero di Zenda (disambigua)", "text": ""}
{"id": "226228", "revid": "1272592", "url": "https://it.wikipedia.org/wiki?curid=226228", "title": "Il primo bacio", "text": ""}
{"id": "226229", "revid": "228587", "url": "https://it.wikipedia.org/wiki?curid=226229", "title": "Il principe e il povero (disambigua)", "text": ""}
{"id": "226230", "revid": "599013", "url": "https://it.wikipedia.org/wiki?curid=226230", "title": "Il principe studente", "text": ""}
{"id": "226231", "revid": "599013", "url": "https://it.wikipedia.org/wiki?curid=226231", "title": "Il processo Cl\u00e9menceau", "text": ""}
{"id": "226232", "revid": "599013", "url": "https://it.wikipedia.org/wiki?curid=226232", "title": "Il quarto uomo", "text": ""}
{"id": "226233", "revid": "599013", "url": "https://it.wikipedia.org/wiki?curid=226233", "title": "Il re degli zingari", "text": ""}
{"id": "226234", "revid": "287204", "url": "https://it.wikipedia.org/wiki?curid=226234", "title": "Il re dei re", "text": ""}
{"id": "226235", "revid": "599013", "url": "https://it.wikipedia.org/wiki?curid=226235", "title": "Il re del jazz", "text": ""}
{"id": "226236", "revid": "599013", "url": "https://it.wikipedia.org/wiki?curid=226236", "title": "Il sacco di Roma", "text": ""}
{"id": "226237", "revid": "287204", "url": "https://it.wikipedia.org/wiki?curid=226237", "title": "Il segno di Zorro", "text": "Il segno di Zorro (\"The Mark of Zorro\" in inglese) pu\u00f2 riferirsi a:"}
{"id": "226238", "revid": "599013", "url": "https://it.wikipedia.org/wiki?curid=226238", "title": "Il sentiero della vendetta", "text": ""}
{"id": "226239", "revid": "1983214", "url": "https://it.wikipedia.org/wiki?curid=226239", "title": "Il sergente", "text": ""}
{"id": "226240", "revid": "384917", "url": "https://it.wikipedia.org/wiki?curid=226240", "title": "Il sogno di Zorro", "text": ""}
{"id": "226241", "revid": "132406", "url": "https://it.wikipedia.org/wiki?curid=226241", "title": "Partito Democratico (Stati Uniti d'America)", "text": "Il Partito Democratico () \u00e8 un partito politico liberale statunitense, nonch\u00e9 uno dei due principali partiti del sistema politico statunitense insieme al Partito Repubblicano. Nel contesto politico statunitense odierno \u00e8 considerato come il partito di centro-sinistra e della sinistra liberale (pur con le sue fazioni interne pi\u00f9 conservatrici di centro e centro-destra e pi\u00f9 socialdemocratiche di sinistra) in contrapposizione al Partito Repubblicano, che \u00e8 invece diventato il partito della destra conservatrice, un'unione del liberalismo con il conservatorismo sociale e il tradizionalismo.\nNel Congresso in carica il Partito Democratico detiene la maggioranza alla Camera dei rappresentanti (riconquistata nel 2018 dopo averla persa nel 2010); al Senato ha 50 senatori, come i Repubblicani, ma detiene la maggioranza grazie al voto che pu\u00f2 esprimere la vicepresidente Kamala Harris. Il presidente degli Stati Uniti, Joe Biden, \u00e8 democratico.\nFondato col nome moderno nel 1828 dai sostenitori di Andrew Jackson, il Partito Democratico \u00e8 il pi\u00f9 antico del mondo tra quelli attivi, originando dal Partito Democratico-Repubblicano fondato da Thomas Jefferson, James Madison e altri influenti anti-Federalisti nel 1792. Dopo la spaccatura dei Democratici-Repubblicani nel 1828 si \u00e8 posizionato alla destra dei centristi Whig, partito predecessore del Partito Repubblicano, che si pu\u00f2 considerare con termini odierni di sinistra per quanto riguarda la questione della schiavit\u00f9. Il Partito Democratico domin\u00f2 la politica statunitense dagli anni 1840 fino agli anni 1860, quando prese il sopravvento il recente Partito Repubblicano, formato nel 1854 da ex esponenti dei Whig e del Suolo Libero nonch\u00e9 da militanti di preesistenti movimenti antischiavisti, per contrastare la temuta espansione a ovest del sistema schiavistico degli Stati meridionali, dominati dai Democratici.\nL'elezione del Repubblicano Abraham Lincoln nel 1860 port\u00f2 a una cruenta guerra civile tra i Democratici secessionisti schiavisti sudisti che formarono gli Stati Confederati d'America e i Repubblicani, che erano a favore dell'Unione. Ci\u00f2 caus\u00f2 diversi dissidi interni al partito, con fazioni in favore dell'Unione e fazioni schiaviste intransigenti (gi\u00e0 alle elezioni presidenziali del 1860 vinte da Lincoln i Democratici proposero due candidati, uno del nord e uno del sud). Il Democratico Andrew Johnson, favorevole all'Unione, fu scelto come vicepresidente da Lincoln per le elezioni presidenziali del 1864, con i due che si presentarono insieme come il Partito dell'Unione Nazionale cos\u00ec da favorire il consenso dei Democratici che non avrebbero votato per un duo Repubblicano mentre i Democratici presentarono il generale filo-sudista George B. McClellan. Il Proclama di emancipazione abol\u00ec la schiavit\u00f9, ma Lincoln fu assassinato nel 1865 e Johnson prese il suo posto. Ci\u00f2 caus\u00f2 tensioni con i Repubblicani, soprattutto alla fazione pi\u00f9 radicale in fatto di diritti civili per gli ex schiavi afroamericani. Durante l'era della ricostruzione i Democratici cercarono di bloccare l'emancipazione civile e politica degli afroamericani, soprattutto nel Sud, riuscendoci nel 1877 come parte di un accordo bilaterale per eleggere il Repubblicano Rutherford B. Hayes alla carica di presidente a seguito delle controverse elezioni presidenziali del 1876. I Democratici presero di nuovo il controllo degli Stati del Sud, tenendo una politica segregazionista.\nNonostante la questione schiavista, il Partito Democratico proponeva certe politiche egalitarie, era a favore della democrazia e si proclamava partito della gente comune. Si spost\u00f2 pi\u00f9 a sinistra nelle questioni economiche dopo la vittoria dell'ala populista di William Jennings Bryan nel 1896 e con il New Deal (\u00abnuovo corso\u00bb), conservando tuttavia nelle proprie fila fino agli anni 1980 molti Democratici conservatori e populisti degli Stati meridionali ancora favorevoli alla segregazione razziale. Il supporto dei sudisti favorevoli a politiche economiche di sinistra fu importante nell'attuazione del New Deal di Franklin Delano Roosevelt. La filosofia attivista a favore della classe lavoratrice di Roosevelt ha infatti rappresentato gran parte del programma del partito sin dal 1932. A partire dal 1948, con la desegregazione delle Forze armate statunitensi attuata dal presidente Harry S. Truman, i Democratici si sono spostati a sinistra anche sulle questioni sociali. L'azione a favore dei diritti civili della presidenza di Lyndon Johnson negli anni 1960 ruppe la fedelt\u00e0 di partito dei Democratici del sud, ancora segregazionisti, che iniziarono ad abbandonare il partito per votare Repubblicano a livello nazionale a partire dalle elezioni presidenziali del 1968, continuando a votare Democratico per le elezioni locali fino agli anni 1980.\nDagli anni 1970 l'ambientalismo \u00e8 diventato una importante corrente nel partito. A partire dagli anni 1990 i Democratici hanno approvato il programma di Bill Clinton della centrista terza via, cui anche il presidente Barack Obama ha aderito come Nuovo Democratico.\nSulle questioni di politica estera entrambi i partiti, Democratici e Repubblicani, hanno cambiato diverse volte le rispettive politiche. Inizialmente promotori del destino manifesto e dell'espansione a ovest, i Democratici sono diventati anti-imperialisti e isolazionisti sotto la presidenza di Grover Cleveland (liberista) e poi interventisti e internazionalisti a partire dalla presidenza di Thomas Woodrow Wilson (liberal-progressista). Durante la guerra fredda furono promotori dell'anticomunismo, ma avversari dell'ultraconservatore Repubblicano Joseph McCarthy. Molti attivisti Democratici si opposero alla guerra del Vietnam, alienati dal crescente militarismo e promotori della controcultura e della nuova sinistra. Da allora il partito \u00e8 diventato pi\u00f9 pragmatico, aperto al multilateralismo; in tema di guerra, i Democratici approvarono l'interventismo in Jugoslavia negli anni 1990 e quello in Medio Oriente negli anni 2010, ma rigettarono in gran parte la guerra in Iraq a inizi anni 2000.\nStruttura.\nCome \u00e8 tipico dei partiti politici degli Stati Uniti, il Partito Democratico non ha forme di iscrizione a livello nazionale e l'unica forma riconosciuta di adesione \u00e8 quindi una dichiarazione di appartenenza (non vincolante) ai Democratici, ai Repubblicani oppure come indipendente all'atto della registrazione per il voto (che negli Stati Uniti avviene solo su richiesta). Tale dichiarazione in alcuni Stati federati \u00e8 necessaria per la partecipazione alle primarie di partito (primarie chiuse).\nA livello locale il Partito Democratico ha comunque partiti affiliati (uno per ogni Stato federato), ciascuno dei quali pu\u00f2 prevedere forme di adesione di vario tipo, ma in generale l'appartenenza a un partito comporta obblighi meno stringenti rispetto ai partiti politici europei. L'unico organismo centrale al vertice del partito \u00e8 il Comitato nazionale democratico, che non ha per\u00f2 il compito di fissazione del programma o di controllo dell'operato degli eletti, bens\u00ec quello di raccolta fondi e di coordinamento delle campagne elettorali nazionali e pu\u00f2 appoggiare ufficialmente la campagna elettorale di un candidato, ma non ha la possibilit\u00e0 di selezionare le candidature.\nIl suo simbolo informale \u00e8 l'asinello con i colori statunitensi, la cui origine \u00e8 da trovarsi in una vignetta satirica del 1837 che dipingeva Andrew Jackson come un Balaam moderno sul dorso di un'asinella, insinuandolo come sciocco e ignorante. In seguito rivendicarono con orgoglio questo simbolo, che rimase popolare per oltre un secolo.\nStoria.\nOrigini.\nIl Partito Democratico, il pi\u00f9 antico del mondo tra quelli attivi, ha origine dallo storico Partito Democratico-Repubblicano (inizialmente chiamato Partito Repubblicano essendo il termine \u00abdemocratico\u00bb utilizzato principalmente dai suoi avversari per accusarlo di simpatie verso la Rivoluzione francese e preceduto dal Partito Anti-Amministrazione), fondato da Thomas Jefferson nel 1792. Questo partito propugnava una democrazia di piccoli proprietari terrieri indipendenti (soprattutto i nuovi pionieri dell'Ovest) e per questo avversava il potere centrale, visto come fautore degli interessi del capitale finanziario della Nuova Inghilterra, sostenuto dal Partito Federalista. Per questo il partito si fece sostenitore di una maggiore autonomia degli Stati federati rispetto alle decisioni di Washington e trov\u00f2 sostegno anche presso i latifondisti schiavisti del sud.\nCon la scomparsa del Partito Federalista negli anni successivi, il Partito Democratico-Repubblicano acquis\u00ec un vero monopolio sulla vita politica statunitense vincendo tutte le elezioni presidenziali dal 1800 al 1824 (rispettivamente con Thomas Jefferson, James Madison e James Monroe), tanto da dare vita a una sorta di regime monopartitico e per fare politica a livello nazionale era di fatto obbligatorio farne parte.\nIn breve tempo per\u00f2 comparve al suo interno una corrente erede dei Federalisti e degli interessi degli Stati del Nordest che fin\u00ec col prendere il controllo del Partito Democratico-Repubblicano. La reazione degli Stati del sud e dell'ovest trov\u00f2 il proprio capo partito in Andrew Jackson, che pose la propria candidatura autonoma alle elezioni presidenziali del 1828, causando la divisione del Partito Democratico-Repubblicano.\nDa una parte vi furono i sostenitori di Jackson e dall'altra coloro che sostennero la candidatura di John Quincy Adams, subito indicati come Repubblicani Nazionali e che fondarono il Partito Repubblicano Nazionale, noto anche come il Partito Anti-Jacksoniano. Le elezioni furono comunque vinte da Jackson con il 56% dei voti contro il 43,6% a favore di Adams.\nDalla nascita al contrasto nord-sud.\nDopo la vittoria i sostenitori di Jackson (primo fra tutti Martin Van Buren) diedero vita al moderno Partito Democratico (che assunse ufficialmente tale nome nel 1844) mentre gli sconfitti formarono il Partito Repubblicano Nazionale. I Democratici continuavano a sostenere gli interessi sia dei coltivatori indipendenti e dei nuovi Stati dell'Ovest, quanto dei ricchi latifondisti del Sud. Dall'altra parte i Repubblicani Nazionali rappresentavano il capitalismo finanziario e l'industrializzazione.\nNon mancava comunque tra i Democratici una componente operaia nelle citt\u00e0 del nord sempre in contrasto con lo strapotere dell'alta borghesia. Peraltro lo stile di Jackson una volta rieletto presidente alle elezioni presidenziali del 1832 divenne sempre meno rispettoso di quei diritti degli Stati federati per difendere i quali il Partito Democratico era sorto, portando alcuni Democratici a unirsi ai Repubblicani Nazionali nel Partito Whig, poi confluito nel moderno Partito Repubblicano.\nNegli anni successivi i due partiti si alternarono al governo mentre la questione della schiavit\u00f9 creava divisioni sempre pi\u00f9 forti, tanto che l'ala antischiavista del nord dei Democratici provoc\u00f2 una scissione dando vita al Partito del Suolo Libero.\nGuerra di secessione.\nNel 1854 sulle ceneri del Partito Whig nacque il moderno Partito Repubblicano con un programma apertamente e risolutamente antischiavista. Mentre il Paese marciava verso la guerra civile, i Democratici si spaccarono tra membri del sud difensori intransigenti dell'economia schiavistica e membri del nord non antischiavisti, ma disponibili a compromessi soprattutto sull'assetto da dare ai nuovi Stati che sarebbero nati a ovest.\nLa presenza di due diversi candidati per i Democratici (uno del nord e uno del sud) favor\u00ec il successo del candidato Repubblicano Abraham Lincoln alle elezioni presidenziali del 1860 che divent\u00f2 presidente senza praticamente ottenere voti negli Stati meriodionali. A causa del programma abolizionista del Partito Repubblicano questa divisione sfoci\u00f2 nella guerra di secessione americana.\nDurante la guerra nel Nord il partito si divise tra pacifisti e sostenitori della guerra contro gli Stati Confederati d'America che accettarono di appoggiare Lincoln. Tra questi vi fu Andrew Johnson, che fu vicepresidente e succedette a Lincoln dopo la sua morte per assassinio nel 1865. Nell'immediato dopoguerra la vita politica degli Stati Uniti fu comunque monopolizzata dai Repubblicani, che sospesero temporaneamente dall'Unione alcuni Stati meridionali e ammisero al voto gli ex schiavi afroamericani, per cui il Partito Democratico fu per qualche tempo fuori gioco. Johnson accus\u00f2 il Partito Repubblicano di avere dissolto l'Unione invece di restaurarla e di avere \u00abassoggettato dieci Stati, in tempo di pace, al dispotismo militare e alla supremazia negra\u00bb. Peraltro nel sud molti membri del Partito Democratico appoggiarono le attivit\u00e0 del Ku Klux Klan, fondato infatti da Nathan Bedford Forrest e altri Democratici Condederati nel 1865. Come appunto dichiarato dallo storico Eric Foner (Democratico lui stesso), \"In effetti il Klan era una forza militare che agiva negli interessi del Partito Democratico\".\nQuando l'occupazione militare del sud termin\u00f2 in seguito alle oscure manovre che accompagnarono le elezioni presidenziali del 1876 (vinte dal Repubblicano Rutherford B. Hayes) negli ex Stati Confederati d'America, il predominio dei Democratici conservatori del Sud fu assoluto e la segregazione razziale venne nuovamente introdotta in tutti gli Stati meridionali (vedi profondo sud) e diversi altri.\nRinascita.\nNegli anni 1880 il partito aument\u00f2 i propri voti grazie all'apporto di gruppi eterogenei dal sud all'ovest fino a gruppi operai nelle citt\u00e0 industriali del nord, tanto che spesso era determinante nell'orientare il voto l'appartenenza religiosa in quanto i protestanti di origine britannica o nordeuropea tendevano a schierarsi per i Repubblicani, laddove i cattolici (in questo periodo soprattutto di origine irlandese) erano prevalentemente Democratici.\nAlle elezioni presidenziali del 1884 per la prima volta dopo ventotto anni un Democratico ottenne la presidenza. In questo periodo la principale causa di contrasto tra i due partiti fu data dal tema del protezionismo, che i Democratici (dominati dalla loro ala pi\u00f9 conservatrice e liberista, rappresentata da Grover Cleveland e noti come Bourbon) avversavano. Tuttavia Cleveland perse il controllo del partito nel 1896 a vantaggio dell'ala populista.\nEra Wilson.\nA partire dal 1896 cominci\u00f2 un periodo nuovo nella storia politica degli Stati Uniti in quanto la presidenza fu mantenuta ininterrottamente dal Partito Repubblicano, eccettuata l'epoca di Woodrow Wilson. In questo periodo infatti l'enorme successo dell'industrializzazione, che si espanse sempre pi\u00f9 da est a ovest, favor\u00ec il Partito Repubblicano che dell'industria era sempre stato sostenitore e di conseguenza uno Stato federato come la California divenne stabilmente Repubblicano.\nProprio questa modernizzazione per\u00f2 favor\u00ec la vittoria di Wilson in quanto in occasione delle elezioni presidenziali del 1912 l'ala di sinistra dei Repubblicani costitu\u00ec il Partito Progressista, candidando il popolare ex presidente Theodore Roosevelt, che ottenne pi\u00f9 voti del candidato ufficiale Repubblicano.\nDi conseguenza i Democratici mantenendo compatto il proprio voto riottennero la presidenza. Wilson era un sudista che fece per\u00f2 passare leggi progressiste, come quella sull'antimonopolio e la riforma costituzionale che diede il voto alle donne, senza tuttavia promuovere i diritti degli afroamericani, al contrario sostenendo e promuovendo la segregazione razziale come gli altri Democratici. \nWilson \u00e8 noto per la sua decisione di far partecipare gli Stati Uniti alla prima guerra mondiale e per i suoi Quattordici punti con cui proponeva una sistemazione del dopoguerra che tenesse conto del diritto di ogni popolo all'autodeterminazione. Non riusc\u00ec peraltro a convincere il Congresso ad approvare l'adesione degli Stati Uniti alla Societ\u00e0 delle Nazioni appena costituita.\nDopo la sua seconda presidenza il predominio Repubblicano riprese alle elezioni presidenziali del 1920.\nNew Deal di Roosevelt.\nLa crisi del 1929 fu l'evento epocale che trasform\u00f2 completamente la vita politica statunitense e lo stesso Partito Democratico. L'elezione di Franklin Delano Roosevelt (lontano parente dell'ex presidente Theodore Roosevelt) nel 1932 e la sua politica del New Deal trasformarono i Democratici nel partito di sinistra degli Stati Uniti. L'ala pi\u00f9 conservatrice del partito cerc\u00f2 di contrattaccare, ma le condizioni economiche del Paese in quegli anni rendevano popolare presso strati sociali amplissimi la politica di Roosevelt basata sull'aumento della spesa pubblica.\nDopo il 1934 Roosevelt accentu\u00f2 la componente di sinistra della sua politica e da quel momento il Partito Democratico si leg\u00f2 definitivamente ai sindacati e a gruppi sociali svantaggiati come gli ebrei e gli stessi afroamericani che fino a quel momento votavano (se votavano) per i Repubblicani. Tuttavia nel Congresso molti Democratici pi\u00f9 conservatori (soprattutto del sud) finirono con l'allearsi ai Repubblicani per bloccare le riforme pi\u00f9 coraggiose di Roosevelt. Negli Stati Uniti infatti la disciplina di partito \u00e8 molto pi\u00f9 debole che nei parlamenti europei e da allora il binomio presidente progressista e Congresso conservatore rimase una costante della politica statunitense.\n\u00c8 proprio dalla presidenza Roosevelt che il Partito Democratico \u00e8 divenuto il partito della spesa pubblica e della protezione dei diritti civili delle minoranze, oltre che dei ceti intellettuali.\nDopoguerra.\nDopo la morte di Roosevelt nel 1945 la presidenza tocc\u00f2 al vicepresidente Harry S. Truman, la cui politica anticomunista provoc\u00f2 la scissione di un nuovo Partito Progressista a opera dell'ex vicepresidente Henry A. Wallace che non ebbe per\u00f2 grande successo. Inoltre i Democratici persero le elezioni parlamentari del 1946.\nIl Partito Democratico sub\u00ec anche la scissione dei Democratici sudisti, i cosiddetti Dixiecrat, contrari alla politica di desegregazione nell'esercito tenuta da Truman e in generale al sostegno di questi ai diritti civili dei neri. Nel 1948 Truman fu comunque eletto alla presidenza, con i Dixiecrat che vinsero in quattro Stati del sud per poi rientrare in gran parte nel Partito Democratico. Truman ripropose poi una linea politica analoga a quella di Roosevelt per quanto riguardava la politica interna, ancora una volta contrastata dal Congresso. Nel 1952 il Partito Repubblicano candid\u00f2 con successo un eroe di guerra, l'ex generale Dwight D. Eisenhower, ma il Partito Democratico mantenne il controllo del Congresso (che i Democratici avevano riconquistato nel 1948) in un quadro di sostanziale collaborazione bipartitica.\nNel 1960 il Partito Democratico riconquist\u00f2 la presidenza con John Fitzgerald Kennedy, che inaugur\u00f2 una politica di fermezza nei confronti dell'Unione Sovietica e di appoggio al movimento per i diritti civili all'interno, seguita ancora pi\u00f9 decisamente dopo la sua morte in un attentato dal suo successore Lyndon B. Johnson, che nel 1964 var\u00f2 la legge sui diritti civili che poneva fine alle discriminazioni razziali. In seguito Johnson approv\u00f2 molte riforme sociali (la cosiddetta grande societ\u00e0), ma la continuazione della guerra del Vietnam gli fece perdere consensi e non si candid\u00f2 per un secondo mandato. A partire dalle elezioni presidenziali del 1964 molti Democratici sudisti iniziarono a votare Repubblicano alle elezioni presidenziali, continuando a votare Democratico per le cariche locali e perfino per deputati e senatori democratici conservatori, finch\u00e9 negli anni 1980-1990 diversi di questi eletti conservatori passarono al Partito Repubblicano.\nTrasformazione del partito.\nL'avvicinamento dei neri ai Democratici era incominciato gi\u00e0 all'epoca di Roosevelt e questo fatto port\u00f2 a un progressivo abbandono del partito da parte dei Democratici sudisti, i quali per\u00f2 solo negli anni ottanta sarebbero passati massicciamente ai Repubblicani. In generale in questo periodo gli abitanti bianchi del sud continuarono a votare per i Democratici nelle elezioni locali e in quelle per il Congresso (in cui molti Democratici sudisti erano conservatori), ma ad abbandonare il partito o a favore dei Repubblicani o di candidati del sud indipendenti alle elezioni presidenziali. Il partito si spacc\u00f2 per\u00f2 ancora pi\u00f9 gravemente in seguito alla politica di Johnson di intervento in Vietnam, tanto da spingerlo ad abbandonare l'idea di ricandidarsi. Il candidato che avrebbe potuto ricompattare il partito, Robert Kennedy (fratello dell'ex presidente John Fitzgerald Kennedy), fu a sua volta assassinato e sostituto da Hubert Humphrey. Le elezioni presidenziali del 1968 furono quindi vinte dal Repubblicano Richard Nixon anche a causa della nuova scissione di una parte dei Democratici del sud che diedero vita al Partito Indipendente Americano. La base elettorale del Partito Democratico si spost\u00f2 sempre pi\u00f9 verso il nord-est.\nDa Carter a Clinton.\nPur avendo perso la presidenza, negli anni di Nixon il Partito Democratico mantenne un saldo controllo sul Congresso, dove i Democratici del Sud mantenevano la loro autonomia rispetto alla linea liberale del partito. Grazie allo scandalo Watergate che aveva funestato il secondo mandato alla presidenza di Nixon fu Jimmy Carter, un Democratico sudista e sostenitore dei diritti civili, a divenire presidente nel 1976.\nLa politica di Carter fu a sostegno dei diritti civili all'interno, ma anche all'estero, dove si present\u00f2 come mediatore in numerose crisi internazionali mentre in politica economica fu di fatto l'anticipatore della linea economica pi\u00f9 liberista di Ronald Reagan. I suoi insuccessi in politica estera (Iran e Afghanistan) favorirono per\u00f2 la vittoria del suo avversario Repubblicano alle elezioni presidenziali del 1980. Negli anni 1980 i Democratici persero tutte le elezioni presidenziali e molti loro elettori, in particolare appartenenti alla classe media, votarono per i Repubblicani (i cosiddetti Democratici di Reagan), ma continuavano a sostenere il loro partito al Congresso, dove infatti i Democratici mantennero la maggioranza.\nDi fatto molti programmi di assistenza sociale furono mantenuti in vita nonostante l'abbassamento delle tasse, provocando cos\u00ec un forte aumento del debito pubblico. In politica estera invece la linea dei Democratici non era molto diversa da quella di Reagan, se non per lo stile meno aggressivo. \u00c8 a questo punto che il partito si sposta pi\u00f9 verso il centro, divenendo ancora pi\u00f9 di prima un partito pigliatutto.\nEra Clinton.\nAlle elezioni presidenziali del 1992 fu eletto Bill Clinton, un presidente Democratico dopo dodici anni di presidenza Repubblicana che in sintonia con l'allora nuova impostazione centrista del partito contenne la spesa pubblica e sotto di lui gli Stati Uniti conobbero una delle fasi di maggiore crescita economica della loro storia mentre in politica estera scelse una linea di intervento sia diplomatico sia armato, anche in aree non considerate vitali per gli interessi del suo Paese (come in Jugoslavia). Del resto Clinton dovette fare i conti con una maggioranza Repubblicana alla Camera dei rappresentanti e al Senato mentre forze tradizionalmente Democratiche come i sindacati persero sempre pi\u00f9 peso nel Paese.\nIn effetti una delle caratteristiche pi\u00f9 evidenti nella situazione politica degli Stati Uniti in quegli anni fu un generale calo della partecipazione dei cittadini alle urne (alle elezioni presidenziali del 1996 in cui Clinton si conferm\u00f2 ci fu un calo del 6,2% che port\u00f2 l'affluenza a meno del 50%) e un peso determinante della capacit\u00e0 di raccogliere fondi da parte di partiti e uomini politici, fattori che spiazzarono l'ala pi\u00f9 a sinistra del partito.\nDa Gore a Obama.\nAlle elezioni presidenziali del 2000 i Democratici hanno candidato l'ex vicepresidente di Clinton Al Gore contro il Repubblicano George W. Bush. Gore \u00e8 stato sconfitto in parte per il relativo successo del candidato dei Verdi Ralph Nader e in parte per le regole elettorali che lo hanno beffato nonostante avesse ottenuto pi\u00f9 voti dell'avversario e che hanno provocato molte polemiche. Dopo questa sconfitta sul filo di lana il Partito Democratico ha faticato a riprendersi anche per il nuovo clima creato dagli attentati dell'11 settembre, che hanno favorito il compattarsi dell'opinione pubblica intorno al presidente Bush. Solo dopo alcuni anni i Democratici hanno fatto sentire la loro voce critica su certi aspetti della cosiddetta guerra al terrorismo di Bush, oltre che sulla politica economica, soprattutto per l'aumento della disoccupazione e il drastico peggioramento del debito pubblico. Ciononostante anche il candidato alle elezioni presidenziali del 2004 John Kerry \u00e8 stato battuto. \nAlle elezioni parlamentari del 2006 il Partito Democratico conquist\u00f2 229 seggi alla Camera, guadagnandone 29 e riprendendone il controllo dopo dodici anni. Nancy Pelosi divenne il presidente della Camera nel gennaio 2007 (Pelosi fu la prima donna e il primo politico italo-americano a ricoprire tale carica, terza nella linea di successione presidenziale). Anche al Senato il Partito Democratico divenne il partito di maggioranza guadagnando sei seggi per un totale di 49 seggi in mano ai Democratici, come quelli controllati dal Partito Repubblicano, pi\u00f9 due senatori indipendenti, ovvero Joseph Lieberman (eletto nella lista Connecticut per Lieberman dopo aver perduto la candidatura a causa delle sue posizioni moderate e vicine all'amministrazione Bush) del Connecticut e l'indipendente di sinistra Bernie Sanders del Vermont, entrambi partecipanti alle riunioni del Partito Democratico.\nA determinare il successo del Partito Democratico fu anche la decisione del partito di presentare candidati con idee conservatrici nei seggi fino ad allora controllati da Repubblicani. Nel 2006 il partito riprese la maggioranza delle cariche di governatore (in 28 Stati federati su 50). Il gruppo Democratico alla Camera elesse come presidente di maggioranza Steny Hoyer (carica a cui era anche candidato John Murtha, appoggiato da Nancy Pelosi e favorevole a un ritiro immediato dall'Iraq, ma che era stato coinvolto in un affare di corruzione negli anni ottanta). Al Senato il presidente della maggioranza fino al gennaio 2015 fu Harry Reid, primo mormone a raggiungere tale carica. Alle elezioni presidenziali del 2008 i Democratici nel convegno nazionale candidarono Barack Obama, il quale vinse contro il Repubblicano John McCain nel 2008 e contro Mitt Romney alle elezioni presidenziali del 2012.\nA causa dell'impopolarit\u00e0 della riforma sanitaria (rinominata Obamacare dai Repubblicani) e di altre contestate misure economiche prese dell'amministrazione Obama i Democratici persero la maggioranza alla Camera nelle elezioni parlamentari del 2010, pur mantenendo quella del Senato. La situazione rimase pressoch\u00e9 simile anche nelle elezioni parlamentari del 2012, ma nelle elezioni parlamentari del 2014 i Repubblicani conquistarono anche il Senato mentre ai Democratici rimasero 44 senatori pi\u00f9 due indipendenti. Nell'autunno del 2015 dopo sette anni di presidenza Obama le sconfitte a livello statale e federale per i Democratici sono state molto ingenti e in termini numerici dal 2009 includono 12 seggi di governatori persi, 69 seggi alla Camera, 14 seggi al Senato e 910 seggi persi alle legislature statali.\nAlle elezioni presidenziali del 2016 il duo Democratico Hillary Clinton-Tim Kaine \u00e8 stato sconfitto dalla coppia presidenziale Repubblicana Donald Trump-Mike Pence per 232 grandi elettori a 306, pur prevalendo nel voto popolare (situazione analoga alle elezioni del 2000 dove Gore perse contro Bush). A seguito di questo risultato i Democratici si sono ritrovati per la prima volta in dodici anni (dal 2004) fuori della Casa Bianca e in minoranza in entrambi i rami del Congresso. Inoltre a livello dei singoli Stati federati il Partito Democratico ha perso i governi di Missouri, New Hampshire e Vermont, pur riuscendo a conquistare la Carolina del Nord. Alle elezioni parlamentari del 2018 i Democratici hanno riconquistato il controllo della Camera dopo otto anni ottenendo 235 seggi e 7 governatori, ma riducendo la minoranza in Senato di un seggio.\nIl ritorno alla Casa Bianca con Joe Biden.\nPer le elezioni presidenziali del 2020 Joe Biden si \u00e8 imposto come candidato alla Casa Bianca, dopo una vittoria inaspettata alle primarie contro Bernie Sanders. Nel giugno 2020 aveva annunciato che avrebbe scelto una donna e il 12 agosto ha annunciato come candidata vicepresidente la senatrice californiana Kamala Harris, nonstante fossero stati avversari alle primarie. Il programma dei democratici era incentrato sulla ripresa economica, dopo la pandemia di COVID-19, e sociale del paese, accusando Donald Trump di non gestire la pandemia e di alimentare la polarizzazione nel paese, soprattutto dopo le proteste per la morte di George Floyd.\nIl 3 novembre il ticket democratico vince le elezioni e Biden diviene il nuovo Presidente degli Stati Uniti il 20 gennaio 2021, riportando al governo federale i Democratici dopo 4 anni.\nIdeologia.\nOriginariamente il partito si trovava alla destra di quello Repubblicano, promuovendo ideologie conservatrici-populiste e avanzando idee quali il bimetallismo, la democrazia jacksoniana e i diritti degli Stati federati, oltre al liberalismo su cui gli Stati Uniti furono fondati. \u00c8 a partire dai primi decenni del Novecento che l'ideologia principale dei Democratici si \u00e8 spostata verso quella moderna, ossia un liberalismo di centro-sinistra e sinistra che unisce il liberalismo sociale e il progressismo. Ciononostante rimangono comunque correnti interne pi\u00f9 conservatrici e centriste come la terza via o pi\u00f9 di sinistra come libertariani, populisti di sinistra, socialdemocratici e socialisti democratici.\nComitato nazionale.\nIl Comitato nazionale democratico (\"Democratic National Committee\") \u00e8 l'organo politico di direzione. \u00c8 responsabile dello sviluppo e della promozione della piattaforma programmatica, coordina la raccolta fondi e la strategia elettorale e organizza il comitato nazionale."}
{"id": "226242", "revid": "599013", "url": "https://it.wikipedia.org/wiki?curid=226242", "title": "Il suo destino", "text": ""}
{"id": "226245", "revid": "599013", "url": "https://it.wikipedia.org/wiki?curid=226245", "title": "Il temerario", "text": ""}
{"id": "226246", "revid": "1305772", "url": "https://it.wikipedia.org/wiki?curid=226246", "title": "Il tempo si \u00e8 fermato", "text": ""}
{"id": "226248", "revid": "599013", "url": "https://it.wikipedia.org/wiki?curid=226248", "title": "Il terzo occhio", "text": ""}
{"id": "226249", "revid": "122191377", "url": "https://it.wikipedia.org/wiki?curid=226249", "title": "Son Goten", "text": ", chiamato spesso semplicemente Goten, \u00e8 un personaggio del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\nSecondogenito del protagonista Son Goku, Goten \u00e8 identico al padre sia per quanto riguarda l'aspetto fisico sia per la personalit\u00e0. Sin da piccolo possiede una grande forza combattiva e, gi\u00e0 all'et\u00e0 di sei anni, \u00e8 in grado di trasformarsi in Super Saiyan senza alcun allenamento particolare, questo grazie alla grande quantit\u00e0 di Cellule S ereditate da Goku, che quando concep\u00ec Goten era molto pi\u00f9 forte di quando invece concep\u00ec il primogenito Son Gohan, che infatti ha impiegato molto pi\u00f9 tempo per trasformarsi.\nGoten \u00e8 il migliore amico di Trunks, il figlio primogenito di Vegeta, con cui d\u00e0 vita alla fusione chiamata Gotenks. In \"Dragon Ball GT\" Goten \u00e8 un adolescente, e il suo personaggio \u00e8 molto cambiato: infatti mette da parte il ruolo di combattente per uscire con le ragazze, lottando solo se davvero necessario.\nCreazione.\nIntrodotto per la prima volta nel capitolo 230 del manga, Goten ricopre sin dalla sua prima apparizione un ruolo molto importante nella serie. In un'intervista sul quinto \"Daizenshuu\", Toriyama ha rivelato che uno dei motivi che lo hanno spinto a creare Goten e Trunks era la necessit\u00e0 di creare dei personaggi che potessero dare alla storia pi\u00f9 gag e umorismo, in modo tale da evitare una narrazione molto drammatica.\nStoria.\n\"Dragon Ball\".\nGoten \u00e8 il secondo figlio di Son Goku e nasce dopo la sua morte in seguito alla sconfitta di Cell. Dopo aver saputo che suo padre torner\u00e0 dall'aldil\u00e0 per un giorno per partecipare al 25\u00ba Torneo Tenkaichi, Goten chiede al fratello Gohan di allenarlo. Proprio durante l'allenamento con Gohan Goten rivela al fratello di sapersi trasformare in Super Saiyan. Successivamente, sempre grazie all'allenamento di Gohan, Goten impara la Bukujutsu. Al Torneo Tenkaichi, Goten conosce finalmente suo padre e giunge con estrema facilit\u00e0 alla finale nella categoria dei bambini, venendo per\u00f2 sconfitto per un soffio da Trunks, suo migliore amico. In seguito partecipa, insieme all'amico, al torneo degli adulti, tramortendo Mighty Mask e usando il suo costume. Tuttavia Numero 18 li smaschera ed entrambi sono squalificati. Quando sia Goku, sia Vegeta e sia Gohan vengono sconfitti dal demone Majin Bu, Goten e Trunks sono l'ultima speranza per la Terra. Proprio per questo, sotto consiglio di Goku, si addestrano nell'uso della danza di Metamor per dare vita a Gotenks, un guerriero in grado di sconfiggere il demone. Durante un violento scontro tra Gotenks e Majin Bu, quest'ultimo riesce ad assorbire la fusione, diventando ancora pi\u00f9 potente. In seguito, Goten e gli altri guerrieri assorbiti da Majin Bu vengono portati fuori dal corpo del demone, ma purtroppo rimangono coinvolti nell'esplosione della Terra. Goten viene, poi, resuscitato dalle sfere del drago insieme a tutti i terrestri e dona la propria energia per la Genkidama di Goku.\nDopo circa dieci anni dalla sconfitta di Majin Bu, Goten viene obbligato dal padre Goku a partecipare al 28\u00ba Torneo Tenkaichi. Nel corso del torneo, Goten assiste alla partenza di suo padre con Ub e affronta sua nipote Pan, lasciandosi sconfiggere dalla bambina.\n\"Dragon Ball Super\".\nIn \"Dragon Ball Super\", sei mesi dopo la morte di Majin Bu, Goten e Trunks cercano un regalino per Videl, che presto diventer\u00e0 la cognata di Goten. In seguito partecipa alla festa di compleanno di Bulma sulla nave da crociera, festa interrotta dalla collera del Dio della distruzione Beerus. Goten e Trunks effettuano la fusione per cercare di battere il Dio. Gotenks viene tuttavia sconfitto da Beerus semplicemente dopo che quest'ultimo lo colpisce con due dita. In seguito aiuta suo padre Goku a diventare Super Saiyan God e assiste alla sua battaglia con il Dio della distruzione.\nTempo dopo Goten \u00e8 oramai diventato zio di Pan. Lui e Trunks incontrano il pattugliatore galattico Jaco quando questi avvisa i terrestri dell'incombente minaccia di Freezer e dei suoi 1000 uomini. In seguito Goten e Trunks si recano sul posto della battaglia e si fondono in Gotenks il quale colpisce ai testicoli Tagoma sconfiggendolo. Viene poi ucciso da Freezer quando questi distrugge la Terra per poi tornare in vita grazie a Whis che fa tornare indietro il tempo di tre minuti in modo tale da fermare il tiranno galattico.\nQuando Zeno organizza il Torneo del Potere, Goten e Trunks non partecipano nonostante fossero stati presi in considerazione, dato che sono ancora due guerrieri troppo immaturi. A poche ore dall'inizio del torneo, Goten e Trunks decidono di occuparsi dell'isola protetta da Numero 17 mentre questi \u00e8 impegnato durante il Torneo del Potere.\n\"Dragon Ball GT\".\nIn \"Dragon Ball GT\", ambientato cinque anni dopo gli eventi narrati in \"Dragon Ball Z\", il personaggio di Goten non ha un ruolo particolarmente rilevante. Diventato adulto, ha preferito abbandonare il suo ruolo di guerriero per dedicarsi alle ragazze. Nel primo episodio della serie viene scelto da Vegeta per accompagnare Goku e Trunks alla ricerca delle sfere del drago con la stella nera; inizialmente riluttante all'idea, si vede costretto ad accettare per l'insistenza della madre Chichi, ma poco prima della partenza la navicella decolla senza di lui per colpa di Pan, che si era intrufolata di nascosto nell'astronave. Goten rimane quindi sulla Terra, dove inizia a frequentare una ragazza di nome Valese.\nDurante l'arco di Baby, Goten \u00e8 il primo Saiyan ad affrontare lo Tsufuru quando quest'ultimo decide di invadere la Terra sconfiggendo facilmente Baby, ma il parassita riesce ad impadronirsi comunque del suo corpo. Dopo alcuni episodi, tuttavia, viene liberato grazie all'acqua miracolosa e presta la sua energia a Goku Super Saiyan IV nello scontro con Baby.\nSempre in un ruolo secondario, Goten partecipa alle battaglie contro i nemici scappati dal Regno degli Inferi (Numero 19, Pui Pui e i Saibaiman) durante l'arco di Super C-17 e contro il drago malvagio Li Shenron nelle puntate finali della serie, sebbene venga facilmente sconfitto.\nDescrizione.\nAspetto fisico.\nAll'inizio dell'arco di Majin Bu, Goten \u00e8 la fotocopia esatta di suo padre Son Goku. Ha la sua stessa pettinatura e indossa una divisa arancione quasi identica a quella del genitore (l'unica differenza e che il vestito di Goten ha le maniche lunghe, mentre quello di Goku le ha corte inoltre nel manga sono nere). Goten, cos\u00ec come Trunks, Bra e Pan non viene mai visto con la coda, che comunque dovrebbe avere in quanto mezzo Saiyan come suo fratello Gohan.\nDa adolescente, per non essere scambiato col genitore, Goten cambia la propria pettinatura: prima porter\u00e0 i capelli un po' lunghi lasciati lisci e poi, in \"Dragon Ball GT\", corti, dritti e inclinati verso destra. Lo stesso vale anche per gli abiti, infatti abbandona la tuta del padre per indossare prima una maglietta verde (sulla quale \u00e8 inciso il suo nome) e dei pantaloni blu, poi durante il torneo di arti marziali una tuta arancione e infine, in \"Dragon Ball GT\", una maglietta a maniche lunghe bianca o verde e un pantalone viola.\nCome Super Saiyan, Goten ha gli occhi azzurri e i capelli biondi.\nPersonalit\u00e0.\nDa bambino, Goten, oltre all'aspetto, ha anche la stessa personalit\u00e0 di suo padre Goku. Tuttavia, nonostante sia dotato di un carattere allegro, gentile, altruista e soprattutto ingenuo come suo padre, \u00e8 pi\u00f9 interessato ai dolci e ai giocattoli. Goten \u00e8 particolarmente influenzato dal suo migliore amico Trunks, il quale lo convince a volte malvolentieri a cacciarsi nei guai e a combinare scherzi. Tra i due bambini \u00e8 Goten ad avere pi\u00f9 buonsenso, ma nonostante questo finisce ugualmente per partecipare alle iniziative di Trunks. Sua madre Chichi non lo ha mai obbligato a studiare (contrariamente a come faceva con Gohan da piccolo), anzi a volte lo ha persino istruito nelle arti marziali. Alla fine dell'arco di Majin Bu e con l'inizio di \"Dragon Ball GT\", Goten perde la passione per i combattimenti e diventa una sorta di donnaiolo. Il suo unico interesse, infatti, \u00e8 quello di uscire con le ragazze. Cerca spesso di fare colpo su Valese, a volte sorprendendola ricorrendo ai suoi straordinari poteri. Una particolarit\u00e0 che da sempre contraddistingue Goten \u00e8 l'incredibile insaziabilit\u00e0 e ingordigia durante i pasti, derivate dalla sua stessa natura Saiyan: infatti, anche suo padre Goku e suo fratello Gohan hanno questa stessa caratteristica.\nAbilit\u00e0.\nIn quanto appartenente alla razza dei guerrieri Saiyan, Goten dimostra di essere molto pi\u00f9 forte dei normali terrestri. Come per tutti gli altri membri del suo popolo possiede dei poteri soprannaturali: la guarigione dalle ferite per lui avviene pi\u00f9 rapidamente rispetto agli esseri umani; possiede inoltre anche l'abilit\u00e0 innata dello Zenkai: quando riporta gravi ferite in battaglia ma riesce a sopravvivere, in seguito alla guarigione aumenta potenza, resistenza, velocit\u00e0, prontezza di riflessi ed \"energia spirituale\". Egli, inoltre, \u00e8 in grado di utilizzare il Ki e di percepire le aure degli avversari, oltre a saper abbassare la propria.\nFin da bambino dimostra una predilezione per il combattimento e, all'et\u00e0 di sei anni, \u00e8 gi\u00e0 in grado di trasformarsi in Super Saiyan. Tuttavia, non \u00e8 in grado di eseguire la Bukujutsu, almeno fino alla fine dell'allenamento con suo fratello Gohan. La tecnica preferita di Goten \u00e8 la . Curiosamente, nel manga, la prima volta che Goten esegue la tecnica la pronuncia erroneamente Kamekameha. Un'altra tecnica di Goten \u00e8 Assalto, con la quale si tuffa sull'avversario, cambiando poi direzione, colpendolo alla schiena o al busto.\nGoten pu\u00f2 usufruire della trasformazione in Super Saiyan in quanto mezzo Saiyan. Il giovane guerriero pu\u00f2 trasformarsi in questo stadio sin da piccolo, precisamente da quando aveva sei anni (detiene il \"record\" pi\u00f9 precoce). Anche se molto forte, Goten non ha mai raggiunto lo stadio del Super Saiyan II.\nGoten \u00e8 in grado di utilizzare la tecnica nota come , che utilizza con Trunks, suo migliore amico, eseguendo la danza di Metamor, attraverso cui i due Saiyan danno vita a Gotenks.\nDoppiaggio.\nNella versione originale giapponese, Goten \u00e8 doppiato in tutti i media da una donna, Masako Nozawa.\nDoppiaggio italiano.\nIn Italia Goten \u00e8 stato doppiato da diverse persone, a seconda di et\u00e0, produzione e casa di doppiaggio.\nGoten bambino/ragazzo \u00e8 stato doppiato da:\nGoten adulto \u00e8 stato doppiato da:\nAccoglienza.\nGoten ha avuto moltissime recensioni positive da parte di riviste di manga e anime, e ha raggiunto posizioni molto alte in diversi sondaggi di popolarit\u00e0. Su About.com e su TheTopTens.com, Goten si \u00e8 classificato settimo nei rispettivi sondaggi. Insieme a Trunks, inoltre, si \u00e8 classificato decimo nel sondaggio \"Dancing With the TV Stars: Our Favorite Fictional TV Dancers\" stilato dal sito UGO.com per decretare i migliori ballerini comparsi in serie televisive animate e non. Nonostante appaia nell'ultimo arco narrativo del manga di \"Dragon Ball\" e dell'anime \"Dragon Ball Z\", Goten \u00e8 comunque riuscito a farsi apprezzare dai fan e dai critici di anime e manga. Molti di questi concordano che il successo di Goten, insieme a quello di Trunks, \u00e8 legato soprattutto alla loro comicit\u00e0, che ha reso l'arco di Majin Bu meno drammatico e pi\u00f9 avvincente sotto molti aspetti."}
{"id": "226250", "revid": "599013", "url": "https://it.wikipedia.org/wiki?curid=226250", "title": "Il tesoro del fiume", "text": ""}
{"id": "226251", "revid": "729019", "url": "https://it.wikipedia.org/wiki?curid=226251", "title": "111 Ate", "text": "111 Ate \u00e8 un grande e scuro asteroide carbonioso situato nella Fascia principale.\nAte fu scoperto il 14 agosto 1870 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Ate, nella mitologia greca personificazione della distruzione.\nNel 2000, a distanza di soli due mesi, sono state osservate due occultazioni stellari di Ate."}
{"id": "226252", "revid": "599013", "url": "https://it.wikipedia.org/wiki?curid=226252", "title": "Il vendicatore del Texas", "text": ""}
{"id": "226253", "revid": "92723", "url": "https://it.wikipedia.org/wiki?curid=226253", "title": "Svolazzi", "text": "Nelle armature medievali, gli svolazzi o lambrecchini erano strisce di stoffa che scendevano dalla cima dell'elmo, come una sorta di criniera, probabilmente allo scopo di proteggerlo dall'eccessiva esposizione ai raggi solari.\nGli svolazzi apparvero in araldica, come ornamenti esteriori dello scudo, agli inizi del XIV secolo. Di solito scendono dalla cima dell'elmo, ove sono tenuti fermi dal cercine, fino ai fianchi dello scudo che costituisce la parte principale dello stemma, e ripetono i colori dello scudo o delle figure principali.\nPer convenzione, generalmente accettata, l'interno degli svolazzi aveva come smalto un metallo, mentre l'esterno era del colore del cimiero; successivamente si preferirono gli smalti dello scudo.\nNegli scudi delle dame vedove \u00e8 possibile trovare un laccio d'amore impiegato con funzione di lambrecchini.\nIn alcuni casi il disegnatore delle armi introduce per i lambrecchini dei colori che soddisfano solo esigenze estetiche, ma sono inappropriati."}
{"id": "226255", "revid": "71433", "url": "https://it.wikipedia.org/wiki?curid=226255", "title": "Il verdetto", "text": ""}
{"id": "226257", "revid": "599013", "url": "https://it.wikipedia.org/wiki?curid=226257", "title": "In cerca d'amore", "text": ""}
{"id": "226258", "revid": "599013", "url": "https://it.wikipedia.org/wiki?curid=226258", "title": "In fondo al cuore", "text": ""}
{"id": "226259", "revid": "71433", "url": "https://it.wikipedia.org/wiki?curid=226259", "title": "In punta di piedi", "text": ""}
{"id": "226260", "revid": "1272592", "url": "https://it.wikipedia.org/wiki?curid=226260", "title": "Incantesimo (disambigua)", "text": ""}
{"id": "226261", "revid": "119364551", "url": "https://it.wikipedia.org/wiki?curid=226261", "title": "Inganno (disambigua)", "text": ""}
{"id": "226262", "revid": "599013", "url": "https://it.wikipedia.org/wiki?curid=226262", "title": "Ingratitudine (disambigua)", "text": ""}
{"id": "226263", "revid": "599013", "url": "https://it.wikipedia.org/wiki?curid=226263", "title": "Intermezzo matrimoniale", "text": ""}
{"id": "226265", "revid": "599013", "url": "https://it.wikipedia.org/wiki?curid=226265", "title": "Inviati speciali", "text": ""}
{"id": "226266", "revid": "481666", "url": "https://it.wikipedia.org/wiki?curid=226266", "title": "Invito alla danza", "text": "Invito alla danza pu\u00f2 essere"}
{"id": "226267", "revid": "1494169", "url": "https://it.wikipedia.org/wiki?curid=226267", "title": "Illusione (disambigua)", "text": ""}
{"id": "226268", "revid": "1305772", "url": "https://it.wikipedia.org/wiki?curid=226268", "title": "Italiani (disambigua)", "text": ""}
{"id": "226269", "revid": "181699", "url": "https://it.wikipedia.org/wiki?curid=226269", "title": "Italiani brava gente", "text": ""}
{"id": "226270", "revid": "287204", "url": "https://it.wikipedia.org/wiki?curid=226270", "title": "Kean", "text": ""}
{"id": "226271", "revid": "599013", "url": "https://it.wikipedia.org/wiki?curid=226271", "title": "La bella di Mosca", "text": ""}
{"id": "226272", "revid": "599013", "url": "https://it.wikipedia.org/wiki?curid=226272", "title": "La bella preda", "text": ""}
{"id": "226273", "revid": "599013", "url": "https://it.wikipedia.org/wiki?curid=226273", "title": "La bolgia dei vivi", "text": ""}
{"id": "226274", "revid": "599013", "url": "https://it.wikipedia.org/wiki?curid=226274", "title": "La bufera", "text": ""}
{"id": "226275", "revid": "599013", "url": "https://it.wikipedia.org/wiki?curid=226275", "title": "La casa del peccato", "text": ""}
{"id": "226276", "revid": "71433", "url": "https://it.wikipedia.org/wiki?curid=226276", "title": "La casa del terrore", "text": ""}
{"id": "226277", "revid": "894358", "url": "https://it.wikipedia.org/wiki?curid=226277", "title": "La cicala", "text": ""}
{"id": "226278", "revid": "1798099", "url": "https://it.wikipedia.org/wiki?curid=226278", "title": "La cittadella", "text": ""}
{"id": "226279", "revid": "228587", "url": "https://it.wikipedia.org/wiki?curid=226279", "title": "La coda del diavolo", "text": ""}
{"id": "226280", "revid": "697352", "url": "https://it.wikipedia.org/wiki?curid=226280", "title": "La colpa", "text": ""}
{"id": "226281", "revid": "527195", "url": "https://it.wikipedia.org/wiki?curid=226281", "title": "La condanna", "text": ""}
{"id": "226282", "revid": "599013", "url": "https://it.wikipedia.org/wiki?curid=226282", "title": "La costa dei barbari", "text": ""}
{"id": "226283", "revid": "599013", "url": "https://it.wikipedia.org/wiki?curid=226283", "title": "La cuccagna", "text": ""}
{"id": "226284", "revid": "1776051", "url": "https://it.wikipedia.org/wiki?curid=226284", "title": "La dama bianca", "text": ""}
{"id": "226286", "revid": "599013", "url": "https://it.wikipedia.org/wiki?curid=226286", "title": "La dama e l'avventuriero", "text": ""}
{"id": "226287", "revid": "481666", "url": "https://it.wikipedia.org/wiki?curid=226287", "title": "La divorziata", "text": ""}
{"id": "226288", "revid": "599013", "url": "https://it.wikipedia.org/wiki?curid=226288", "title": "La donna del mistero", "text": ""}
{"id": "226289", "revid": "599013", "url": "https://it.wikipedia.org/wiki?curid=226289", "title": "La donna \u00e8 mobile (disambigua)", "text": ""}
{"id": "226290", "revid": "400694", "url": "https://it.wikipedia.org/wiki?curid=226290", "title": "La donna invisibile", "text": ""}
{"id": "226291", "revid": "599013", "url": "https://it.wikipedia.org/wiki?curid=226291", "title": "La donna nuda", "text": ""}
{"id": "226292", "revid": "1409572", "url": "https://it.wikipedia.org/wiki?curid=226292", "title": "La donna proibita", "text": ""}
{"id": "226293", "revid": "1463588", "url": "https://it.wikipedia.org/wiki?curid=226293", "title": "La falena", "text": ""}
{"id": "226294", "revid": "1603714", "url": "https://it.wikipedia.org/wiki?curid=226294", "title": "La famiglia", "text": ""}
{"id": "226295", "revid": "599013", "url": "https://it.wikipedia.org/wiki?curid=226295", "title": "La figlia della jungla", "text": ""}
{"id": "226296", "revid": "1592097", "url": "https://it.wikipedia.org/wiki?curid=226296", "title": "La fine della notte", "text": ""}
{"id": "226298", "revid": "1602064", "url": "https://it.wikipedia.org/wiki?curid=226298", "title": "La forza dell'amore", "text": ""}
{"id": "226299", "revid": "71433", "url": "https://it.wikipedia.org/wiki?curid=226299", "title": "La fuga", "text": ""}
{"id": "226300", "revid": "1983214", "url": "https://it.wikipedia.org/wiki?curid=226300", "title": "La fuggitiva", "text": ""}
{"id": "226301", "revid": "1933896", "url": "https://it.wikipedia.org/wiki?curid=226301", "title": "La gabbia", "text": ""}
{"id": "226302", "revid": "93436", "url": "https://it.wikipedia.org/wiki?curid=226302", "title": "La gazza ladra (disambigua)", "text": ""}
{"id": "226303", "revid": "2169878", "url": "https://it.wikipedia.org/wiki?curid=226303", "title": "La gerla di pap\u00e0 Martin", "text": ""}
{"id": "226304", "revid": "599013", "url": "https://it.wikipedia.org/wiki?curid=226304", "title": "La gitana", "text": ""}
{"id": "226305", "revid": "38120", "url": "https://it.wikipedia.org/wiki?curid=226305", "title": "La gorgona", "text": ""}
{"id": "226306", "revid": "1782831", "url": "https://it.wikipedia.org/wiki?curid=226306", "title": "La governante", "text": ""}
{"id": "226307", "revid": "1305772", "url": "https://it.wikipedia.org/wiki?curid=226307", "title": "La grande barriera", "text": ""}
{"id": "226308", "revid": "599013", "url": "https://it.wikipedia.org/wiki?curid=226308", "title": "La grande citt\u00e0", "text": ""}
{"id": "226309", "revid": "599013", "url": "https://it.wikipedia.org/wiki?curid=226309", "title": "La grande conquista", "text": ""}
{"id": "226310", "revid": "228587", "url": "https://it.wikipedia.org/wiki?curid=226310", "title": "La grande corsa", "text": ""}
{"id": "226311", "revid": "599013", "url": "https://it.wikipedia.org/wiki?curid=226311", "title": "La grande menzogna", "text": ""}
{"id": "226312", "revid": "1305772", "url": "https://it.wikipedia.org/wiki?curid=226312", "title": "La grande ombra", "text": ""}
{"id": "226313", "revid": "287204", "url": "https://it.wikipedia.org/wiki?curid=226313", "title": "La grande passione", "text": ""}
{"id": "226314", "revid": "599013", "url": "https://it.wikipedia.org/wiki?curid=226314", "title": "La grande rapina di Long Island", "text": ""}
{"id": "226316", "revid": "1305772", "url": "https://it.wikipedia.org/wiki?curid=226316", "title": "La lettera", "text": ""}
{"id": "226317", "revid": "110097601", "url": "https://it.wikipedia.org/wiki?curid=226317", "title": "La locandiera (disambigua)", "text": ""}
{"id": "226318", "revid": "396482", "url": "https://it.wikipedia.org/wiki?curid=226318", "title": "La lunga notte", "text": ""}
{"id": "226319", "revid": "599013", "url": "https://it.wikipedia.org/wiki?curid=226319", "title": "La lussuria", "text": ""}
{"id": "226321", "revid": "1983214", "url": "https://it.wikipedia.org/wiki?curid=226321", "title": "La madre", "text": ""}
{"id": "226322", "revid": "400518", "url": "https://it.wikipedia.org/wiki?curid=226322", "title": "La marcia nuziale", "text": ""}
{"id": "226323", "revid": "697352", "url": "https://it.wikipedia.org/wiki?curid=226323", "title": "La maschera", "text": ""}
{"id": "226324", "revid": "834", "url": "https://it.wikipedia.org/wiki?curid=226324", "title": "La maschera di cera", "text": ""}
{"id": "226325", "revid": "384917", "url": "https://it.wikipedia.org/wiki?curid=226325", "title": "La maschera di Zorro", "text": ""}
{"id": "226326", "revid": "1983214", "url": "https://it.wikipedia.org/wiki?curid=226326", "title": "La maschera e il volto", "text": ""}
{"id": "226327", "revid": "599013", "url": "https://it.wikipedia.org/wiki?curid=226327", "title": "La moglie bella", "text": ""}
{"id": "226329", "revid": "599013", "url": "https://it.wikipedia.org/wiki?curid=226329", "title": "La moglie di sua eccellenza", "text": ""}
{"id": "226330", "revid": "228587", "url": "https://it.wikipedia.org/wiki?curid=226330", "title": "La nave", "text": ""}
{"id": "226331", "revid": "1983214", "url": "https://it.wikipedia.org/wiki?curid=226331", "title": "Noia (disambigua)", "text": ""}
{"id": "226332", "revid": "599013", "url": "https://it.wikipedia.org/wiki?curid=226332", "title": "La parata dell'allegria", "text": ""}
{"id": "226333", "revid": "599013", "url": "https://it.wikipedia.org/wiki?curid=226333", "title": "La parola che uccide", "text": ""}
{"id": "226334", "revid": "436907", "url": "https://it.wikipedia.org/wiki?curid=226334", "title": "La partita", "text": ""}
{"id": "226335", "revid": "599013", "url": "https://it.wikipedia.org/wiki?curid=226335", "title": "La pattuglia sperduta", "text": ""}
{"id": "226336", "revid": "287204", "url": "https://it.wikipedia.org/wiki?curid=226336", "title": "La paura", "text": ""}
{"id": "226338", "revid": "599013", "url": "https://it.wikipedia.org/wiki?curid=226338", "title": "La perdizione", "text": ""}
{"id": "226339", "revid": "920621", "url": "https://it.wikipedia.org/wiki?curid=226339", "title": "La piccola fiammiferaia (disambigua)", "text": ""}
{"id": "226342", "revid": "102516988", "url": "https://it.wikipedia.org/wiki?curid=226342", "title": "112 Iphigenia", "text": "112 Iphigenia (in italiano 112 Ifigenia) \u00e8 un piccolo asteroide della Fascia principale estremamente scuro. Ha probabilmente una composizione carboniosa primitiva.\nIphigenia fu scoperto il 19 settembre 1870 da Christian Heinrich Friedrich Peters dall'osservatorio dell'Hamilton College di Clinton. Fu battezzato cos\u00ec in onore di Ifigenia, figura della mitologia greca, figlia di Agamennone e Clitennestra."}
{"id": "226343", "revid": "287204", "url": "https://it.wikipedia.org/wiki?curid=226343", "title": "La porta dei sogni", "text": ""}
{"id": "226344", "revid": "287204", "url": "https://it.wikipedia.org/wiki?curid=226344", "title": "La portatrice di pane", "text": ""}
{"id": "226345", "revid": "599013", "url": "https://it.wikipedia.org/wiki?curid=226345", "title": "La presidentessa", "text": ""}
{"id": "226346", "revid": "287204", "url": "https://it.wikipedia.org/wiki?curid=226346", "title": "La prima volta", "text": ""}
{"id": "226349", "revid": "599013", "url": "https://it.wikipedia.org/wiki?curid=226349", "title": "La provinciale", "text": ""}
{"id": "226351", "revid": "599013", "url": "https://it.wikipedia.org/wiki?curid=226351", "title": "La puritana", "text": ""}
{"id": "226352", "revid": "599013", "url": "https://it.wikipedia.org/wiki?curid=226352", "title": "La rabbia", "text": ""}
{"id": "226353", "revid": "599013", "url": "https://it.wikipedia.org/wiki?curid=226353", "title": "La ragazza di Boemia", "text": ""}
{"id": "226355", "revid": "56620", "url": "https://it.wikipedia.org/wiki?curid=226355", "title": "La resa dei conti (Saul Bellow)", "text": "La resa dei conti \u00e8 un romanzo del Premio Nobel per la letteratura Saul Bellow in cui il cerebralismo e la concisione tornano a costituire la nota dominante.\nTrama.\nLa vicenda del romanzo si svolge a New York nell'arco di poche ore, di una giornata qualunque, durante la quale il protagonista Tommy Wilhelm, quarantenne insicuro e complessato, assiste al crollo improvviso della propria vita, che coinvolge i rapporti affettivi con il padre e con la moglie, le aspirazioni e le finanze. Wilhelm \u00e8 cos\u00ec costretto a fare un bilancio della propria vita, di fronte al quale dovr\u00e0 ammettere una sconfitta senza possibilit\u00e0 di riscatto.\nAdattamenti cinematografici.\nDa questo romanzo \u00e8 stato tratto il film \"Seize the Day\" del 1986, regia di Fielder Cook, con Robin Williams, dove lo stesso Bellow fa un cameo apparendo in un corridoio."}
{"id": "226356", "revid": "599013", "url": "https://it.wikipedia.org/wiki?curid=226356", "title": "La retata", "text": ""}
{"id": "226357", "revid": "1519687", "url": "https://it.wikipedia.org/wiki?curid=226357", "title": "La ribelle", "text": ""}
{"id": "226358", "revid": "599013", "url": "https://it.wikipedia.org/wiki?curid=226358", "title": "La riva dei bruti", "text": ""}
{"id": "226360", "revid": "599013", "url": "https://it.wikipedia.org/wiki?curid=226360", "title": "La rivolta", "text": ""}
{"id": "226361", "revid": "599013", "url": "https://it.wikipedia.org/wiki?curid=226361", "title": "La scuola", "text": ""}
{"id": "226362", "revid": "599013", "url": "https://it.wikipedia.org/wiki?curid=226362", "title": "La sedia a rotelle", "text": ""}
{"id": "226363", "revid": "599013", "url": "https://it.wikipedia.org/wiki?curid=226363", "title": "La segretaria", "text": ""}
{"id": "226364", "revid": "1305772", "url": "https://it.wikipedia.org/wiki?curid=226364", "title": "La sfinge", "text": ""}
{"id": "226366", "revid": "1983214", "url": "https://it.wikipedia.org/wiki?curid=226366", "title": "La signora delle camelie (disambigua)", "text": ""}
{"id": "226367", "revid": "599013", "url": "https://it.wikipedia.org/wiki?curid=226367", "title": "La spia in nero", "text": ""}
{"id": "226368", "revid": "1603714", "url": "https://it.wikipedia.org/wiki?curid=226368", "title": "La spiaggia", "text": ""}
{"id": "226369", "revid": "125100259", "url": "https://it.wikipedia.org/wiki?curid=226369", "title": "La sposa", "text": ""}
{"id": "226372", "revid": "1654832", "url": "https://it.wikipedia.org/wiki?curid=226372", "title": "La stazione", "text": ""}
{"id": "226373", "revid": "228587", "url": "https://it.wikipedia.org/wiki?curid=226373", "title": "La steppa", "text": ""}
{"id": "226374", "revid": "599013", "url": "https://it.wikipedia.org/wiki?curid=226374", "title": "La stirpe di Caino", "text": ""}
{"id": "226375", "revid": "123886261", "url": "https://it.wikipedia.org/wiki?curid=226375", "title": "Val Brembana", "text": "La Val Brembana (\"\u00c0l Brembana\" in dialetto bergamasco) si trova in provincia di Bergamo e deve il suo nome al fiume Brembo dal quale \u00e8 attraversata.\nStoria.\nIl nome Valle Brembana \u00e8 comparso per la prima volta in una pergamena del 28 dicembre 1000.\nNel volgere di pochi decenni la carta geografica della valle si completa poi con i nomi di tutti gli altri paesi, che sorgono generalmente in riva o alla confluenza dei corsi d\u2019acqua, con il paesaggio che si modella in maniera concentrica: un grumo di case addossate le une alle altre e circondate da orti e frutteti, la fascia delle colture e poi la cintura di pascoli e boschi.\nIn questo periodo (XI-XII secolo) la valle risulta divisa in tanti piccoli feudi di propriet\u00e0 di famiglie signorili, ma soprattutto dei vescovi di Bergamo e di enti ecclesiastici, come i monasteri di Astino e di Pontida. Gi\u00e0 dal 1037 appartenevano poi agli Arcivescovi di Milano Valtorta, la Valle Averara e la Valle Taleggio.\nNel corso del \u2018200 ha origine il processo delle autonomie comunali e in breve si costituiscono decine e decine di comuni, molti dei quali dotati di propri statuti che regolano la vita delle comunit\u00e0. Sul piano economico le risorse principali sono quelle della pastorizia e della lavorazione della lana, dell\u2019agricoltura e dello sfruttamento dei boschi. Ma non meno importanti sono le decine di fucine che sorgono lungo le rive del Brembo per la lavorazione del ferro proveniente dalle miniere di Valleve, Carona, Fondra, Valtorta e Mezzoldo.\nDopo il breve periodo delle libert\u00e0 comunali, nel 1331 Bergamo passa sotto la signoria dei Visconti che istituiscono il vicariato di Valle Brembana con sede a Serina e concedono al territorio una discreta forma di autonomia, come testimonia la nascita dello Statuto della Valle Brembana e di quelli di Valtorta, Valle Averara e Valle Taleggio. Sotto il dominio milanese, tra la fine del Trecento e l\u2019inizio del Quattrocento, la valle conosce quello che \u00e8 forse il periodo pi\u00f9 sciagurato della propria storia: alle frequentissime carestie ed epidemie si aggiunge infatti lo scatenamento delle lotte civili tra Guelfi e Ghibellini. Le divisioni attraversano tutta la valle e anche i singoli paesi al loro interno. Ovunque sorgono torri e fortilizi e si registra una lunga catena di violenze, incendi e devastazioni.\nLa dominazione veneta.\nLa pace torner\u00e0 soltanto con l\u2019avvento di Venezia che si registra nel 1428. La Serenissima conferma diritti e privilegi e in particolare quello, molto sentito, di mantenere la valle completamente autonoma dalla citt\u00e0 di Bergamo. Il territorio viene diviso in vicariati: Valle Brembana Inferiore con capoluogo Zogno, Valle Brembana Superiore con capoluogo Serina, Valle Brembana Oltre la Goggia con capoluogo Piazza Brembana, che si aggiungono a quelli di Valtorta, Taleggio ed Averara, che hanno il privilegio di \"valli separate\", cio\u00e8 con diritto di reggersi con propri statuti e nominare il vicario veneto al loro interno.\nSul piano artistico il \u2018300 e il \u2018400 segnano lo sviluppo di un\u2019architettura religiosa caratterizzata da edifici di struttura semplice, con portici e interni abbelliti di affreschi. Gli esempi pi\u00f9 notevoli sono quelli delle chiese di Santa Brigida, Averara, Cornello, Cornalita, affrescate da artisti di ottimo livello come Pietro de Asenelis e la dinastia dei Baschenis che, muovendo dalla nostra valle, andranno poi ad affrescare numerose chiese nel Bresciano e nel Trentino.\nL\u2019avvento di Venezia accentua il fenomeno dell\u2019emigrazione, gi\u00e0 in atto nel Trecento, e centinaia di valligiani lasciano la loro terra per cercar fortuna in Laguna. Molti adattandosi a mestieri di fatica come facchino, carbonaio, servitore e spazzacamino, ma molti affermandosi come artisti, commercianti e imprenditori. Come dimostrano i nomi di Palma il Vecchio, dei Santacroce, dell\u2019architetto Mauro Codussi, o anche dei Corrieri Postali che gestiranno il servizio tra Venezia e Roma, e dei Bastagi, compagnia di scaricatori addetti alla Dogana. Simili ai Bastagi sono i Caravana che avranno l\u2019esclusiva dello scarico del Portofranco di Genova dal 1450 al 1850. Un'altra corrente migratoria \u00e8 quella dei Maestri del Ferro, minatori e fonditori conosciuti per la loro maestria e che saranno ingaggiati nelle miniere e nelle fucine di mezza Europa, dalla Calabria alla Polonia.\nLa pi\u00f9 importante realizzazione d\u2019epoca veneziana \u00e8 la strada \"Priula\", costruita tra il 1592 e il 1594 sul tracciato che va da Bergamo al valico di San Marco e concepita a scopi militari e commerciali come via di collegamento con la Valtellina e la Svizzera. In realt\u00e0, come valico internazionale il passo di San Marco ebbe sempre una funzione assai limitata, ma la \"Priula\" fu ugualmente importante perch\u00e9 miglior\u00f2 notevolmente il sistema viario vallare, favorendo i collegamenti tra i vari paesi e rendendo pi\u00f9 facile l\u2019accesso dalla pianura.\nDall\u2019inizio alla fine del lungo dominio, durato quasi quattro secoli, la popolazione della Valle Brembana dimostr\u00f2 sempre verso Venezia un'assoluta \u201cfedelt\u00e0\u201d. Quella veneziana fu del resto un\u2019epoca di pace e per certi aspetti anche di prosperit\u00e0. Pure la Valle Brembana non fu indenne da carestie e pestilenze (quella del 1630 provoc\u00f2 6.313 morti su 16.440 abitanti), ma il \u2018600 e buona parte del \u2018700 furono tempi di notevole sviluppo economico grazie all\u2019industria della lana, del ferro e del legname e grazie anche ai miglioramenti dell\u2019agricoltura prodotti dall\u2019introduzione del granoturco e della patata.\nSul piano artistico e culturale si affermano due pittori oggi assurti a fama internazionale come Evaristo Baschenis (1617-1677) e Carlo Ceresa (1609-1679). Gli emigranti che hanno fatto fortuna a Venezia, a Genova e nel resto d\u2019Italia promuovono la ristrutturazione e l\u2019abbellimento delle chiese dei paesi d\u2019origine arricchendole di volte affrescate, di quadri d\u2019autore, di arredi, paramenti e suppellettili di grande valore. Tipica di questo periodo \u00e8 anche la consuetudine di abbellire le facciate e le pareti degli edifici civili con affreschi di carattere sacro, espressione della religiosit\u00e0 popolare. Nella sola Alta Valle Brembana sono stati catalogati oltre 250 affreschi di questo tipo. Fra le testimonianze pi\u00f9 note la \"Serenata macabra\" di Cassiglio.\nLa prima rappresentazione cartografica della valle Brembana si deve a Leonardo da Vinci, e fu tracciata probabilmente intorno al 1509, forse su richiesta del re di Francia allora in guerra contro la Serenissima.\nDai Francesi all\u2019Unit\u00e0.\nNella seconda parte del \u2018700 il declino di Venezia si riflette anche sulla situazione economica della valle che vive il difficile momento del trapasso dalla dominazione veneziana a quella francese (1797-1815). E tempi di estrema povert\u00e0 furono pure quelli vissuti sotto il dominio austriaco (1815-1859), anche se \u00e8 in questo periodo che verr\u00e0 completamente ristrutturata la viabilit\u00e0 vallare collegando quasi tutti i paesi con strade carrabili. N\u00e9 miglior\u00f2 di molto la situazione con l\u2019Unit\u00e0 d\u2019Italia. Il passaggio da un\u2019economia arretrata a una pi\u00f9 avanzata e di tipo industriale si ebbe solo con l\u2019arrivo della ferrovia a San Giovanni Bianco nel 1907. Nel volgere di pochi anni sorgono le principali industrie della valle (Cartiera Cima, San Pellegrino, Manifattura di Valle Brembana, industria del cemento) e San Pellegrino vive il suo momento d\u2019oro grazie allo sviluppo termale, alla nascita del casin\u00f2 e del grand hotel, esempi tra i pi\u00f9 notevoli in Italia dello stile liberty. Le due guerre mondiali e il fascismo segnarono altri momenti difficili nella vita della valle che vivr\u00e0 poi tutte le contraddizioni del boom economico degli anni \u201850 -\u201960: lo sviluppo dei paesi di fondo valle e delle localit\u00e0 turistiche da una parte e l\u2019esodo dalla montagna dall\u2019altra. Problemi che ancora oggi impegnano una valle sempre pi\u00f9 mobilitata alla valorizzazione delle sue grandi risorse ambientali, artistiche e culturali.\nSuccessivamente, al momento dell'Unit\u00e0 d'Italia, l'economia della valle continu\u00f2 ad essere arretrata e l'industria cominci\u00f2 a diffondersi solamente a partire dal 1907, quando a San Giovanni Bianco arriv\u00f2 la Ferrovia della Valle Brembana.\nLe prime industrie importanti che vi sorsero erano la San Pellegrino, la Cartiera Cima, la Manifattura Val Brembana e l'industria del cemento. Questo fu anche il periodo d'oro del centro di San Pellegrino, che divent\u00f2 un rinomato centro termale.\nIl liberty a San Pellegrino Terme.\nLa straordinaria fioritura architettonica in stile liberty apparve a San Pellegrino Terme nel primo decennio del Novecento, quando il paese andava cercando un volto adatto al nuovo ruolo di localit\u00e0 di villeggiatura alla moda, anticonvenzionale e soffusa di delicata e suadente volutt\u00e0.\nL\u2019invito venne accolto dalla borghesia imprenditoriale emergente che aveva eletto San Pellegrino a suo ritrovo mondano e qui voleva lasciare un segno tangibile del suo potere con la creazione di forme architettoniche inedite e fastose, affidate alle mani esperte di artisti di chiara fama, quali il l\u2019ingegner Mazzocchi, l\u2019architetto Squadrelli, il fabbro Mazzucotelli, il vetraio Beltrami, l\u2019ebanista Quarti e lo scultore Vedani.\nE cos\u00ec nel giro di pochi anni sorsero gli edifici che ancora oggi conservano l\u2019eco della luminosa belle \u00e9poque: lo stabilimento dei bagni sul viale delle Terme, la sala bibita col porticato, il grand hotel, lo stabilimento di imbottigliamento dell\u2019acqua minerale, il casin\u00f2, il municipio e alcune ville private.\nQuesti straordinari esempi dell\u2019arte liberty furono per alcuni anni lo sfondo al ritrovo estivo mondano di belle signore, elegantissime nei loro morbidi vestiti di seta, di giovanotti e di uomini maturi che sfoggiavano abbigliamenti dai colori tenuissimi. San Pellegrino divenne allora un centro di rinomanza internazionale, il luogo adatto ai convegni diplomatici, al soggiorno di illustri personalit\u00e0 politiche, artistiche e finanziarie, l\u2019immancabile oggetto delle cronache mondane.\nSi pu\u00f2 ben dire che \u201cpassare le acque\u201d nella localit\u00e0 termale brembana e fare una puntata al casin\u00f2, per tentare la fortuna ai tavoli da gioco, fosse d\u2019obbligo tra il bel mondo di allora.\nPoi vennero la guerra, le limitazioni fasciste e un'altra guerra. E il crollo dei presupposti che avevano fatto le fortune del paese fin\u00ec per svuotare del ruolo originario i suoi luoghi \u201csacri\u201d, malgrado i ripetuti tentativi di riproporli come strumento di richiamo turistico.\nE oggi il loro fascino, che aleggia sopra il moderno tessuto urbano, sembra suggerire l\u2019invito a provvedere in fretta affinch\u00e9 questi maestosi testimoni di un\u2019epoca felice ritornino a svolgere almeno in parte il ruolo prestigioso per cui furono concepiti.\nL'Iliade brembana.\nL\"'Iliade brembana\" \u00e8 uno scritto del 1882 di Antonio Stoppani, scrittore e scienziato, per sostenere la fattibilit\u00e0 e la necessit\u00e0 di canalizzare le acque del Brembo per rifornire di acqua potabile Milano. La cosa fu a lungo contesa e dibattuta tra Bergamo e Milano a suon di tesi, perizie e controperizie finch\u00e9 il 22 gennaio 1891 ad Alm\u00e8 il Genio Civile misur\u00f2 una portata di massima magra di 5500 litri, quantit\u00e0 insufficiente persino per far funzionare gli opifici. La cosa chiuse definitivamente la questione.\nMorfologia.\nPaesaggisticamente, la Valle presenta aspetti mutevoli e disparati, anche impervi, che dipendono da variazioni altimetriche ma anche dal differente livello di urbanizzazione.\nI connotati ambientali del fondovalle sono compromessi da un'urbanizzazione accentuata e diffusa; molte aree presentano effetti di degradazione ambientale e di riduzione dell'attivit\u00e0 agricola. Superato il fondovalle ci si immerge nel paesaggio pre-alpino, dove si rilevano borghi tradizionali caratteristici e paesaggi conservati; appena superati paesi come Villa d'Alm\u00e8, ci si lascia alle spalle il paesaggio di tipo pedemontano e si passa a un ambiente montano.\nLa Valle Brembana \u00e8 limitata a nord dalla catena delle Alpi Orobie (dalle quali sorge anche lo stesso fiume Brembo), con vette come il Pizzo del Diavolo di Tenda (che ne rappresenta la sua pi\u00f9 alta elevazione e segna il confine pi\u00f9 settentrionale con la Valle Seriana),il Monte Aga, il Corno Stella (Orobie), il Monte Masoni, il Monte Grabiasca, il Pizzo del Becco e il Pizzo Tre Signori, che segna invece il confine tra le province di Bergamo, di Sondrio e di Lecco.\nLa Valle Seriana marca il confine orientale della Valle Brembana, mentre quello ovest \u00e8 segnato dalla Valle Imagna.\nA sud la Valle Brembana termina nella pianura pedemontana attorno a Bergamo. Il fiume Brembo continua a scorrere fino a gettarsi nel fiume Adda, a sua volta affluente del fiume Po.\nComuni.\nNell'area meridionale della Valle Brembana, quella in cui il fiume Brembo ha potuto meglio farsi spazio in mezzo ai monti, si trovano i comuni pi\u00f9 popolati; mentre nella parte nord il territorio brembano \u00e8 costellato da piccoli centri.\nPartendo da sud e risalendo la Valle Brembana verso nord si incontrano i comuni di: Ponteranica e Sorisole (provenendo da Bergamo), e provenendo da Dalmine Alm\u00e8, Villa d'Alm\u00e8, Sedrina, Ubiale Clanezzo, Val Brembilla e Blello (gli ultimi due parte della val Brembilla che confluisce nel fiume Brembo a Sedrina) Zogno, San Pellegrino Terme, San Giovanni Bianco, Camerata Cornello, Lenna e Piazza Brembana. Qui confluiscono i due rami principali del fiume Brembo. In quello destro si trova Olmo al Brembo: proseguendo verso il passo San Marco, dal quale si raggiunge Morbegno, in Valtellina, si passa in prossimit\u00e0 di Piazzolo e Piazzatorre, per poi incontrare Mezzoldo. Da Olmo, seguendo il torrente Stabina si possono raggiungere Cassiglio, Ornica e Valtorta, mentre tramite un'altra strada si raggiungono Averara, Santa Brigida e Cusio. Il ramo sinistro comprende Valnegra, Moio de' Calvi, Roncobello (su un pendio sulla sinistra), Isola di Fondra e Branzi. Da qui si ha una biforcazione che pu\u00f2 condurre a Carona oppure a Valleve e Foppolo.\nSul lato est della Valle Brembana, all'altezza del comune di Zogno, si snoda la piccola convalle denominata Valle Serina (che prende il nome dall'omonimo torrente) dove si trovano i comuni di Bracca, Algua, Costa di Serina, Dossena, Serina, Cornalba, oltre a Selvino e Aviatico, situati allo scollinamento con la val Seriana e appartenenti all'omonima comunit\u00e0 montana. Raggiungibile solo da val Serina e val Seriana, Oltre il Colle appartiene per\u00f2 all'impervia valle Parina, il cui torrente sbocca nel fiume Brembo fra Camerata Cornello e Lenna. Sul lato ovest, all'altezza del comune di San Giovanni Bianco, confluisce invece la Val Taleggio, famosa per la bellezza dei paesaggi e la produzione dell'omonimo formaggio. Ospita i comuni di Taleggio e Vedeseta.\nCentro principale della Valle \u00e8 San Pellegrino Terme, cittadina ricca di infrastrutture sportive, di stazioni termali che offrono molteplici servizi e di paesaggi naturali inseriti in una cornice costituita da incantevoli palazzi in stile Liberty.\nTra le localit\u00e0 di rilievo si menzionano le stazioni sciistiche di Piazzatorre, Foppolo e Valtorta, tutte situate in alta valle.\nI comuni della Valle Brembana sono riuniti nella Comunit\u00e0 Montana della Valle Brembana.\nInfrastrutture.\nLa valle \u00e8 percorsa dalla Strada Statale 470. Fino al 1966 era percorsa anche da una linea ferroviaria, poi dismessa. Dal 2011 buona parte dell'ex tracciato del treno da Zogno a Piazza Brembana \u00e8 stato adattato a pista ciclabile."}
{"id": "226378", "revid": "1776051", "url": "https://it.wikipedia.org/wiki?curid=226378", "title": "Jussy (Svizzera)", "text": "Jussy (toponimo francese) \u00e8 un comune svizzero di 1\u00a0294 abitanti del Canton Ginevra.\nStoria.\nDal suo territorio il 9 novembre 1850 \u00e8 stata scorporata la localit\u00e0 di Gy, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 con Gy):\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "226380", "revid": "1305772", "url": "https://it.wikipedia.org/wiki?curid=226380", "title": "La tela del ragno", "text": ""}
{"id": "226381", "revid": "358232", "url": "https://it.wikipedia.org/wiki?curid=226381", "title": "La tenda nera", "text": ""}
{"id": "226382", "revid": "599013", "url": "https://it.wikipedia.org/wiki?curid=226382", "title": "La tigre del mare", "text": ""}
{"id": "226383", "revid": "599013", "url": "https://it.wikipedia.org/wiki?curid=226383", "title": "La torre di Londra", "text": ""}
{"id": "226385", "revid": "1417447", "url": "https://it.wikipedia.org/wiki?curid=226385", "title": "La valle della vendetta", "text": ""}
{"id": "226386", "revid": "110157", "url": "https://it.wikipedia.org/wiki?curid=226386", "title": "Cartigny (Svizzera)", "text": "Cartigny (toponimo francese) \u00e8 un comune svizzero di 956 abitanti del Canton Ginevra.\nStoria.\nIl comune di Cartigny \u00e8 stato istituito nel 1800.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nCartigny \u00e8 la sede centrale del movimento religioso di ispirazione millenarista e restaurazionista Chiesa del Regno di Dio.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "226387", "revid": "31886", "url": "https://it.wikipedia.org/wiki?curid=226387", "title": "La vedova", "text": ""}
{"id": "226388", "revid": "533647", "url": "https://it.wikipedia.org/wiki?curid=226388", "title": "La vena d'oro", "text": ""}
{"id": "226389", "revid": "1305772", "url": "https://it.wikipedia.org/wiki?curid=226389", "title": "La via delle stelle", "text": ""}
{"id": "226390", "revid": "287204", "url": "https://it.wikipedia.org/wiki?curid=226390", "title": "La vispa Teresa", "text": "La vispa Teresa \u00e8 un personaggio di filastrocche, storielle e fumetti, creato da Luigi Sailer come protagonista de \"La farfalletta\", poesia presente nella raccolta per bambini \"L'arpa della fanciullezza\" (1865)."}
{"id": "226391", "revid": "1305772", "url": "https://it.wikipedia.org/wiki?curid=226391", "title": "La vita \u00e8 nostra", "text": ""}
{"id": "226392", "revid": "536103", "url": "https://it.wikipedia.org/wiki?curid=226392", "title": "La zia di Carlo", "text": "La zia di Carlo pu\u00f2 riferirsi a:"}
{"id": "226394", "revid": "599013", "url": "https://it.wikipedia.org/wiki?curid=226394", "title": "Lacrime d'amore", "text": ""}
{"id": "226395", "revid": "1305772", "url": "https://it.wikipedia.org/wiki?curid=226395", "title": "L'adultera", "text": ""}
{"id": "226396", "revid": "599013", "url": "https://it.wikipedia.org/wiki?curid=226396", "title": "L'affare si complica", "text": ""}
{"id": "226398", "revid": "599013", "url": "https://it.wikipedia.org/wiki?curid=226398", "title": "L'albergo delle sorprese", "text": ""}
{"id": "226399", "revid": "599013", "url": "https://it.wikipedia.org/wiki?curid=226399", "title": "L'allegro cantante", "text": ""}
{"id": "226400", "revid": "599013", "url": "https://it.wikipedia.org/wiki?curid=226400", "title": "L'amante", "text": ""}
{"id": "226403", "revid": "1305772", "url": "https://it.wikipedia.org/wiki?curid=226403", "title": "L'amante sconosciuta", "text": ""}
{"id": "226404", "revid": "599013", "url": "https://it.wikipedia.org/wiki?curid=226404", "title": "L'amazzone mascherata", "text": ""}
{"id": "226405", "revid": "697352", "url": "https://it.wikipedia.org/wiki?curid=226405", "title": "L'ambasciatore", "text": ""}
{"id": "226406", "revid": "1305772", "url": "https://it.wikipedia.org/wiki?curid=226406", "title": "L'angelo custode", "text": ""}
{"id": "226407", "revid": "116384589", "url": "https://it.wikipedia.org/wiki?curid=226407", "title": "Corpo rigido", "text": "In fisica un corpo rigido \u00e8 un oggetto materiale le cui parti sono soggette al \"vincolo di rigidit\u00e0\", ossia \u00e8 un corpo che sia quando \u00e8 fermo sia quando cambia posizione non si deforma mai. Dal punto di vista della teoria dell'elasticit\u00e0 un corpo \u00e8 rigido se costituito da un materiale che ha modulo di Young teoricamente infinito.\nDescrizione.\nIl \"vincolo di rigidit\u00e0\" \u00e8 un vincolo di posizione bilaterale ed indipendente dal tempo; esso fa s\u00ec che le mutue distanze fra due punti qualunque del sistema restino invariate in ogni istante. Scelti due punti qualunque formula_1 e formula_2 appartenenti al corpo rigido e la loro distanza formula_3, il vincolo di rigidit\u00e0 \u00e8 analiticamente espresso dalla relazione:\nAffinch\u00e9 un sistema abbia un moto rigido \u00e8 necessario e sufficiente che le velocit\u00e0 simultanee di due suoi punti qualsiasi abbiano la stessa componente lungo la loro congiungente, e questo deve essere vero per ogni coppia di punti del sistema.\nPer descrivere lo spostamento rigido nello spazio occorrono 6 gradi di libert\u00e0, con tre componenti della traslazione e tre componenti della rotazione. Infatti, definita la \"forma\" del corpo rigido, ad ogni istante la sua posizione \u00e8 individuabile da sei valori, come:\n\u00c8 inoltre utile, per semplicit\u00e0, introdurre l\u2019ipotesi di piccoli spostamenti, per cui si ha che formula_9.\nIl moto di un corpo rigido si definisce moto rigido piano quando, considerato un piano solidale al corpo e con giacitura iniziale formula_10, questo si mantiene durante il moto costantemente sovrapposto ad un piano fisso anch'esso di giacitura formula_10; ovvero tutti i punti appartenenti al corpo rigido seguono le stesse leggi temporali di moto su piani paralleli.\nDue corpi rigidi vincolati a strisciare l'uno sull'altro su una superficie solidale ad entrambi si dicono costituire una coppia cinematica.\nCinematica del corpo rigido.\nLa traslazione di un corpo rigido si riconduce allo studio della cinematica dei sistemi, introducendo il concetto di centro di massa e considerando il corpo come un sistema continuo.\nDato un sistema di riferimento formato dalla terna formula_12 centrata in formula_13, la rotazione di un corpo rispetto ad un asse passante per almeno un punto del corpo \u00e8 perfettamente determinata dalla conoscenza della variazione angolare del moto del corpo rispetto ad un punto generico dell'asse di rotazione, pertanto lo spostamento formula_14 di un generico punto formula_15 del corpo, la cui distanza da formula_13 \u00e8 indicata dal vettore formula_14, \u00e8 dato da:\nEsprimendo quest'ultima relazione sotto forma di sistema lineare si ha:\nChe pu\u00f2 essere riscritta come relazione tensoriale:\ndove formula_21 \u00e8 il tensore di rotazione rigida. La velocit\u00e0 di rotazione pu\u00f2 essere definita attraverso il vettore velocit\u00e0 angolare:\nesso \u00e8 diretto parallelamente all'asse di rotazione con verso definito dalla regola della vite. Allora la velocit\u00e0 di un punto qualsiasi del corpo rispetto all'asse di rotazione \u00e8:\nLa variazione della velocit\u00e0 angolare ci dice che un punto qualsiasi del corpo rispetto all'asse di rotazione subisce un'accelerazione angolare:\nLe componenti della velocit\u00e0 assoluta di un punto del corpo sugli assi mobili formula_8 sono date proiettando allora il teorema delle velocit\u00e0 relative:\nChiamando formula_27 la velocit\u00e0 assoluta di traslazione del centro delle velocit\u00e0formula_13 e formula_29 la velocit\u00e0 angolare, le quali hanno componenti sui tre assi di rotazione mobiliformula_30, si ha che i valori formula_31 sono detti \"parametri del moto rigido\". Pertanto, il sistema che si ottiene \u00e8:\nChe pu\u00f2 essere riscritta come relazione tensoriale:\ndove formula_34 \u00e8 il tensore di velocit\u00e0 angolare. Lo stesso punto subisce un'accelerazione data da:\ndove il termine formula_36 rappresenta l'accelerazione tangenziale, diretta nello stesso verso della velocit\u00e0 tangenziale formula_37, che ne \u00e8 anche responsabile della variazione in modulo di quest'ultima, mentre il secondo termine formula_38 rappresenta l'accelerazione radiale diretta verso il centro della circonferenza, ed \u00e8 responsabile della variazione in direzione della velocit\u00e0 tangenziale. In definitiva: \ndove formula_40 e formula_41 sono rispettivamente i versori associati alla direzione tangente ed alla direzione radiale della circonferenza descritta dal moto del corpo.\nDinamica del corpo rigido.\nPer quanto riguarda la parte dinamica del moto di un corpo rigido, sappiamo che un sistema continuo \u00e8 soggetto alle equazioni cardinali della dinamica\ndove si introduce il concetto del centro di massa a cui si riferiscono le grandezze associate. A partire da queste equazioni si determina perfettamente la dinamica del corpo rigido. Un corpo rigido \u00e8 \"isolato\" se\ne queste equazioni introducono le leggi di conservazione e fanno parte di una branca della meccanica newtoniana detta statica.\nPer quanto riguarda la parte energetica del moto di un corpo rigido, l'energia cinetica formula_44 ha il contributo dell'energia cinetica traslazionale formula_45 e di quella rotazionale formula_46 in generale, per un moto piano, date da\ndove formula_48 \u00e8 il momento d'inerzia del corpo rispetto all'asse perpendicolare al piano del moto e passante per il centro di massa, mentre formula_49 \u00e8 la velocit\u00e0 del centro di massa. Si tenga conto anche del fatto che vale il teorema di Huygens-Steiner e il lavoro delle forze interne di un corpo rigido \u00e8 per il terzo principio della dinamica nullo. Si noti che se il corpo ruota attorno a un asse formula_50 non baricentrico, se si indica con formula_51 la distanza del baricentro dall'asse di rotazione, si ottiene\nessendo formula_53 il momento d'inerzia rispetto all'asse di rotazione formula_50.\nEsempi.\nSono moti rigidi piani quelli in cui il corpo ruota intorno ad un asse fisso e il moto di puro rotolamento, il moto del pendolo composto e quello della trottola."}
{"id": "226408", "revid": "599013", "url": "https://it.wikipedia.org/wiki?curid=226408", "title": "L'angelo e il diavolo", "text": ""}
{"id": "226410", "revid": "1305772", "url": "https://it.wikipedia.org/wiki?curid=226410", "title": "L'appuntamento", "text": ""}
{"id": "226411", "revid": "599013", "url": "https://it.wikipedia.org/wiki?curid=226411", "title": "L'arcidiavolo", "text": ""}
{"id": "226412", "revid": "599013", "url": "https://it.wikipedia.org/wiki?curid=226412", "title": "L'avventuriera", "text": ""}
{"id": "226414", "revid": "287204", "url": "https://it.wikipedia.org/wiki?curid=226414", "title": "Saint-Cyr-l'Ecole", "text": ""}
{"id": "226415", "revid": "481666", "url": "https://it.wikipedia.org/wiki?curid=226415", "title": "Le colonne della societ\u00e0", "text": ""}
{"id": "226416", "revid": "599013", "url": "https://it.wikipedia.org/wiki?curid=226416", "title": "Le due sorelle", "text": ""}
{"id": "226417", "revid": "1305772", "url": "https://it.wikipedia.org/wiki?curid=226417", "title": "Le quattro piume", "text": ""}
{"id": "226418", "revid": "599013", "url": "https://it.wikipedia.org/wiki?curid=226418", "title": "Le sedicenni", "text": ""}
{"id": "226420", "revid": "2176414", "url": "https://it.wikipedia.org/wiki?curid=226420", "title": "Ara (unit\u00e0 di misura)", "text": "L'ara (simbolo a, in qualche testo si trova anche il termine \"aro\") \u00e8 una misura dell'area pari a 1 decametro quadrato (ovvero 100 metri quadrati) o 0,0001 chilometri quadrati, cio\u00e8 all'area di un quadrato con lato lungo 10 metri (1 decametro).Unit\u00e0 di misura: ettaro. Non \u00e8 riconosciuta dal Sistema internazionale di unit\u00e0 di misura, dove al suo posto si usa il decametro quadrato (dam\u00b2). Viene ufficialmente utilizzata dall'Agenzia del territorio italiana (dal 2012 incorporata nell'Agenzia delle entrate) per misurare la superficie dei terreni ai fini catastali e fiscali. \nL'ara \u00e8 un sottomultiplo dell'ettaro e un multiplo della centiara. Un'ara equivale a:\nAd esempio, 1,5642 ettari corrispondono a 1 ettaro, 56 are e 42 centiare. Spesso vengono scritti come ha.a.ca. Nell'esempio precedente, quindi, 01.56.42\nEquivalenze con unit\u00e0 del Sistema Internazionale.\nIn rapporto alle unit\u00e0 di misura del Sistema internazionale di unit\u00e0 di misura, un'ara equivale a:"}
{"id": "226421", "revid": "666841", "url": "https://it.wikipedia.org/wiki?curid=226421", "title": "Le sorprese dell'amore", "text": ""}
{"id": "226422", "revid": "599013", "url": "https://it.wikipedia.org/wiki?curid=226422", "title": "Le vie della citt\u00e0", "text": ""}
{"id": "226423", "revid": "812894", "url": "https://it.wikipedia.org/wiki?curid=226423", "title": "Premio Bram Stoker", "text": "Il Premio Bram Stoker \u00e8 un premio letterario statunitense per opere di narrativa dell'orrore assegnato ogni anno dalla Horror Writer's Association. \u00c8 cos\u00ec chiamato in onore di Bram Stoker, autore della fondamentale opera \"Dracula\". Il Premio Stoker fu istituito immediatamente dopo la fondazione dell'organizzazione nel 1987. Anche se molti membri - incluso il primo presidente dell'HWA, Dean R. Koontz - avevano delle riserve riguardo a premi per la scrittura - dato che lo scopo dell'HWA era di operare per il proprio mutuale profitto, non di competere uno contro l'altro - la maggioranza dei membri favor\u00ec pesantemente la presentazione dei premi, sia per riconoscere i lavori meritevoli nel campo dell'horror, sia per pubblicizzare le attivit\u00e0 dell'HWA.\nPer mitigare la natura competitiva dei premi, gli \"Stokers\" vengono consegnati per \"risultati superiori\" (\"superior achievement\"), non per il \"meglio dell'anno\", e le regole sono state deliberatamente progettate per rendere un risultato di parit\u00e0 discretamente probabile. I primi premi furono consegnati nel 1988 (per lavori pubblicati nel 1987) e da allora sono stati assegnati ogni anno. Il premio in s\u00e9 stesso \u00e8 una replica di una casa stregata alta 20\u00a0cm, progettata esplicitamente per l'HWA dallo scultore Steven Kirk. La porta della casa si apre per rivelare una placca di bronzo con inciso il nome e l'autore dell'opera vincente.\nI Premi Stoker, cos\u00ec come gli Oscar, sono premi non assegnati da una giuria. Ogni lavoro Horror pubblicato per la prima volta in lingua Inglese pu\u00f2 essere preso in considerazione per lo Stoker durante l'anno della sua pubblicazione.\nI membri dell'HWA raccomandano i lavori da prendere in considerazione. Un ballottaggio preliminare viene compilato usando una formula basata sulle raccomandazioni. Due turni di votazione tra i membri attivi determinano prima i finalisti e quindi i vincitori. Questi vengono annunciati ed i premi presentati durante un banchetto di gala tenuto in congiunzione con la conferenza annuale dell'HWA, di solito in giugno.\nCategorie.\nPremi attuali.\nAttualmente sono assegnati premi in otto categorie:\nA questi va aggiunto il Premio alla carriera (\"Bram Stoker Lifetime Achievement Award\").\nPremi non pi\u00f9 assegnati.\nNon sono pi\u00f9 assegnati i premi nelle seguenti categorie:"}
{"id": "226424", "revid": "599013", "url": "https://it.wikipedia.org/wiki?curid=226424", "title": "Legge di guerra (disambigua)", "text": ""}
{"id": "226425", "revid": "438678", "url": "https://it.wikipedia.org/wiki?curid=226425", "title": "Legittima difesa", "text": ""}
{"id": "226426", "revid": "599013", "url": "https://it.wikipedia.org/wiki?curid=226426", "title": "L'eredit\u00e0 della zia d'America", "text": ""}
{"id": "226427", "revid": "599013", "url": "https://it.wikipedia.org/wiki?curid=226427", "title": "L'eredit\u00e0 dello zio buonanima", "text": ""}
{"id": "226428", "revid": "88740", "url": "https://it.wikipedia.org/wiki?curid=226428", "title": "Legione straniera (disambigua)", "text": "La legione straniera \u00e8 un esercito composto da militari di nazionalit\u00e0 diversa da quella del Paese in cui sono inquadrati. La locuzione pu\u00f2 riferirsi a:"}
{"id": "226429", "revid": "481666", "url": "https://it.wikipedia.org/wiki?curid=226429", "title": "L'emigrante", "text": ""}
{"id": "226430", "revid": "106190548", "url": "https://it.wikipedia.org/wiki?curid=226430", "title": "L'ereditiera", "text": ""}
{"id": "226431", "revid": "599013", "url": "https://it.wikipedia.org/wiki?curid=226431", "title": "L'eroe della strada", "text": ""}
{"id": "226432", "revid": "1305772", "url": "https://it.wikipedia.org/wiki?curid=226432", "title": "Letti gemelli", "text": ""}
{"id": "226433", "revid": "500044", "url": "https://it.wikipedia.org/wiki?curid=226433", "title": "Pan (personaggio)", "text": " \u00e8 un personaggio del manga \"Dragon Ball\" di Akira Toriyama. \u00c8 la figlia di Son Gohan e Videl. Essendo per tre quarti umana e un quarto Saiyan (dato che Gohan \u00e8 un Saiyan solo per met\u00e0), sin dalla tenerissima et\u00e0 dimostra di avere una grande forza combattiva e di essere in grado di volare.\nAppare per la prima volta alla fine del manga (e quindi anche dell'anime \"Dragon Ball Z\"), dove a soli 4 anni partecipa al 28\u00ba Torneo Tenkaichi stupendo tutti per le sue prestazioni.\nPan \u00e8 anche tra i personaggi principali dell'anime \"Dragon Ball GT\", dove all'et\u00e0 di soli quattordici anni accompagna suo nonno Son Goku e Trunks in un viaggio per la galassia alla ricerca delle sfere del drago. \nAppare inoltre in \"Dragon Ball Super\", che \u00e8 ambientato a cavallo della sua nascita. Quando \u00e8 ancora nel grembo materno, tramite un particolare processo Pan aiuta Goku a diventare un Super Saiyan God assieme agli altri pochi Saiyan che vivono sulla Terra.\nIl personaggio.\nUnica figlia di Son Gohan e di Videl, Pan si presenta come una bambina di quattro anni. Indossa una tuta simile a quella del nonno, ha capelli a caschetto neri e occhi neri. Nella seconda serie si dimostra molto gentile ed altruista e nutre un profondo affetto per suo nonno Son Goku. Proprio quest'ultimo la descrive come la pi\u00f9 coraggiosa dei suoi parenti. Il significato letterale del suo nome in giapponese \u00e8 pane.\nIn \"Dragon Ball GT\", ambientato 5 anni dopo lo Z(10 nel doppiaggio italiano), Pan ha 9 anni, apparendo molto cresciuta e completamente cambiata di aspetto: la ragazzina \u00e8 sempre vestita con una mezza maglietta rossa e dei pantaloni grigi fino alle caviglie con una catena che parte da un passa cinte e le attraversa il fianco. Le mani sono coperte da mezzi guanti. Porta i capelli neri lunghi fino alle spalle, coperti da una bandana arancione. La frangetta le scende fin sopra gli occhi.\nNello zainetto blu che porta sempre con s\u00e9 tiene la foto delle sue prime vacanze al mare con tutti gli amici del nonno, e la sua tuta da combattimento che usava da piccola al Torneo Tenkaichi. La vediamo utilizzare queste cose quando cerca di far ragionare suo nonno, trasformato in Scimmione.\nAnche la sua personalit\u00e0 \u00e8 molto cambiata, infatti mostra i classici comportamenti delle comuni adolescenti durante il periodo della pubert\u00e0: ha molti sbalzi d'umore, presenta spesso un carattere scontroso e talvolta irritabile, perde facilmente la pazienza anche per cose banali e odia essere considerata una bambina, tanto \u00e8 vero che si arrabbia sempre quando il nonno Satan l'abbraccia riempiendola di vezzeggiativi.\nRelazioni con altri personaggi.\nPan litiga spesso con lo zio Son Goten, infatti i due giovani sono spesso in disaccordo.\nNel secondo episodio di \"Dragon Ball GT\" Pan prende in giro lo zio sulle numerose telefonate che riceve dalle ragazze, ma nonostante ci\u00f2 gli vuole molto bene, come dimostra in molti episodi, e anche Goten, nonostante non voglia ammetterlo, \u00e8 molto affezionato alla nipotina.\nPan spesso litiga con il suo migliore amico, il robottino Gil, a cui \u00e8 comunque molto affezionata. Tiene anche al nonno paterno, tuttavia non le dispiace quando viene trasformato in un ragazzino all'inizio dell'ultima serie di \"Dragon Ball\", anzi ne gode dicendogli che finalmente \u00e8 pi\u00f9 alta di lui.\nPan ha due amiche: Bra, la figlia di Bulma e Vegeta, e Marron, figlia di Crilin e Numero 18. Seppur si ovvio che nel corso di \"Dragon Ball GT\" non abbiamo stabilito rapporti intra-personali degni di tal nome,verso il termine di \"Dragon Ball Z\" si pu\u00f2 capire quanto si conoscano e si sostengano a vicenda, come quando Bra, la incoraggia durante un combattimento conseguentemente vinto, durante uno degli ultimi episodi.\nRiguardo alla sua vita sentimentale, Pan giusto al principio di \"Dragon Ball GT\" decide di esplorare le sue pi\u00f9 basiche e biologiche pulsioni preadolescenziali, uscendo con un ragazzo, dal quale \u00e8 molto attratta, anche se purtroppo, la tremenda e straordinaria forza della nostra protagonista giocher\u00e0 un ruolo principale nella svelta rottura tra i due.\nA bordo dell'astronave inizialmente non \u00e8 ben accetta, soprattutto da Trunks, col quale litiga spesso, ma in seguito i due si riappacificano e diventano amici. Nel corso del viaggio il rapporto fra Pan ed il ragazzo si consolida molto e lei mostra un crescente affetto per il giovane. Incontra anche Gil, un robottino che in seguito diventa il suo migliore amico. Ha ottimi rapporti d'amicizia anche con Ub, allievo del nonno, che la salva dai suoi genitori quando sono stati posseduti da Baby.\nInfine conosce Bish, un ragazzino piuttosto attraente il cui villaggio \u00e8 dominato da uno dei draghi malvagi, Ryu Shenron. Pan riesce a salvare lui e tutti gli abitanti del luogo, rivelandogli di conseguenza i suoi poteri. Bish, al contrario di quanto pensava la ragazza, non si spaventa alla vista di tanta forza, e rimanendo affascinato da Pan e dai suoi straordinari poteri le chiede di insegnargli a volare.\nStoria.\n\"Dragon Ball\".\nPan compare per la prima volta alla fine dell'arco di Majin Bu, quando partecipa al Torneo Tenkaichi. Al torneo dimostra gi\u00e0 di essere molto forte, in quanto riesce a sollevare da sola un uomo grande il triplo di lei.\n\"Dragon Ball Super\".\nPan nasce proprio nella serie \"Super\", ambientata qualche tempo dopo la sconfitta di Majin Bu. Pan viene concepita prima che Gohan e Videl si sposassero e lei ne d\u00e0 la notizia proprio durante la festa di compleanno di Bulma sulla nave da crociera \"Princess Bulma\", quando il Dio della distruzione Beerus stava per distruggere la Terra perch\u00e9 mancava un Saiyan puro per trasformare Goku in Super Saiyan God. Videl annunci\u00f2 di essere incinta rendendo tutti (specie Gohan) felici e si un\u00ec al gruppo. Grazie a Pan, Goku riusc\u00ec a raggiungere il livello divino di Super Saiyan God per potersi confrontare con Lord Beerus quindi fin da prima della nascita Pan aiut\u00f2 molto suo nonno.\nPan nasce in un momento non mostrato tra l'arco della battaglia degli Dei e quello della resurrezione di Freezer. Da quando nasce viene subito coccolata molto dai suoi parenti e dimostra di saper usare il Bukujutsu fin da neonata. Piccolo le fa da baby sitter, e per questo motivo Pan si affeziona molto anche al namecciano. Gohan le vuole naturalmente molto bene e lei e Videl sono la sua motivazione a lottare contro l'esercito di Freezer per proteggerle. Dopo aver dimostrato grande determinazione contro Shisami e Ginew per questo motivo, il suo affetto per la piccola e sua moglie viene deriso da Freezer che mentre lo massacra gli dice che \u00e8 troppo debole per riuscire a proteggerle. Ci\u00f2 lo sprona in seguito a tornare ad allenarsi con Piccolo ripartendo dalle basi. In seguito Pan e sua madre vengono poi uccise dal tiranno galattico quando egli distrugge la Terra ma vengono in seguito salvate da Whis che fa tornare indietro il tempo di tre minuti per permettere a Goku di eliminare Freezer con una potentissima Super Kamehameha. Dopo la sconfitta di Zamasu, Pan si ammala di una febbre incurabile a causa del suo sangue Saiyan, ma viene salvata dal nonno Goku con un desiderio al drago Shenron.\n\"Dragon Ball GT\".\nPan prende il posto di Goten e parte con suo nonno (ritornato bambino) e Trunks nel viaggio nello spazio alla ricerca delle sfere del drago. In questa nuova avventura affianca suo nonno durante le varie battaglie dimostrandosi molto utile, soprattutto durante la ricerca delle sfere.\nDurante il viaggio fa la conoscenza di Gil e, insieme ai suoi compagni di viaggio, si ritrova pi\u00f9 volte a combattere contro i servitori del Dottor Mieu; prima viene trasformata in una bambola dal sacerdote Mutte Motte e affidata alle cure di Dol Takki (che inizia anche a giocare con lei mettendole un vestitino e pettinandogli i capelli) e infine, insieme a suo nonno, sconfigge il gigante Luud e distrugge le macchine mutanti sul pianeta M2, ultimo dei quali \u00e8 Baby.\nDopo aver trovato tutte e sette le sfere del drago, Pan fa ritorno sulla Terra, ma scopre che tutta la sua famiglia e i suoi amici sono diventati sudditi del parassita Baby, sopravvissuto alla precedente sconfitta. In questa occasione \u00e8 una delle poche, insieme a suo nonno Satan e Majin Bu (grazie proprio al demone che la trasforma in un cioccolatino e poi la assorbe), a non essere soggiogata dall'alieno. Durante lo scontro tra Baby e Goku, quando quest'ultimo si trasforma in Scimmione, Pan riesce a farlo tornare in s\u00e9, permettendo al nonno di diventare Super Saiyan 4. In seguito, dona la propria energia a Goku in modo che questi possa sconfiggere definitivamente Baby.\nQuando gli esseri del regno degli inferi fuggono dal suddetto luogo, Pan affronta e sconfigge alcuni guerrieri appartenenti all'esercito del Red Ribbon. In seguito, quando Super C-17 \u00e8 sul punto di eliminare Vegeta, Pan prende in ostaggio il Dottor Gelo, costringendolo a fermare il cyborg, ma il tentativo sar\u00e0 vano in quanto Super C-17 si riveler\u00e0 solamente obbediente agli ordini del Dottor Mieu.\nIn seguito, insieme a suo nonno Goku e Gil, si reca alla ricerca delle sfere del drago, possedute dai draghi malvagi. Dopo aver sconfitto i primi draghi malvagi, Pan viene sconfitta da Suu Shenron, che la risparmia rivelando inoltre di non poter uccidere una bambina. Dopo la sconfitta dell'ultimo drago malvagio Pan assiste alla partenza di Goku insieme al drago Shenron.\nCento anni dopo, Pan \u00e8 l'unica sopravvissuta (di cui si ha notizia, almeno) di tutti i protagonisti di \"Dragon Ball\" e ha un nipotino, Goku Jr., assolutamente identico a Goku, al quale ha insegnato l'utilizzo delle arti marziali. Durante il nuovo Torneo Tenkaichi, precisamente durante la finale tra Goku Jr. e , crede di intravedere suo nonno Goku tra il pubblico, ma non riesce a raggiungerlo.\nPoteri e abilit\u00e0.\nIn quanto appartenente alla razza dei guerrieri Saiyan, Pan dimostra di essere molto pi\u00f9 forte dei normali terrestri. Come per tutti gli altri membri del suo popolo possiede dei poteri soprannaturali: ha un perfetto controllo della sua forza, pu\u00f2 volare e gi\u00e0 all'et\u00e0 di quattro anni dimostra di saper effettuare il giro della Terra in pochissimo tempo. Ella, inoltre, \u00e8 in grado di utilizzare il Ki, di percepire le aure degli avversari, e di utilizzare la Kamehameha, la stessa tecnica di suo nonno Goku.\nNella serie GT, Pan, nonostante il grande potere innato da lei posseduto e aumentato negli anni, non si vede mai trasformarsi in Super Saiyan. Molti potrebbero pensare che il motivo sia il suo genere femminile, ma questa teoria va eliminata siccome ormai esistono vari esempi di Super Saiyan donne, come nel gioco Dragon Ball Xenoverse o nella serie di Dragon ball Super. Il produttore esecutivo di \"Dragon Ball GT\" K\u014dz\u014d Morishita ha detto in un'intervista che il motivo \u00e8 che il ruolo narrativo di Pan \u00e8 creare problemi ed essere salvata da Goku (una sorta di damigella in pericolo), e il meccanismo si romperebbe se avesse la forza di un Super Saiyan."}
{"id": "226434", "revid": "92723", "url": "https://it.wikipedia.org/wiki?curid=226434", "title": "L'idiota (disambigua)", "text": ""}
{"id": "226435", "revid": "810736", "url": "https://it.wikipedia.org/wiki?curid=226435", "title": "L'immortale", "text": ""}
{"id": "226436", "revid": "599013", "url": "https://it.wikipedia.org/wiki?curid=226436", "title": "L'impareggiabile Godfrey", "text": ""}
{"id": "226437", "revid": "599013", "url": "https://it.wikipedia.org/wiki?curid=226437", "title": "L'impero del sole", "text": ""}
{"id": "226438", "revid": "599013", "url": "https://it.wikipedia.org/wiki?curid=226438", "title": "L'inafferrabile", "text": ""}
{"id": "226439", "revid": "599013", "url": "https://it.wikipedia.org/wiki?curid=226439", "title": "L'incesto", "text": ""}
{"id": "226440", "revid": "228587", "url": "https://it.wikipedia.org/wiki?curid=226440", "title": "L'inchiesta", "text": ""}
{"id": "226441", "revid": "599013", "url": "https://it.wikipedia.org/wiki?curid=226441", "title": "L'infiltrato", "text": ""}
{"id": "226442", "revid": "1305772", "url": "https://it.wikipedia.org/wiki?curid=226442", "title": "L'innocente", "text": ""}
{"id": "226443", "revid": "599013", "url": "https://it.wikipedia.org/wiki?curid=226443", "title": "L'intrusa", "text": ""}
{"id": "226446", "revid": "599013", "url": "https://it.wikipedia.org/wiki?curid=226446", "title": "L'isola del diavolo", "text": ""}
{"id": "226447", "revid": "287204", "url": "https://it.wikipedia.org/wiki?curid=226447", "title": "L'isola del tesoro (disambigua)", "text": "L'isola del tesoro (\"Treasure Island\") \u00e8 un celebre romanzo per ragazzi di Robert Louis Stevenson. Hanno lo stesso titolo alcuni dei suoi numerosi adattamenti per il cinema e la televisione, tra cui:"}
{"id": "226448", "revid": "114661775", "url": "https://it.wikipedia.org/wiki?curid=226448", "title": "\u040e", "text": "La \u040e (minuscolo \u045e) o u breve \u00e8 una lettera dell'alfabeto cirillico.\nEssa rappresenta la semivocale labiovelare sonora ed \u00e8 pronunciata in modo simile alla W inglese.\nL'equivalente in trascrizione e nell'alfabeto \u0142acinka \u00e8 \u016c/\u016d, usata in esperanto.\n\u00c8 tipica del bielorusso, ma \u00e8 usata anche nell'uzbeco e nella grafia in cirillico del karakalpako come U consonantica.\nFonetica.\nLa \u040e rappresenta una semivocale labiovelare sonora, come la inglese di window. In bielorusso viene chiamata u niesk\u0142adovaje, cio\u00e8 u non sillabica, poich\u00e9 essendo una semivocale non pu\u00f2 formare sillabe.\nIn uzbeco indica la arrotondata. - Alfabeto latino: O\u02bb\nStoria.\nQuesta lettera apparve la prima volta nell'alfabeto \u0142acinka bielorusso tra il 1860 ed il 1870. I primi scrittori che introdussero la \u040e furono Jan \u010ca\u010dot e Vincent Dunin-Marcinkievi\u010d. Ma la prima pubblicazione che fece uso di questa lettera bielorussa \u016c/\u016d cos\u00ec come viene conosciuta oggi, fu la prima edizione di Franci\u0161ak Bahu\u0161evi\u010d \"Dudka bia\u0142aruskaja\", pubblicata a Cracovia nel 1891. Nelle prime pubblicazioni di Jan \u010ca\u010dot a Vilnius, per esempio nell'edizione del 1846 del \"Da milych mu\u017eyczko\u00fa,\" questa lettera veniva gi\u00e0 utilizzata ma era scritta come una U con un accento acuto (\u00fa).\nNegli anni '90 del XIX secolo e all'inizio del XX la \u040e cominci\u00f2 ad apparire nelle pubblicazioni in cirillico nella sua forma moderna.\nMonumento.\nNel settembre 2003, durante la decima celebrazione del Giorno della letteratura bielorussa le autorit\u00e0 cittadine della pi\u00f9 antica citt\u00e0 bielorussa, Polack, inaugurarono un monumento in onore all'unica lettera cirillica caratteristica del bielorusso, \u040e."}
{"id": "226450", "revid": "599013", "url": "https://it.wikipedia.org/wiki?curid=226450", "title": "L'isola misteriosa", "text": ""}
{"id": "226451", "revid": "599013", "url": "https://it.wikipedia.org/wiki?curid=226451", "title": "Lo sciopero delle mogli", "text": ""}
{"id": "226452", "revid": "599013", "url": "https://it.wikipedia.org/wiki?curid=226452", "title": "Lo scippo", "text": ""}
{"id": "226453", "revid": "2912", "url": "https://it.wikipedia.org/wiki?curid=226453", "title": "Tartre-Gaudran", "text": ""}
{"id": "226454", "revid": "599013", "url": "https://it.wikipedia.org/wiki?curid=226454", "title": "Lo scoiattolo", "text": ""}
{"id": "226455", "revid": "599013", "url": "https://it.wikipedia.org/wiki?curid=226455", "title": "Lo sguardo che uccide", "text": ""}
{"id": "226457", "revid": "2912", "url": "https://it.wikipedia.org/wiki?curid=226457", "title": "Tertre-Saint-Denis", "text": ""}
{"id": "226458", "revid": "712828", "url": "https://it.wikipedia.org/wiki?curid=226458", "title": "Videl", "text": ""}
{"id": "226459", "revid": "767487", "url": "https://it.wikipedia.org/wiki?curid=226459", "title": "D\u00e9coupage (arte)", "text": "Il d\u00e9coupage \u00e8 una tecnica decorativa, il cui nome deriva dal francese \"d\u00e9couper\", ovvero \"ritagliare\".\nNota in Italia come lacca povera o arte povera, era stata introdotta nel XVIII secolo dai mobilieri veneziani per abbreviare i tempi di realizzazione di mobili laccati a cineseria o con scene galanti di gusto tipico del '700 incollando stampine ritagliate e dipinte; grande produttrice nel settore delle carte era la stamperia Remondini di Bassano del Grappa. Tecnica semplice che non richiede particolari doti artistiche \u00e8 oggi molto diffusa, con un gran fiorire di riviste e fiere specializzate e materiali professionali. La variet\u00e0 di carte, colle, pennelli, oggetti e scrap-art \u00e8 talmente vasta da poter permettere anche a un principiante di avvicinarsi a questa tecnica e produrre decorazioni d'effetto.\nStoria.\nTroviamo le prime tracce di questa tecnica in Europa gi\u00e0 dal Medioevo, quando i monaci amanuensi arricchivano in questo modo i loro manoscritti. \nLa storia del moderno d\u00e9coupage ha per\u00f2 inizio con la passione che le corti europee dimostrarono verso una particolare tecnica, giunta dalla Cina gi\u00e0 nel '500 e che si afferm\u00f2 in Europa soprattutto alla fine del Seicento: la laccatura. Questa consisteva in un procedimento complicatissimo che rendeva mobili e oggetti impreziositi da decorazioni sotto decine e decine di strati di lacca lucidissima.\nIl costo degli oggetti laccati cinesi era talmente alto e la produzione cos\u00ec insufficiente rispetto alla richiesta che abili mobilieri veneziani pensarono di proporre sul mercato un prodotto di imitazione, che consisteva nel ritagliare stampe orientali, incollarle e proteggerle sotto strati di finitura di sandracca (una resina di origine naturale), fino ad ottenere un oggetto molto simile all'originale: nasceva cos\u00ec la cosiddetta arte povera veneziana (lacca dei poveri), che col tempo si sarebbe arricchita di oggetti di grande gusto cromatico e compositivo.\nPresto la tecnica si diffuse in Francia poi in Inghilterra, e il culmine della notoriet\u00e0 si ebbe nel XVII secolo quando nelle case degli aristocratici inglesi fecero furore le Print Room (stampe raffiguranti citt\u00e0 europee, che venivano incollate direttamente al muro e impreziosite da decori e cornici di contorno). Lo stile del d\u00e9coupage cambi\u00f2 completamente in epoca vittoriana: infatti intorno a una stampa centrale ruotavano fiori, scene campestri, immagini di bambini sovrapposti tra di loro a caso. Dopo quasi un secolo, il d\u00e9coupage ritorna ad andare di gran moda perch\u00e9 permette di decorare mobili e oggetti con grande facilit\u00e0, e l'utilizzo dei nuovi prodotti ha inoltre semplificato notevolmente il lavoro, rendendo l'esecuzione pi\u00f9 agevole e pi\u00f9 rapida.\nTecniche.\nLa tecnica del d\u00e9coupage \u00e8 quella di ritagliare illustrazioni o strisce di carta senza alcuna finitura e usarle come decorazione,\nIl d\u00e9coupage in questi ultimi anni ha visto \"aggregarsi\" svariate tecniche. Queste si sono sovrapposte alla tecnica del d\u00e9couper e hanno reso ancora pi\u00f9 complesse le realizzazioni dei numerosi artisti. Molti sono i libri in commercio che spiegano varie tecniche. Il d\u00e9coupage \u00e8 una tecnica ormai accessibile a tutti, grandi e piccini e l'unico ostacolo pare essere quello dell'elevato prezzo dei prodotti. Inizialmente il d\u00e9coupage si applicava sui mobili: oggi \u00e8 impiegato per la decorazione di svariati oggetti, di diversi materiali, come legno, tessuto, vetro e metallo.\nLe tecniche pi\u00f9 diffuse sono: pittorico, craquel\u00e9, trompe l'oeil, stencil, d\u00e9coupage base con carta, d\u00e9coupage con pennelli o pastelli, d\u00e9coupage con e su tessuto, su tutti i tipi di superficie quali legno, marmo, vetro, plastica, fiori pressati, cere, metallo, 3D, mosaico, e poi si hanno anche le imitazioni di materiali quali marmo e legno. Ultimamente \u00e8 molto diffusa anche la decorazione delle tele e delle tegole.\nProdotti.\nFino a qualche anno fa il d\u00e9coupage era considerata una fra le tecniche di pi\u00f9 lenta realizzazione, in quanto gli unici prodotti utilizzabili per la verniciatura, l'invecchiamento o per alcuni effetti particolari erano a base oleosa e richiedevano, oltre all'uso di solventi tossici, anche ore o giorni di essiccazione.\nUna volta ritagliate le decorazioni prescelte e stabilita la composizione finale, si incollano sull'oggetto prescelto con colla vinilica. Successive verniciature e carteggiature renderanno la superficie uniforme. Come finiture si possono usare vernici lucide, opache o satinate o il craquel\u00e9, composto di due vernici che, sovrapposte, creano screpolature pi\u00f9 o meno ampie, da evidenziare con bitume o polvere d'oro.\nParticolari effetti trompe-l'oeil si hanno con la tecnica \"pittorica\", che riprende colori e ombre."}
{"id": "226460", "revid": "2912", "url": "https://it.wikipedia.org/wiki?curid=226460", "title": "Tremblay-sur-Mauldre", "text": ""}
{"id": "226462", "revid": "2912", "url": "https://it.wikipedia.org/wiki?curid=226462", "title": "V\u00e9sinet", "text": ""}
{"id": "226463", "revid": "287204", "url": "https://it.wikipedia.org/wiki?curid=226463", "title": "Bernex", "text": ""}
{"id": "226464", "revid": "256275", "url": "https://it.wikipedia.org/wiki?curid=226464", "title": "Xbox Media Player", "text": "L'Xbox Media Player, (detto anche XBMP), \u00e8 un programma multimediale predecessore dell'Xbox Media Center. Basato sul core MPlayer, permetteva agli utenti di una Xbox modificata: \nPer questioni di copyright, \u00e8 illegale distribuire XBMP in forma gi\u00e0 compilata; ma data la natura Open source di XBMP, gli utenti sono liberi di modificare e compilare il codice sorgente a piacimento."}
{"id": "226465", "revid": "122410914", "url": "https://it.wikipedia.org/wiki?curid=226465", "title": "Assolo (album)", "text": "Assolo \u00e8 un triplo album dal vivo di Claudio Baglioni, registrato durante il tour del 1986 e pubblicato nello stesso anno. L'album fu registrato nelle tappe di Milano, il primo luglio allo stadio Giuseppe Meazza con oltre 110.00 spettatori e a Genova allo stadio Luigi Ferraris dal solo Baglioni con pianoforte, tastiera, chitarra, sequencer e con l'uso del MIDI.\nIl disco presenta il brano inedito \"Il sogno \u00e8 sempre\" che Baglioni registr\u00f2 da solo con il solo pianoforte in mezzo allo stadio alla fine dell\u2019ultimo concerto della tourn\u00e9e, in assenza di pubblico.\nIl Disco.\nNella versione originale in vinile sono presenti 3 dischi che rappresentano rispettivamente la parte prima, parte seconda e il bis (quest\u2019ultimo contiene gli ultimi 6 brani pi\u00f9 il settimo inedito \"il sogno \u00e8 sempre\") nelle seguenti versioni in compact disc invece sono presenti solo due cd, dato che il bis \u00e8 incluso nel secondo disco insieme alla seconda parte.\n\"Assolo\" divenne un album campione non solo di vendite. Costituisce tutt'ora, se si pensa che era il 1986, un modello pilota di esecuzione dal vivo, alternativa e innovativa nel mondo della musica popolare.\nTracce.\nParte prima.\nLato 1\nLato 2\nParte seconda.\nLato 3 \nLato 4\nBis.\nLato 5\nLato 6"}
{"id": "226466", "revid": "712828", "url": "https://it.wikipedia.org/wiki?curid=226466", "title": "Gabrielle Delacour", "text": ""}
{"id": "226467", "revid": "287204", "url": "https://it.wikipedia.org/wiki?curid=226467", "title": "Vieille-Eglise-en-Yvelines", "text": ""}
{"id": "226468", "revid": "287204", "url": "https://it.wikipedia.org/wiki?curid=226468", "title": "Cartigny", "text": ""}
{"id": "226469", "revid": "2912", "url": "https://it.wikipedia.org/wiki?curid=226469", "title": "Villeneuve-en-Chevrie", "text": ""}
{"id": "226473", "revid": "1543377", "url": "https://it.wikipedia.org/wiki?curid=226473", "title": "Jabba the Hutt", "text": "Jabba the Hutt \u00e8 un personaggio immaginario della saga fantascientifica di George Lucas \"Guerre stellari\": \u00e8 raffigurato come un grosso extraterrestre simile a una lumaca, dotato di braccia antropomorfe, privo di arti inferiori e con una lunga coda. \u00c8 apparso per la prima volta ne \"Il ritorno dello Jedi\" (1983), anche se \u00e8 menzionato sia in \"Guerre stellari\" (1977) che ne \"L'Impero colpisce ancora\" (1980), e una scena precedentemente eliminata che include il personaggio venne aggiunta alla riedizione del 1997 di \"Guerre stellari\" e nelle edizioni home video successive. Ne \"Il ritorno dello Jedi\" fu realizzato tramite un grande pupazzo in lattice, controllato da una troupe di burattinai, mentre nei film successivi e nelle nuove sequenze introdotte nella trilogia originale si us\u00f2 la computer grafica.\nIl ruolo del personaggio \u00e8 principalmente antagonistico: egli \u00e8 infatti un gangster hutt di circa 600 anni, che utilizza un vasto seguito di criminali, cacciatori di taglie, contrabbandieri, assassini e guardie del corpo per gestire il suo impero criminale. Nel suo palazzo sul pianeta desertico Tatooine tiene a sua disposizione molti intrattenitori, schiavi, droidi e creature aliene. Jabba ha un bieco senso dell'umorismo, una risata bellicosa, un insaziabile appetito e una propensione per il gioco d'azzardo, le schiave e la tortura.\nIl personaggio fu inserito nella campagna di merchandising di \"Guerre stellari\" durante l'uscita de \"Il ritorno dello Jedi\". Oltre ai film, Jabba the Hutt appare in romanzi e fumetti dell'Universo espanso e a volte viene citato con il suo nome completo, Jabba Desilijic Tiure, mentre in italiano \u00e8 stato chiamato anche Jabba de' Hutt. L'immagine di Jabba ha giocato fin dall'inizio un ruolo influente nella cultura di massa, soprattutto negli Stati Uniti: il suo nome viene utilizzato come espediente letterario satirico e caricatura politica per evidenziare qualit\u00e0 negative come l'obesit\u00e0 e la corruzione.\nCaratterizzazione.\nSecondo il critico cinematografico Murray Pomerance, Jabba esemplifica la lussuria, l'avarizia e la gola. Il personaggio \u00e8 conosciuto nell'universo di \"Guerre stellari\" come un malvagio bandito che si diverte a torturare e umiliare i suoi subordinati e i suoi nemici; si circonda inoltre di schiave di tutte le razze, incatenandole al suo palco e costringendole a soddisfarlo e a sottostare ai suoi umori: ad esempio, ne \"Il ritorno dello Jedi\", la ballerina Oola viene gettata in pasto a un rancor perch\u00e9 si rifiuta di assecondare i suoi capricci.\nL'aspetto fisico di Jabba the Hutt \u00e8 grottesco tanto quanto il suo personaggio e rinforza la sua personalit\u00e0 di pervertito criminale. Come lo definisce Ian Solo ne \"Il ritorno dello Jedi\", Jabba \u00e8 una \"disgustosa massa putrescente verminosa\". Il critico cinematografico Roger Ebert lo descrive come \"un incrocio tra un rospo e il gatto del Cheshire\". A tal proposito \u00e8 stata notata la somiglianza del nome \"Jabba\" al termine slavo \"\u017eaba\", che significa \"rospo\". L'astrofisica e scrittrice di fantascienza Jeanne Cavelos attribuisce a Jabba il \"premio per l'alieno pi\u00f9 disgustoso\". Gli autori di fantascienza Tom e Martha Veitch scrivono che il corpo di Jabba \u00e8 un \"ammasso miasmatico\" di carne che oscilla quando ride. Emette un odore inconfondibile: \"il corpo lardoso dell'hutt sembrava rilasciare periodicamente uno scarico di grasso, inviando nuove ondate di puzza di marcio\" nell'aria. La sua gonfia lingua gronda saliva mentre egli si nutre di creature che assomigliano a rane e vermi. L'appetito di Jabba \u00e8 insaziabile e la sua dieta \u00e8 alquanto indiscriminata: per esempio il suo giullare, la lucertola-scimmia kowakiana Salacious Crumb, deve far ridere il gangster hutt almeno una volta al giorno, altrimenti Jabba lo manger\u00e0.\nTuttavia, Jabba the Hutt mostra anche rari momenti di carit\u00e0. In una storia dell'Universo espanso impedisce a un chevin di nome Ephant Mon di morire congelato su un pianeta ghiacciato coprendolo con i suoi gonfi strati di grasso; i due vengono salvati ed Ephant Mon diviene un leale servitore dello hutt. Inoltre, in \"Star Wars: The Clone Wars\", Jabba sembra avere un affetto genuino e sincero per suo figlio Rotta, da lui soprannominato \"Fagottino\", ed \u00e8 preoccupato per il suo rapimento e arrabbiato per la sua presunta morte.\nCreazione e sviluppo.\nL'aspetto di Jabba the Hutt sub\u00ec diverse modifiche fra le differenti versioni dei film. Il cambiamento nella sua ideazione da una creatura pelosa a una lumaca e da un pupazzo alla CGI rappresentano due dei cambiamenti pi\u00f9 notevoli del personaggio nel processo d'ideazione e creazione.\n\"Guerre stellari\".\nLa sceneggiatura originale di \"Guerre stellari\" descrive Jabba come una \"creatura grassa, simile a una lumaca, con occhi su antenne estensibili e un'enorme brutta bocca\", ma Lucas dichiar\u00f2 in un'intervista che il personaggio iniziale che aveva in mente era pi\u00f9 peloso ed assomigliava ad uno wookiee. Quando nel 1976 fu girata la scena fra Ian Solo e Jabba, Lucas us\u00f2 l'attore nordirlandese Declan Mulholland come controfigura e gli fece leggere le battute di Jabba vestendo un ispido abito marrone; Lucas voleva poi rimpiazzare Mulholland in post-produzione con una creatura in passo uno. La scena avrebbe collegato \"Guerre stellari\" a \"Il ritorno dello Jedi\" e spiegato perch\u00e9 Ian Solo era stato imprigionato alla fine de \"L'Impero colpisce ancora\". Tuttavia Lucas decise di escludere la scena dal montaggio finale per limiti di budget e di tempo e perch\u00e9 sentiva che non aggiungeva granch\u00e9 alla trama del film.\nLucas rivisit\u00f2 la scena nell'edizione speciale del 1997 di \"Guerre stellari\", reinserendo la sequenza e sostituendo Mulholland con una versione CGI di Jabba the Hutt e i dialoghi in inglese con l'huttese, una lingua artificiale inventata dal sound designer Ben Burtt. Joe Letteri, il supervisore agli effetti visivi per l'edizione speciale, spieg\u00f2 che il fine ultimo della scena era di farla sembrare come se Jabba the Hutt fosse veramente sul set parlando e recitando con Harrison Ford e che i tecnici lo avessero semplicemente fotografato. Letteri dichiar\u00f2 che la nuova scena consisteva in cinque riprese che ebbero bisogno di oltre un anno per essere completate. La scena fu perfezionata ulteriormente per la distribuzione in DVD del 2004, migliorarando l'aspetto di Jabba con i progressi nelle tecniche di CGI, anche se nessuna versione appare esattamente come il pupazzo originale di Jabba the Hutt.\nAd un certo punto della scena originale Ford cammina dietro Mulholland, ma questo divenne un problema quando si aggiunse il Jabba in CGI, dal momento che la sua coda interferiva con il tragitto di Ian; alla fine, la questione fu risolta facendo calpestare ad Ian la coda di Jabba e provocando all'hutt un gemito di dolore.\nLucas confess\u00f2 che le persone rimasero deluse dall'aspetto del Jabba in CGI, lamentando che il personaggio \"sembrava falso\". Lucas respinse questa affermazione, sostenendo che se un personaggio \u00e8 ritratto come un pupazzo o in CGI sar\u00e0 sempre \"falso\" in quanto il personaggio non \u00e8 reale; disse poi che non vedeva alcuna differenza tra un pupazzo di lattice e uno generato al computer.\n\"Episodio VI - Il ritorno dello Jedi\".\nLucas bas\u00f2 la CGI su come il personaggio era originariamente apparso ne \"Il ritorno dello Jedi\". In questo film Jabba the Hutt \u00e8 un'immensa, sedentaria creatura simile ad una lumaca, disegnata dal reparto creature della Industrial Light &amp; Magic di Lucas. Il consulente di design Ralph McQuarrie dichiar\u00f2: \"Nei miei disegni Jabba era enorme, agile, una sorta di figura simile ad una scimmia. Ma poi il design and\u00f2 verso un'altra direzione e Jabba divenne una creatura pi\u00f9 simile ad un verme\". Secondo il documentario del 1985 \"From Star Wars to Jedi\", Lucas respinse i bozzetti iniziali del personaggio: in uno Jabba sembrava troppo umano \u2014 quasi come Fu Manchu \u2014 mentre in un altro troppo simile ad una lumaca. Lucas alla fine scelse un design che era un ibrido fra i due, traendo ulteriore ispirazione da un disegno di O'Galop che era una prima rappresentazione dell'omino Michelin. Il costumista de \"Il ritorno dello Jedi\" Nilo Rodis-Jamero comment\u00f2:\nDisegnato dall'artista degli effetti visivi Joe Johnston e dal supervisore del design delle creature Phil Tippett, Jabba the Hutt era ispirato all'anatomia di diverse specie animali: la struttura del suo corpo e i processi riproduttivi sono basati sugli anellidi, animali ermafroditi privi di peli e di scheletro; la testa fu modellata basandosi su quella di un serpente, completa di occhi a patata con le pupille a fessura e una bocca larga abbastanza da ingoiare una grossa preda; la sua pelle venne resa umida, una caratteristica tipica degli anfibi. Il design di Jabba rimase lo stesso per quasi tutti i membri della specie hutt nelle successive storie di \"Guerre stellari\".\nNe \"Il ritorno dello Jedi\" Jabba \u00e8 interpretato da un pupazzo in lattice, argilla e polistirolo di oltre cinque metri per quasi una tonnellata di peso, rendendolo uno dei pi\u00f9 grandi mai usati nella storia del cinema.. Il suo assemblaggio richiese al truccatore Stuart Freeborn e alla sua troupe quasi sei mesi di tempo e mezzo milione di dollari, considerato che il pupazzo era cos\u00ec grosso che il forno agli Elstree Studios non riusciva a contenerlo e si dovette adibire una sala supplementare per colare e formare lo stampo. Il pupazzo, cavo al suo interno, era azionato da tre burattinai: David Alan Barclay, Toby Philpott e Mike Edmonds, che facevano parte del gruppo che creava e manovrava i Muppet. Barclay muoveva il braccio destro e la bocca e leggeva i dialoghi in inglese del personaggio, mentre Philpott controllava il braccio sinistro, la testa e la lingua; il nano Edmonds, invece, era responsabile dei movimenti della coda di Jabba. Gli occhi e le espressioni facciali erano infine manovrati dall'esterno tramite radiocomando.\nLucas espresse disappunto per l'aspetto e l'immobilit\u00e0 del pupazzo, lamentandosi che esso doveva essere spostato in giro per il set per filmare diverse scene. Nel commento all'edizione speciale in DVD de \"Il ritorno dello Jedi\", Lucas fa notare che se la tecnologia fosse stata disponibile nel 1983, Jabba the Hutt sarebbe stato fin da subito un personaggio in CGI simile a quello che appare nella scena dell'edizione speciale di \"Una nuova speranza\". Secondo lo storico cinematografico Laurent Bouzereau, la morte di Jabba the Hutt \u00e8 stata suggerita dallo sceneggiatore Lawrence Kasdan, e Lucas decise quindi che sarebbe stata Leila a strangolarlo con le proprie catene, ispirandosi ad una scena de \"Il padrino\" dove un personaggio obeso chiamato Luca Brasi viene garrotato da un assassino.\nJabba the Hutt parla solo huttese nel film, ma le sue battute sono sottotitolate in inglese. La sua voce e i dialoghi in huttese sono interpretati dall'attore Larry Ward. La sua voce fu resa pi\u00f9 pesante ed espansa abbassandola di un'ottava e facendola passare attraverso un generatore sub-armonico. Fu registrata una traccia audio per accompagnare il movimento delle braccia e della bocca, e gli effetti sonori furono creati passando una mano in un piatto di formaggio e raschiando con uno straccio sporco di fango l'interno di un bidone della spazzatura.\nIl tema musicale di Jabba, composto da John Williams, \u00e8 suonato da una tuba. La redazione di Filmtracks.com ha commentato a tal proposito: \"Fra le nuove idee tematiche c'\u00e8 il bel brano di tuba di Jabba the Hutt (suonato lungo le linee politicamente scorrette della tuba, che rappresenta l'obesit\u00e0)\". Successivamente Williams trasform\u00f2 il tema in un pezzo sinfonico eseguito dalla Boston Pops Orchestra, con un assolo di tuba di Chester Schmitz. Il ruolo del brano nel cinema e nella cultura popolare \u00e8 diventato oggetto di studi di musicologi, come Gerald Sloan che afferma che il pezzo di Williams \"amalgama il mostruoso e il lirico\".\nDoppiatori.\nLa voce di Jabba in ' e nella \u00e8 del doppiatore statunitense Kevin Michael Richardson, che lo interpreta anche nel videogioco \"Disney Infinity 3.0\". Nei videogiochi \"Star Wars Episode I: The Phantom Menace\", ', \"Star Wars Racer Revenge\" e ' Jabba \u00e8 doppiato da Clint Bajakian, in ' da David W. Collins e in \"Kinect Star Wars\" da Will Beckman.\nApparizioni.\nJabba the Hutt appare in tre dei nove film live action di \"Guerre stellari\", in \"\" e nell'. Ha un ruolo ricorrente nella letteratura dell'Universo espanso ed \u00e8 il protagonista del comic book antologico \"Jabba de' Hutt: L'arte del commercio\" (1998), una raccolta di fumetti pubblicati originariamente nel 1995 e 1996.\nFilm.\n\"Il ritorno dello Jedi\".\nJabba viene menzionato per la prima volta in \"Guerre stellari\" (1977), ma appare sullo schermo nel 1983 con il terzo capitolo della trilogia originale di \"Guerre stellari\", \"Il ritorno dello Jedi\". Diretto da Richard Marquand e scritto da Lawrence Kasdan e George Lucas, il primo atto de \"Il ritorno dello Jedi\" rappresenta i tentativi della Principessa Leila, dello wookiee Chewbecca e del Jedi Luke Skywalker di salvare il loro amico Ian Solo, che era stato imprigionato nella grafite negli eventi del film precedente, \"L'Impero colpisce ancora\".\nIl corpo ibernato di Ian viene consegnato a Jabba da Boba Fett e viene esposto nella sala del trono del signore del crimine. Lando Calrissian, i droidi C-3PO e R2-D2, Leila e Chewbecca si infiltrano nella residenza di Jabba, ma poco dopo che Leila stessa venga catturata, trattenuta come schiava dallo hutt e costretta ad indossare un bikini metallico, Luke arriva al palazzo per negoziare la vita di Ian Solo. Luke viene quindi gettato nella fossa del mostruoso rancor, situata sotto la sala del trono: dopo che Luke uccide la bestia, Jabba lo condanna, insieme a Ian e Chewbecca, ad una lenta morte nella pancia del sarlacc, una grande creatura aliena nel Mare delle Dune di Tatooine. L'esecuzione si trasforma in un combattimento quando Luke sfugge alla morte con l'aiuto di R2-D2 e riesce a sconfiggere le guardie di Jabba. Durante la confusione seguente, Leila strangola lo hutt con le sue catene da schiava; Luke, Leila, i due droidi, Lando, Ian Solo e Chewbecca riescono quindi a fuggire poco prima che il veliero di Jabba esploda, uccidendo tutti i suoi occupanti.\n\"Guerre stellari\" (edizione 1997).\nLa seconda apparizione cinematografica di Jabba the Hutt avvenne nell'edizione speciale di \"Guerre stellari\" distribuita nel 1997 per il 20\u00ba anniversario del film. Ian Solo ha un confronto nella cantina di Mos Eisley con il cacciatore di taglie alieno Greedo, che termina con la morte di quest'ultimo. Secondo Greedo, Jabba \"non ha bisogno di contrabbandieri che abbandonano le loro spedizioni al primo segno di un incrociatore imperiale\": Jabba aveva assunto Ian per contrabbandare spezie illegali da Kessel, ma Ian era stato costretto ad abbandonare il carico quando una squadra di ricerca imperiale era salita a bordo del \"Millennium Falcon\", la sua nave. Greedo rivela a Ian che per questo Jabba ha messo una taglia sulla sua testa. Subito dopo la morte di Greedo, Ian Solo torna all'hangar dove si trovava la sua nave e l\u00ec trova Jabba e il suo seguito di cacciatori di taglie; Ian promette di ricompensare Jabba appena ricever\u00e0 il pagamento per trasportare fino ad Alderaan Obi-Wan Kenobi, Luke Skywalker, R2-D2 e C-3PO. Jabba avvisa Ian che se non pagher\u00e0 presto, metter\u00e0 sulla sua testa una taglia enorme, a sua detta \"cos\u00ec grossa da non potersi avvicinare a nessun sistema civilizzato\". Tuttavia, Ian si unisce poi all'Alleanza Ribelle e non salda il suo debito, che ha ormai raggiunto la cifra, comprensiva d'interessi, di 224.190 crediti.\n\"La minaccia fantasma\".\nJabba the Hutt fa la sua terza apparizione cinematografica nel prequel del 1999 \"\", dove il personaggio fa sostanzialmente un cameo e ha poco a che vedere con la trama del film: durante la corsa degli sgusci Boonta Eve Classic a Mos Espa su Tatooine, in cui il piccolo Anakin Skywalker conquista la sua libert\u00e0, Jabba the Hutt appare nella sua tribuna accompagnato da Gardulla the Hutt e dal suo maggiordomo twi'lek Bib Fortuna. Pur essendo il presentatore della gara, Jabba ne \u00e8 totalmente disinteressato e addirittura si assopisce, non vedendone la conclusione. Nella , Jabba ha un ruolo pi\u00f9 ampio rispetto al film. Qui-Gon Jinn incontra casualmente nei mercatini di Mos Espa una ragazza twi'lek, nonch\u00e9 serva di Jabba, che informa il maestro Jedi che il suo padrone pu\u00f2 fornirgli i crediti necessari per iscrivere lo sguscio del piccolo Anakin alla gara. Qui-Gon si recher\u00e0 dunque con lei al palazzo dello hutt, ma in realt\u00e0 questo atto di generosit\u00e0 improvvisa si riveler\u00e0 una trappola. Difatti il maestro Jedi dovr\u00e0 affrontare come prova di sopravvivenza il rancor di propriet\u00e0 del gangster e sconfiggerlo prima di ottenere i soldi necessari.\n\"The Clone Wars\" (film).\nJabba fa la sua quarta e ultima apparizione cinematografica in \"\" (2008). Nel film d'animazione, egli rimane vittima di un complotto ordito da suo nipote Ziro e dal conte Dooku: suo figlio Rotta viene rapito dall'apprendista di Dooku, Asajj Ventress, e portato su Teth facendo credere a Jabba che sia stata la Repubblica a portarglielo via. Lo hutt si incontra con Obi-Wan Kenobi, intenzionato a negoziare una resa, mentre Anakin Skywalker, accompagnato dalla sua nuova padawan Ahsoka Tano, salva il figlio di Jabba. Lo scopo del rapimento era quello di mettere anche gli hutt contro la Repubblica, in modo da vederla impegnata su due fronti, indebolendosi; invece, in cambio del salvataggio del figlio, Jabba permette alle navi della Repubblica di attraversare lo Spazio Hutt.\nLucas ha rivelato che sarebbe stata possibile un'apparizione di Jabba negli episodi futuri della saga.\nTelevisione.\n\"The Clone Wars\" (serie TV).\nOltre che nel film, Jabba \u00e8 apparso anche in quattro episodi della serie TV \"\", di cui i primi tre fanno parte della terza stagione. Il primo \u00e8 \"Sfera d'influenza\", dove appare insieme al figlio Rotta: Jabba \u00e8 affrontato dal Barone Papanoida, le cui figlie sono state rapite da uno dei suoi cacciatori di taglie, Greedo; Jabba consente di prendere un campione di sangue di Greedo al fine di dimostrare che \u00e8 lui \u00e8 il rapitore, ma la vigliaccheria di Greedo parla per prima. Nell'episodio \"Piani diabolici\", Jabba ingaggia il cacciatore di taglie Cad Bane perch\u00e9 gli porti i progetti della sede del Senato. Quando Bane ritorna con successo, Jabba non solo lo paga, ma lo assume anche per un altro compito: lui e il consiglio degli hutt inviano Bane a liberare suo zio Ziro dal carcere, nonostante egli avesse aiutato a rapire suo figlio. Jabba fa una breve apparizione nell'episodio successivo \"Caccia a Ziro\", in cui lo si vede ridere divertito sentendo della morte di Ziro per mano di Sy Snootles, e la paga per la consegna dell'olo-diario dello zio.\nJabba fa quindi la sua ultima apparizione nella serie nell'episodio della quinta stagione \"Eminenza\", dove lui e il consiglio degli hutt vengono avvicinati da Darth Maul, Savage Opress e Pre Vizsla: Jabba \u00e8 in forma di ologramma su Nal Hutta quando Maul tenta di negoziare, dichiarando di non avere crediti per pagare gli hutt e minacciando la loro vita se non si uniranno a loro nella Shadow Collective assieme al Sole Nero e al sindacato Pyke; Jabba naturalmente manda i cacciatori di taglie Embo, Sugi, Latts Razzi e Dengar contro i Sith e il mandaloriano, e ci\u00f2 si traduce in una battaglia nel palazzo dove i signori hutt scappano tranne uno, che viene giustiziato da Savage per non essere stato in grado di fornire tutte le informazioni utili. Lo Shadow Collective poi affronta Jabba nel suo palazzo su Tatooine, e Jabba, divertito dalla persistenza di Maul, accetta l'alleanza. Quando Vizsla e Opress vengono uccisi e Maul viene catturato da Darth Sidious, Jabba decide di abbandonare l'alleanza.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel marchio \"Star Wars Legends\" e dichiarati non canonici al franchise nel mese di aprile del 2014.\nLe prime apparizioni di Jabba the Hutt nella letteratura dell'Universo espanso furono negli adattamenti Marvel Comics del film \"Guerre stellari\". In \"Six Against the Galaxy\" (1977) di Roy Thomas, \"What Ever Happened to Jabba the Hut?\" (1979) e \"In Mortal Combat\" (1980), entrambi di Archie Goodwin, Jabba the Hutt (originariamente chiamato Hut) appare come un alto umanoide dal volto simile a quello di un tricheco, con un ciuffo e una divisa luminosa. Il Jabba \"ufficiale\", infatti, non era stato ancora stabilito, poich\u00e9 nei film doveva ancora apparire.\nIn attesa del sequel di \"Guerre stellari\", la Marvel mantenne il fumetto mensile attivo con le proprie storie, una delle quali include Jabba che rintraccia Ian Solo e Chewbecca in un vecchio rifugio che usano per il contrabbando; tuttavia, le circostanze costringono Jabba a rimuovere la taglia su Solo e Chewbecca, consentendo loro di tornare a Tatooine per un'avventura con Luke Skywalker - che \u00e8 tornato al pianeta al fine di reclutare pi\u00f9 piloti per l'Alleanza Ribelle. Nel corso di un'altra avventura, Solo uccide il pirata spaziale Crimson Jack e manda a monte la sua operazione, finanziata da Jabba; Jabba rinnova cos\u00ec la taglia per la testa di Solo, e Ian uccide poi un cacciatore di taglie che gli rivela perch\u00e9 \u00e8 di nuovo braccato. Lui e Chewbecca tornano quindi dai ribelli.\nGli artisti Marvel basarono Jabba su un personaggio in seguito chiamato Mosep Binneed, un alieno visibile solo brevemente nella scena della cantina di Mos Eisley in \"Guerre stellari\". L'adattamento letterario del film descrive Jabba come \"un grande ammasso di muscoli e grasso con un cranio peloso segnato dalle cicatrici\", ma non si danno altri dettagli sull'aspetto fisico del personaggio o della sua specie.\nI successivi romanzi e fumetti dell'Universo espanso adottano l'immagine del personaggio introdotta ne \"Il ritorno dello Jedi\". Essi inoltre ampliano il suo background prima degli eventi del film: ad esempio il romanzo \"Zorba the Hutt's Revenge\" (1992) di Paul e Hollace Davids rivela che il padre di Jabba \u00e8 un potente signore del crimine chiamato Zorba the Hutt e che Jabba \u00e8 nato 596 anni prima degli eventi di \"Guerre stellari\", attribuendogli un'et\u00e0 di circa 600 anni al momento della sua morte ne \"Il ritorno dello Jedi\". Il romanzo di Ann C. Crispin \"The Hutt Gambit\" (1997) spiega come Jabba the Hutt e Ian Solo diventano soci in affari e ritrae gli eventi che portano all'emissione di una taglia sulla testa di Ian. Altre storie - soprattutto dell'antologia di fumetti Dark Horse Comics di Jim Woodring intitolata \"Jabba de' Hutt: L'arte del commercio\" (1998) - dettagliano parimenti l'ascesa di Jabba the Hutt alla testa del clan Desilijic, il suo ruolo nel mondo criminale dell'universo di \"Guerre stellari\" e la creazione del suo sindacato del crimine su Tatooine.\n\"Tales from Jabba's Palace\" (1996), una raccolta di racconti a cura dello scrittore di fantascienza Kevin J. Anderson, ripercorre le vite dei vari servitori di Jabba the Hutt nel suo palazzo e dei loro rapporti con lui durante gli ultimi giorni della sua vita. Le storie rivelano che pochi dei suoi servitori gli sono fedeli e la maggior parte stanno in realt\u00e0 tramando per assassinarlo: quando Jabba the Hutt viene ucciso ne \"Il ritorno dello Jedi\", i suoi ex cortigiani sopravvissuti si uniscono ai suoi rivali su Tatooine e la sua famiglia, che risiede nel suo pianeta natale Nal Hutta, avanza pretese sul suo palazzo, sui suoi averi e sul suo impero criminale. Il romanzo di Timothy Zahn \"L'erede dell'Impero\" (1991) rivela che un contrabbandiere di nome Talon Karrde sostituisce Jabba come \"pesce grande nello stagno\" e sposta il quartier generale dell'impero criminale dello hutt fuori da Tatooine.\nNella cultura di massa.\nCon la prima uscita nei cinema de \"Il ritorno dello Jedi\" nel 1983 e la conseguente campagna di merchandising, Jabba the Hutt divenne un'icona nella cultura popolare mondiale e, in particolar modo, statunitense. Il personaggio \u00e8 stato oggetto di una serie di \"action figure\", prodotte e distribuite dalla Kenner Products e in seguito dalla Hasbro dal 1983 al 2004. Negli anni novanta Jabba divenne il protagonista di una propria serie a fumetti di quattro numeri, raccolti poi nell'antologia \"Jabba de' Hutt: L'arte del commercio\".\nIl National Air and Space Museum dello Smithsonian Institution a Washington includeva studi grafici, bozzetti e figure di Jabba the Hutt nella mostra temporanea \"Star Wars: The Myth of Magic\", che ha chiuso nel 1999. Nel 2008 la rivista \"Forbes\" lo ha posto al quinto posto nella classifica dei personaggi di fantasia pi\u00f9 ricchi del mondo con un patrimonio di 8,4 miliardi di dollari.\nIl ruolo di Jabba nella cultura popolare si estende oltre l'universo di \"Guerre stellari\" e i suoi fan. Nella parodia di Mel Brooks \"Balle spaziali\", Jabba the Hutt viene parodiato da \"Pizza the Hutt\" (nella versione italiana chiamato \"Pizza Margherita\"), una massa gigantesca e invadente fatta interamente di pizza, il cui nome cita sia Jabba the Hutt che la catena statunitense di ristoranti Pizza Hut: come Jabba, Pizza the Hutt \u00e8 un usuraio e un gangster. Il personaggio va incontro alla morte verso la fine del film, quando rimane chiuso nella sua auto e mangia se stesso fino a morire. In una puntata della serie \"I Griffin\", Peter cerca di rassicurare suo figlio Chris amareggiato del fatto di essere grasso dicendogli che tutta la sua famiglia \u00e8 stata composta da gente grassa a cominciare dal prozio \"Jabba Griffin\" (del quale si vede anche l'aspetto, un Jabba con la faccia di Peter). Compare inoltre nell'episodio \"It's a Trap!\" basato appunto su \"Il ritorno dello Jedi\" dove \u00e8 interpretato da Joe.\nJabba the Hutt nei mass media.\nFin dall'uscita nei cinema de \"Il ritorno dello Jedi\", il nome \"Jabba the Hutt\" \u00e8 diventato sinonimo nei mass media inglesi di aberrante obesit\u00e0 e ingordigia. Il nome \u00e8 utilizzato frequentemente come espediente letterario per evidenziare i difetti dei personaggi. Al di fuori della letteratura, il nome del personaggio \u00e8 diventato un termine dispregiativo: dire che qualcuno \"assomiglia a Jabba the Hutt\" \u00e8 solitamente interpretato come un insulto riferito al peso e/o all'aspetto della persona. Il termine viene a volte usato dai media per attaccare personaggi famosi: in un episodio della serie televisiva \"South Park\", l'attrice statunitense Sally Struthers viene ritratta nei panni di Jabba the Hutt.\nNel suo libro umoristico \"The Darma of Star Wars\" (2005), lo scrittore Matthew Bortolin tenta di mostrare similitudini fra gli insegnamenti buddisti e \"Guerre stellari\". Bortolin sottolinea che, se una persona prende le decisioni che prenderebbe Jabba, questa persona non ha compreso il corretto concetto spirituale del dharma. Il libro di Bortolin rinforza l'idea che il personaggio di Jabba sia sinonimo di negativit\u00e0:\nUn altro utilizzo del termine vede Jabba the Hutt adottato come sinonimo di avarizia e avidit\u00e0, soprattutto nel mondo economico. Jabba the Hutt \u00e8 diventato ugualmente un popolare mezzo di caricatura nella politica statunitense: per esempio, gli oppositori del legislatore democratico della California Jackie Goldberg l'hanno rappresentata come il personaggio di \"Guerre stellari\" e il \"Los Angeles Daily News\" l'ha caricaturata come una grottesca figura in sovrappeso simile a Jabba, mentre il \"New Times LA\" ha definito la Goldberg come \"un Jabba the Hutt umano che consuma il bene mentre produce il male.\" Il professore William Ouchi ha utilizzato il termine per descrivere l'inefficiente burocrazia del sistema scolastico pubblico degli Stati Uniti: \"Con tutti questi livelli non necessari di grasso organizzativo, i distretti scolastici sono arrivati ad assomigliare a Jabba the Hutt \u2014 il capo pirata in \"Guerre stellari\"\"."}
{"id": "226475", "revid": "6923", "url": "https://it.wikipedia.org/wiki?curid=226475", "title": "Grazzano Monferrato", "text": ""}
{"id": "226476", "revid": "1504506", "url": "https://it.wikipedia.org/wiki?curid=226476", "title": "Moto elicoidale uniforme", "text": "Si chiama moto elicoidale il moto di un punto materiale che descrive con velocit\u00e0 angolare costante un'elica circolare, cio\u00e8 un'elica appartenente ad un cilindro circolare retto, come rappresentato in figura. In coordinate cartesiane dato il passo dell'elica formula_1, il raggio formula_2 del cilindro attorno a cui sale l'elica e l'angolo formula_3 che indica \"l'avvolgersi\" dell'elica attorno al suo asse, l'equazioni parametriche che individuano l'elica sono:\nChiamiamo formula_5 il versore tangente alla traiettoria dell'elica, formula_6 il versore normale alla traiettoria ed assegniamo il \"verso\" di percorrenza dell'elica come positivo per valori di formula_3 crescenti. Per avere la velocit\u00e0 del moto \u00e8 necessario derivare rispetto al tempo l'equazione parametrica vettoriale dell'elica:\nche \u00e8 anche pari a:\nSimilmente derivando la velocit\u00e0 scalare potremo trovare l'accelerazione:\nPoich\u00e9 formula_11 \u00e8 costante nel moto uniforme, allora formula_12.\nSi pu\u00f2 dunque scrivere:"}
