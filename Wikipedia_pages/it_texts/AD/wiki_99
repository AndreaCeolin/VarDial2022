{"id": "263982", "revid": "1748167", "url": "https://it.wikipedia.org/wiki?curid=263982", "title": "Tails Prower", "text": ", pi\u00f9 noto come (chiamato Scheggia nell'adattamento italiano delle serie animate \"Le avventure di Sonic\" e \"Sonic the Hedgehog SatAM\"), \u00e8 un personaggio immaginario appartenente alla serie di videogiochi a piattaforme \"Sonic\", dall'aspetto di una volpe a due code. Il suo vero nome \u00e8 Miles Prower, che in lingua inglese \u00e8 un gioco di parole, in quanto nel momento in cui viene pronunciato, risulta avere lo stesso suono dell'espressione \"miles per hour\", in italiano \"miglia orarie\". Il suo soprannome, Tails, \u00e8 la parola inglese il cui significato \u00e8 \"code\", e allude alla duplice coda del personaggio. Il suo aspetto fisico si basa sulle leggende giapponesi delle kitsune, mitici demoni dall'aspetto di volpi a pi\u00f9 code.\n\u00c8 apparso per la prima volta in \"Sonic the Hedgehog 2\" per Sega Master System e Game Gear, conquistandosi il ruolo di spalla e migliore amico del protagonista Sonic e apparendo in quasi tutti i successivi videogiochi della serie, divenendone uno dei personaggi principali. \u00c8 anche apparso in altri media, tra cui serie animate, fumetti, merchandise e film, e ha rivestito il ruolo di protagonista assoluto nei giochi spin-off \"Tails e il Music Maker\", \"Tails' Skypatrol\" e \"Tails Adventure\". Tails si classific\u00f2 inoltre come terzo personaggio pi\u00f9 popolare della serie, dopo Sonic e Shadow, in un sondaggio ufficiale di SEGA del 2009.\nDescrizione.\nCreazione e sviluppo.\nIl personaggio di Tails nacque durante lo sviluppo di \"Sonic the Hedgehog 2\"; dopo alcune discussioni riguardanti il sequel di \"Sonic the Hedgehog\", una parte del Sonic Team and\u00f2 a lavorare per la sede americana, ovvero il Sega Technical Institute. Un nuovo elemento che gli sviluppatori volevano introdurre era quella di un personaggio che avrebbe servito da compagno di Sonic the Hedgehog speranzosi che questo avrebbe portato l'attenzione di nuovi giocatori al franchise.\nFu indetto un concorso al Sega Technical Institute nel quale Yasushi Yamaguchi, al tempo direttore artistico e designer dei livelli del Sonic Team, vinse e propose la caratteristica che questi avrebbe avuto una \"profonda ammirazione per Sonic\".\nIl suo nome Miles Prower, in lingua inglese \u00e8 un gioco di parole, in quanto nel momento in cui viene pronunciato, risulta avere lo stesso suono dell'espressione \"miles per hour\", in italiano \"miglia orarie\". Il suo aspetto doveva essere originariamente quello di un tanuki (molto popolare nel folclore giapponese) e si bas\u00f2 su un pupazzo presente in claw crane. I designer decisero di cambiarlo in una volpe per evitare possibili paragoni con il power-up ottenibile da Mario, ovvero l'Abito Tanooki introdotto in \"Super Mario Bros. 3\". Successivamente, fu deciso che Tails avrebbe avuto due code per caratterizzare maggiormente la sua personalit\u00e0 rendendolo cos\u00ec una kitsune. L'idea di Yamaguchi fu ben accolta ma fu cambiato il nome \"Miles\" in \"Tails\" in quanto non gli piaceva affatto, cos\u00ec il team di sviluppo e lo stesso designer trovarono un compromesso: definirono \"Miles\" come nome proprio, \"Tails\" come il soprannome, finendo cos\u00ec per creare il nome completo di Miles \"Tails\" Prower.\nI primi design lo vedevano avere le pupille completamente nere e una sola coda. Yasushi Yamaguchi cre\u00f2 anche un'immagine ritraente il personaggio come se avesse cinque anni, anche se la sua et\u00e0 ufficiale fu resa di otto. Nonostante i tre ciuffi che fungono da frangia sono solitamente posti al centro della sua testa, il suo creatore li disegn\u00f2 facendoli partire da destra.\nTails debutt\u00f2 in \"Sonic the Hedgehog 2\" per Game Gear ed apparve poco dopo nella versione pi\u00f9 nota uscita su Mega Drive, dove fu il partner del protagonista Sonic e da allora \u00e8 rimasto un personaggio molto importante in tutto il corso della serie. La sua unicit\u00e0 fu resa disponibile per la prima volta a partire da \"Sonic the Hedgehog 3\" dove i giocatori potevano farlo volare per i livelli.\nYuji Uekawa fece un redesign, come per il resto dei personaggi di Sonic, in \"Sonic Adventure\" nel quale il suo pelo ha assunto una colorazione ambrata, delle iridi blu, divenne leggermente pi\u00f9 magro e un po' pi\u00f9 alto. Ha assunto un aspetto pi\u00f9 aerodinamico con le orecchie arrotondate alle punte e le code sono state allungate in modo che le potesse utilizzare come principale forma di attacco. Tra \"Shadow the Hedgehog\" e \"Sonic Unleashed\" \u00e8 stata aumentata nuovamente l'altezza ed \u00e8 stata data una maggiore definizione per la parte anteriore delle scarpe.\nAspetto.\nTails \u00e8 una kitsune gialla: la sua principale risorsa sono le due potenti code in grado di ruotare come le pale di un elicottero, permettendogli di volare, aumentare la sua velocit\u00e0, e deviare proiettili di piccolo calibro; inoltre \u00e8 in grado di usarle come arma contro i nemici.\nNel franchise spin-off \"Sonic Boom\" (composto dai giochi ', ', ' e ', dall'omonima serie animata e dall'omonima serie a fumetti), indossa un paio di occhiali da meccanico, una cintura da lavoro, e dei guanti da minatore.\nPoteri e abilit\u00e0.\nIn \"Sonic the Hedgehog 3 &amp; Knuckles\" \u00e8 in grado di trasformarsi in , e nei fumetti \u00e8 riuscito a trasformarsi anche in Turbo Tails e in Hyper Tails. Queste due permettono a Tails di poter volare tutto il tempo garantendogli una forza maggiore, inoltre, sempre nei fumetti, Tails e Sonic si fanno robotizzare dai Bem, una razza aliena loro alleata, venendo trasformati in Mecha Tails e in Mecha Sonic, necessari per affrontare il Dottor Eggman.\nPersonalit\u00e0.\nTails nutre una speciale amicizia per Sonic, per lui \u00e8 come un fratello, e lo segue in tutte le sue avventure. Inoltre Sonic \u00e8 il suo idolo: senza di lui sarebbe perso. Tails, pur essendo un ottimo meccanico e una mente geniale, \u00e8 molto modesto. Gli piacciono gli oggetti meccanici, i dolci e le caramelle, i \"chili dogs\" ed il Natale. Nell'OAV anime, \"Sonic the Hedgehog\" dimostra di avere paura dei fulmini. \nDoppiaggio.\nTails \u00e8 stato doppiato in giapponese dal \"seiy\u016b\" Kazuki Hayashi in \"Sonic Adventure\", in seguito sostituito da Atsuki Murata in \"Sonic Shuffle\" e in \"Sonic Adventure 2\" e da Ry\u014d Hirohashi da \"Sonic Heroes\" e \"Sonic Battle\", il quale ricopre tuttora il ruolo oltre ad avergli prestato la propria voce nell'anime \"Sonic X\" e nella serie animata \"Sonic Boom\". La controparte classica del personaggio, chiamata appunto Tails Classico, apparsa in \"Sonic Generations\", viene doppiata da Takuto Yoshinaga.\nNelle doppiaggio giapponese de \"Le avventure di Sonic\" e \"Sonic the Hedgehog SatAM\" fu doppiato da Nariko Fujieda mentre nell'OAV \"Sonic the Hedgehog\" da Hekiru Shiina.\nNelle versioni americane dei videogiochi si sono susseguiti: Corey Bringas in \"Sonic Adventure\" e \"Sonic Shuffle\", Connor Bringas (fratello di Corey) in \"Sonic Adventure 2\", William Corkery in \"Sonic Heroes\", \"Sonic Battle\" e \"Sonic Advance 3\", Amy Palant da \"Shadow the Hedgehog\" e \"Sonic Rush\" a \"Sonic &amp; SEGA All-Stars Racing\" oltre che in \"Sonic X\", Kate Higgins da \"Sonic Colours\" e \"Sonic Free Riders\" fino a \"Mario &amp; Sonic ai Giochi Olimpici Invernali di Sochi 2014\" mentre Colleen O'Shaughnessey lo doppia da \"\" in poi, nella serie animata \"Sonic Boom\" nell'episodio crossover di \"OK K.O.!\" e nel film live-action \"Sonic - Il film\".\nNel doppiaggio americano de \"Le avventure di Sonic\" fu impersonato da Christopher Welch, in \"Sonic the Hedgehog SatAM\" da Bradley Pierce, nello speciale \"Sonic salva il Natale\" da Christopher Turner mentre nella miniserie OAV \"Sonic the Hedgehog\" da Lainie Frasier.\nTails \u00e8 doppiato in italiano da Benedetta Ponticelli a partire da \"Sonic Generations\" oltre che in \"Sonic - Il film\", da Veronica Pivetti ne \"Le avventure di Sonic\" e \"Sonic\", da Federica De Bortoli in \"Sonic X\" e da Maura Cenciarelli nella serie animata \"Sonic Boom\" e nell'episodio crossover di \"OK K.O.!\".\nBiografia.\nVideogiochi.\nAnni '90.\nTails viene introdotto per la prima volta in \"Sonic the Hedgehog 2\" (nella versione uscita per Game Gear e Master System) dove viene rapito all'inizio del gioco da Dr. Eggman e Sonic, migliore amico della volpe, si precipita immediatamente a salvarlo non appena trova un suo messaggio scritto da quest'ultimo che chiede il suo aiuto.\nNell'edizione per Mega Drive di \"Sonic the Hedgehog 2\", Tails si unisce a Sonic nella sua missione di fermare lo scienziato pazzo Eggman dal conquistare il mondo e trovare gli Smeraldi del Caos. In questa incarnazione \u00e8 un personaggio giocabile singolarmente (sia nella modalit\u00e0 giocatore singolo che in quella multigiocatore dove pu\u00f2 sfidare il porcospino blu in una serie di gare di velocit\u00e0) mentre alternativamente pu\u00f2 essere tenuto come partner di Sonic (dove in tal caso viene controllato dalla CPU). Se il personaggio rimane troppo indietro rispetto a Sonic, questi raggiunger\u00e0 l'amico volando, ma tale abilit\u00e0 verr\u00e0 utilizzata esclusivamente mentre il personaggio \u00e8 controllato automaticamente dal computer.\nIn \"Sonic the Hedgehog Chaos\" torna ad avere un ruolo attivo nella storia e presta il suo prezioso aiuto a Sonic nel riportare la pace sull'isola di South Island, minacciata da Eggman che vuole rubare gli Smeraldi del Caos. In questo capitolo il giocatore pu\u00f2 utilizzare per la prima volta la sua capacit\u00e0 di volo.\nIn \"Sonic the Hedgehog 3\", Tails compie la sua terza apparizione ed aiuta nuovamente il porcospino blu nel combattere lo scienziato pazzo questa volta alleatosi con Knuckles, ingannato da quest'ultimo. Qui, oltre alle abilit\u00e0 gi\u00e0 osservate nei precedenti titoli, gli viene conferita la capacit\u00e0 di afferrare Sonic mentre \u00e8 in volo nel livello Marble Garden Zone ed \u00e8 in grado di nuotare. Grazie a questo gioco Tails aumenta la sua popolarit\u00e0.\nIn \"Sonic &amp; Knuckles\" per Sega Mega Drive, Tails compare come personaggio giocabile solamente collegando la cartuccia dell'omonimo titolo con quella di \"Sonic the Hedgehog 3\" ottenendo cos\u00ec \"Sonic the Hedgehog 3 &amp; Knuckles\". Tails diventer\u00e0 giocabile nei livelli di questo gioco solamente completando prima i livelli del gioco precedente.\nTorna nuovamente come personaggio giocabile in \"\", dove non subisce cambiamenti legati allo stile di gioco mentre a livello di storia si unisce nuovamente al suo migliore amico nel fermare l'ennesimo piano di conquista di Eggman aiutato da Knuckles (ingannato nuovamente dal cattivo) e Fang, un esperto cacciatore di tesori. In \"Sonic Drift\" \u00e8 un personaggio giocabile dove guida una macchina gialla chiamata MTP-01 Wheelwind e torna nel sequel \"Sonic Drift 2\" dove questa volta \u00e8 alla guida di MTP-02 Wheelwind S7 (versione migliorata della precedente). In \"Sonic the Hedgehog's Gameworld\" \u00e8 uno dei tre personaggi giocabili nei vari minigiochi (dove in uno di questi torna a guidare la macchina gi\u00e0 vista in \"Sonic Drift\") mentre in \"Tails e il Music Maker\" fa da guida nel corso dello svolgimento del gioco.\nIn \"Tails' Skypatrol\", Tails lascia momentaneamente l'amico Sonic per vivere un'avventura da unico protagonista e durante un viaggio incappa su una piccola isola disabitata che tuttavia presentava delle rotaie sospette. Preoccupato del fatto che Eggman possa aver escogitato un nuovo piano si reca sul posto per indagare ma scopre che la nemesi che dovr\u00e0 affrontare sar\u00e0 una perfida strega di nome Witchcart che vuole diventare la padrona indiscussa dell'isola e trasformare chiunque le si opponga in cristallo. Grazie alla sua determinazione, Tails sconfigge i suoi scagnozzi ed infine la fattucchiera riportando cos\u00ec la pace.\nIn \"Tails Adventure\", ambientato prima del suo incontro con Sonic, la giovane volpe ha una casetta sull'isola di Cocoa Island, dove svolge alcune ricerche in armonia con la natura. Un giorno decide di andare a fare una pennichella nella foresta quando sente il suono di un'esplosione che lo sveglia ed incontra poco dopo un uccellino spaventato che gli spiega che \u00e8 arrivata la crudele Battle Bird Armada, comandata da Grande Badoru Kukku, in cerca dei sette Smeraldi del Caos sparsi da qualche parte sull'isoletta per poterli sfruttare per conquistare il mondo. Attraversa cos\u00ec la foresta bruciante ed affronta da solo l'intero battaglione sconfiggendone infine il leader grazie al suo coraggio.\nIn \"Sonic Labyrinth\" \u00e8 costretto a lasciare il porcospino blu in missione da solo, non riuscendo ad aiutare l'amico nello sgomberare l'ennesima minaccia di Eggman architettata pochi giorni dopo. In \"Sonic the Fighters\" \u00e8 sia giocabile che affrontabile come quinto sfidante nella modalit\u00e0 giocatore singolo. Qui \u00e8 un combattente di media potenza in grado di volare attorno ai suoi nemici, usare lo Spin Dash e colpire velocemente. In \"Knuckles' Chaotix\" compie un cameo assieme a Sonic nel finale buono, dove viene visto a bordo dell'aereo Tornado tuttavia fu originariamente concepito per essere giocabile assieme al riccio blu all'interno del titolo come dimostrato nel prototipo cancellato \"Sonic Crackers\". In \"Sonic's Schoolhouse\" pu\u00f2 essere visto sotto forma di statua oppure in diverse illustrazioni presenti nella scuola, ma non appare di persona.\nIn \"\" viaggia fino a Flicky Island con Sonic e Knuckles. Avendo sentito parlare delle leggende riguardanti l'isola dei Flicky e che quest'ultimi siano il mezzo per trovare gli Smeraldi del Caos, il trio si reca sul posto per trovare i suddetti uccellini ma trovano un pandemonio causato da Eggman che ha costruito una nuova base e ha trasformato i poveri animali in robot che sfrutta per recuperare le gemme. Cos\u00ec la volpe e l'echidna uniscono le loro forze con Sonic per aiutarlo a trovare i preziosi, intanto che lui si occupa di salvare i Flicky e sconfiggere lo scienziato. Nel corso del gioco lo si potr\u00e0 incontrare in svariate aree e se gli verr\u00e0 data la cifra di 50 Rings fornir\u00e0 il passaggio ad una fase speciale. In \"Sonic R\" \u00e8 giocabile fin dal principio e possiede una buona abilit\u00e0 in curva e pu\u00f2 attraversare incolume diverse scorciatoie, grazie alla sua abilit\u00e0 di volo.\nIn \"Sonic Adventure\" \u00e8 uno dei sei protagonisti giocabili ed all'inizio della sua storia (ed in quella di Sonic) spiega che ha lavorato per diverso tempo nel suo laboratorio creando cos\u00ec il Tornado 2 (modello migliorato dell'aereo che li ha accompagnati in tante avventure) utilizzando uno Smeraldo del Caos come fonte d'energia. Tuttavia durante un test di volo, finisce per schiantarsi assieme al velivolo su una spiaggia rimanendone illeso ma viene in seguito trovato da Sonic, rasserenato dello stato di salute dell'amico. Cos\u00ec Tails vuole far vedere il risultato del suo progetto a Sonic ma i due lungo il cammino vengono attaccati da Eggman che vuole lo smeraldo, lo scienziato si batte a bordo di un mezzo chiamato Egg Hornet ma ne esce sconfitto, tuttavia giocando d'astuzia riesce comunque ad impadronirsi della gemma dandola a Chaos, che l'assorbe dentro di s\u00e9 e si evolve dinanzi ai loro occhi. L'obiettivo \u00e8 quello di rendere il dio della distruzione invincibile riuscendo cos\u00ec a diventare il padrone del mondo e costruire la sua base sopra a Station Square ma i due amici non vogliono che ci\u00f2 accada e perci\u00f2 partono alla ricerca degli smeraldi rimanenti prima della loro nemesi.\nLa ricerca prosegue e trovano due Smeraldi del Caos ma vengono aggrediti nuovamente dal Dr. Eggman che li addormenta tramite un gas soporifero e ruba uno dei preziosi; pi\u00f9 tardi i due si svegliano e trovano un altro smeraldo ma vengono attaccati da Knuckles, il quale \u00e8 stato ingannato dallo scienziato che gli ha fatto credere che siano loro i responsabili del furto del Master Emerald. Durante lo scontro perdono tutte le gemme ed Eggman compare sulla scena rubando anche quest'ultime dandole a Chaos che si trasforma nuovamente ma Tails ed i suoi amici riescono comunque a sconfiggerlo, Eggman si rifugia a bordo dell'astronave Egg Carrier e Sonic e Tails partono al suo inseguimento tramite il Tornado ma vengono abbattuti con facilit\u00e0. Una volta atterrati, Tails immagina che per accedere all'astronave dovr\u00e0 utilizzare il Tornado 2 e trova uno Smeraldo del Caos preso dal ranocchio Froggy, una volta catturato l'anfibio ha una visione creata da una misteriosa luce che lo porta nel passato dove incontra Tikal. Tornato nel presente, ha un breve incontro con Big che stava cercando Froggy; per sua fortuna la volpe \u00e8 venuta in possesso della pietra che gli serviva per attivare il velivolo ed una volta ricongiuntosi con il suo migliore amico partono nuovamente all'avventura diretti verso l'astronave, anche per salvare Amy che viene tenuta prigioniera. Una volta giunti sul luogo vengono attaccati da E-102 Gamma e la nave comincia a perdere quota, cos\u00ec Sonic ordina a Tails di portare via con s\u00e9 Amy prima che il pericolo diventi inevitabile.\nPortata la ragazza a Station Square, il giovane eroe vede che il Dr. Eggman ha sparato un missile con l'intenzione di distruggere l'intera citt\u00e0 e si reca a detonarlo di persona. In questo frangente si rende conto che non pu\u00f2 dipendere per sempre da Sonic e decide di salvare tutti quanti facendo tutto da solo, cos\u00ec inizia una corsa contro il tempo arrivando prima e riesce a disinnescare l'ordigno tuttavia Eggman si infuria e per vendicarsi gioca il suo asso nella manica, l'Egg Walker, un potente mezzo pesante. Dopo una dura battaglia riesce a sconfiggere il nemico da solo e viene acclamato da tutti i cittadini come un eroe, poco dopo si riunisce felicemente a Sonic.\nDurante la storia finale cerca il Tornado 2 ed apprende che l'isola fluttuante di Angel Island \u00e8 caduta dal cielo, cos\u00ec lui e Sonic trovando sia Knuckles ed Eggman che spiega che Chaos \u00e8 ancora vivo e si \u00e8 ribellato ai suoi ordini ed \u00e8 ora in possesso di sei Smeraldi del Caos. I due amici provano a prendere l'ultima gemma dal Tornado 2 prima che lo faccia Chaos, ma quest li anticipa. Tails si reca poco dopo a Station Square, che nel frattempo \u00e8 stata inondata da Perfect Chaos, e trova uno degli smeraldi prosciugato dalle sue energie e lo porta a Sonic, lo stesso viene fatto dagli altri amici che trovando le restanti sei pietre ed assorbe l'energia positiva divenendo cos\u00ec Super Sonic e battendo finalmente Chaos. Il gameplay del personaggio in questo titolo \u00e8 basato su dei livelli a piattaforme dove l'obiettivo \u00e8 quello di distruggere una capsula, oppure ottenere uno Smeraldo del Caos prima di Sonic o del Dr. Eggman. Tails \u00e8 giocabile anche a bordo del Tornado, un velivolo autocostruito per ben due volte.\nIn \"Sonic the Hedgehog Pocket Adventure\" presta nuovamente il suo aiuto all'amico Sonic nel raggiungere la base area del Dr. Eggman. Verso la fine del gioco, dopo che Super Sonic ha sconfitto la sua storica nemesi, torna alla normalit\u00e0 e Tails lo accompagna con il suo aereo Tornado verso nuove avventure. In questo gioco \u00e8 giocabile normalmente nella modalit\u00e0 multigiocatore tuttavia sfruttando un glitch, attivabile grazie ad alcuni emulatori mediante debug, \u00e8 possibile vestire i suoi panni anche in quella per giocatore singolo.\nAnni 2000.\nIn \"Sonic Shuffle\" finisce al Temple of Light di Maginaryworld dove assieme a Sonic, Knuckles ed Amy aiuta Lumina Flowlight a restaurare la Perfect Precioustone, la quale \u00e8 stata frammentata da Void, il che ha causato anche la sparizione nel nulla di Illumina, la loro protettrice.\nIn \"Sonic Adventure 2\" viene ricompensato con uno Smeraldo del Caos dopo aver salvato Station Square dal missile di Eggman in \"Sonic Adventure\". Un giorno vede su un canale televisivo che Sonic \u00e8 stato arrestato per aver rapinato una banca, non vedendoci chiaro si reca a Prison Island con l'aereo Cyclone dove il porcospino blu viene tenuto prigioniero per cercare di liberarlo. Qui trova per\u00f2 Amy inseguita dal Dr. Eggman, la difende con successo e fa squadra con la ragazza per salvare l'amico comune, cosa che riescono a fare appena in tempo prima che l'isola esploda.\nArrivati a Central City, i tre apprendono che lo scienziato ha intenzioni molto pi\u00f9 pericolose del previsto e mostra in diretta mondiale l'Eclipse Cannon presente sulla colonia spaziale ARK mentre distrugge met\u00e0 della Luna, dopodich\u00e9 chiede il controllo dell'intero pianeta entro 24 ore altrimenti avrebbe fatto fuoco sulla Terra. Apprendendo di poter usare il suo Smeraldo del Caos per trovare quelli in possesso dello scienziato tramite l'attrazione fra quest'ultimi, mette in atto un piano che lo porter\u00e0 a trovare la base posta nel deserto e poi viaggiare nello spazio assieme ai suoi amici finendo alla suddetta colonia spaziale dove intendono distruggere il cannone. Dopo un piccolo incidente che vede il gruppetto dividersi da Knuckles, il quale si precipita a recuperare le schegge del Master Emerald andate perdute nello spazio, finiscono per schiantarsi sull'ARK. Una volta a bordo Tails ha un piano che vede Sonic ingannare Eggman dandogli un falso smeraldo in modo che il cannone si autodistrugga ma lo scienziato aveva capito il trucco e li mette con le spalle al muro, fa prigioniera Amy e rinchiude Sonic all'interno di una capsula che lancia nello spazio facendola poi esplodere. La situazione \u00e8 pressante ma Tails decide di concludere la missione iniziata dal suo amico, riesce a sconfiggere Eggman e viene sapere poco dopo dallo stesso porcospino che \u00e8 sopravvissuto all'esplosione e vede quest'ultimo distruggere l'Eclipse Cannon.\nNella storia finale si riunisce con tutti gli altri e la colonia spaziale ARK ha iniziato a precipitare verso la Terra; dopo aver appreso la storia di Gerald Robotnik, nonno di Eggman, tramite un filmato dove si dimostra desideroso di vendetta nei confronti dell'umanit\u00e0 per la morte della nipote Maria, fa squadra sia con i suoi amici che con Rouge ed Eggman per disattivare il cuore del cannone. Dopo svariate complicazioni incontrate durante la missione, assister\u00e0 Super Sonic e Super Shadow mentre questi combatteranno contro Finalhazard. In questo titolo \u00e8 giocabile a bordo del Cyclone trasformato in un mecha e in alcuni livelli molto simili a quelli di E-102 Gamma presenti nel primo \"Sonic Adventure\".\nIn \"Sonic Advance\" unisce le sue forze con Sonic, Knuckles ed Amy per fermare il Dr. Eggman dall'ottenere i sette Smeraldi del Caos; nel corso della loro avventura i buoni riusciranno ad ottenere le gemme inseguendo il dottore fino a X-Zone. Dopo aver sconfitto l'EGG X, tutti fanno ritorno sulla Terra mentre Super Sonic fronteggia lo scienziato in un ultimo confronto sulla Luna. Aspettano con ansia l'arrivo di Sonic ma questi sembra non fare mai ritorno; alcuni giorni dopo Tails lo cerca volando con il Tornado e lo vede nella sua forma super in cielo, dopodich\u00e9 viene riaccolto dagli amici. Nel gioco pu\u00f2 essere sia controllato normalmente dal giocatore che svolgere il ruolo di accompagnatore come accadeva in \"Sonic 2\" tramite l'inserimento di un trucco nella schermata di selezione del personaggio.\nIn \"Sonic Advance 2\" viene rapito assieme a Knuckles da Eggman che vuole creare il suo impero. Per loro fortuna sopraggiunge il porcospino blu che lo mette in salvo a Music Plant, qui lo ringrazia per il pronto intervento e si unisce nella lotta contro il maligno scienziato. Dopo anche la liberazione di Knuckles ed aver apparentemente sconfitto il loro arcinemico, i tre eroi accompagnati da Cream e Cheese scoprono che la madre della coniglietta, Vanilla, \u00e8 stata rapita da Eggman a bordo di un mech di sua invenzione. Sonic si trasforma in Super Sonic per aiutarla e sconfiggere Eggman, tutto va per il meglio e questi fa ritorno con Vanilla, Tails lo ringrazia per il suo aiuto ma si accorge che poco dopo il suo amico \u00e8 gi\u00e0 partito per una nuova avventura.\nIn \"Sonic Pinball Party\" gli viene fatto il lavaggio del cervello da Eggman e lo serve prendendo parte al torneo di flipper. Qui incontra Sonic venuto a portare le cose alla normalit\u00e0 e che lo far\u00e0 rinsavire dopo averlo battuto nel secondo round.\nIn \"Sonic Heroes\" torna come personaggio di tipo Fly e membro del Team Sonic, formato assieme a Sonic e Knuckles. All'inizio del gioco Tails e Knuckles portano una lettera al porcospino da parte di Eggman dove questi afferma di aver creato l'arma suprema e li sfida a fermarlo entro tre giorni altrimenti avrebbe conquistato il mondo, dove aver letto il messaggio i tre partono all'avventura formando cos\u00ec il Team Sonic. Durante il viaggio affronteranno e sconfiggeranno pi\u00f9 volte il Dr. Eggman senza mai per\u00f2 riuscire a catturarlo e parteciperanno anche a due sconti in momenti distinti contro il Team Rose e il Team Dark. Arrivati a Final Fortress distruggono Egg Emperor, un gigantesco robot armato di lancia e scudo, controllato dallo scienziato, dopodich\u00e9 il gruppo si scioglie momentaneamente in quanto Sonic viene comicamente inseguito da Amy che lo vuole sposare. Nell'ultima storia il trio si riunisce agli altri team presenti sul luogo e vengono a conoscenza del fatto che la vera mente dietro tutto ci\u00f2 non era altri che Metal Sonic, che si \u00e8 impersonato nel suo creatore per diventare pi\u00f9 forte e conquistare il mondo. Mentre i membri delle altre squadre cercano di indebolire Metal Madness (trasformazione di Metal Sonic), Tails e il suo gruppo sfruttano il loro tempo a disposizione per trasformare Sonic in Super Sonic grazie al potere degli Smeraldi del Caos; l'atto si compie con successo e Tails e Knuckles vengono protetti da una speciale sfera difensiva che funge da scudo e che gli permette di volare per un tempo pari a quello della durata della super trasformazione di Sonic. I tre volano in cielo per lottare contro Metal Sonic, trasformato nella sua ultima forma, Metal Overlord. Una volta sconfitto, Tails segue Sonic nella sua prossima avventura.\nIn \"Sonic Battle\" fa la conoscenza di un robot chiamato Emerl, pi\u00f9 precisamente un Gizoid, un'arma in grado di emulare le tecniche altrui con grande maestria, che viene trovato abbandonato su una spiaggia da Sonic che lo porter\u00e0 dall'amico per cercare di migliorare le sue capacit\u00e0. Il giovane meccanico scoprir\u00e0 che Emerl ha bisogno degli Smeraldi del Caos per migliorare il suo processo, che apprender\u00e0 poi dal computer centrale di una citt\u00e0 che \u00e8 praticamente infinito, comprendendo anche della pericolosit\u00e0 che potrebbe avere se cadesse in mani sbagliate, come gli suggerisce Shadow durante un breve incontro. Nonostante ci\u00f2 \u00e8 intento a proteggere Emerl come amico e non trattarlo come una semplice macchina allenandolo grazie all'aiuto di Sonic e degli altri amici. Dopo svariate vicissitudini il robot \u00e8 diventato molto pi\u00f9 maturo caratterialmente oltre ad aver affinato le proprie capacit\u00e0 e si scontrer\u00e0 contro Eggman per impedire che questi conquisti il mondo riuscendoci ma lo scienziato dannegger\u00e0 una parte del suo sistema portandolo a tornare a seguire il suo programma originale facendogli cos\u00ec perdere il controllo delle proprie azioni, tutto ci\u00f2 sotto gli occhi di Tails che lo osservava da un monitor. Cos\u00ec la volpe spedisce Sonic assieme al Master Emerald sul luogo dello scontro per cercare di far ritornare il loro amico come prima ma alla fine verr\u00e0 distrutto riportando cos\u00ec la pace sul pianeta, portando Tails a domandarsi se un giorno lo rivedr\u00e0. Nel corso del gioco dimostrer\u00e0 di essere un combattente bilanciato in grado di attaccare sia con i propri pugni, la coda e tramite vari accessori meccanici di sua invenzione, inoltre \u00e8 anche in grado di volare il che gli consente di aver un certo vantaggio, permettendogli cos\u00ec di colpire con sicurezza dal grandi distanze.\nIn \"Sonic Advance 3\" si trova in compagnia di Sonic quando vede Eggman dividere la Terra in sette regioni mediante l'utilizzo del Chaos Control per trasformare ogni di quest'ultima in una parte dell'Impero di Eggman. I due amici uniscono nuovamente le forze per ripristinare il pianeta ed ottenere gli Smeraldi del Caos prima che lo faccia il crudele scienziato. Durante la loro avventura incontreranno Knuckles, Amy e Cream che si uniranno alla loro causa e fronteggeranno G-Merl, una versione ricostruita di Emerl. Si recano all'altare degli smeraldi e sconfiggono Hyper Eggrobo, mezzo controllato da G-Merl, e fanno ritornare il mondo alla normalit\u00e0 grazie al potere del Master Emerald. Pi\u00f9 tardi, Cream e sua madre troveranno i resti del robottino e la volpe riuscir\u00e0 a ripararlo ridonandogli la sua personalit\u00e0 amichevole permettendogli di vivere finalmente in pace.\nIn \"Shadow the Hedgehog\" appare esclusivamente nelle missioni Hero dei livelli Circus Park e Air Fleet dove potr\u00e0 essere controllato dal secondo giocatore ma solo nelle versioni per GameCube e PlayStation 2.\nIn \"Sonic the Hedgehog\" appare nuovamente come personaggio giocabile, seguendo Sonic nella sua missione per salvare Elise, la principessa del regno di Soleanna, dalle grinfie del malefico Dottor Eggman. Data la scarsa qualit\u00e0 del gioco dovuta alla fretta per la pubblicazione natalizia, egli ha soltanto due mosse, le quali non sfruttano a pieno le invenzioni e le code del personaggio: non pu\u00f2 pi\u00f9 usare le code per attaccare, ma solo per volare, e il suo unico metodo di attacco consiste nel lanciare bombe di Ring falsi ai nemici.\nIn \"Sonic Unleashed\" dopo aver assistito alla divisione della Terra in pi\u00f9 parti si reca ad Apotos per raccogliere dati a sufficienza a trovare una soluzione tuttavia qui viene attaccato da alcuni tirapiedi di Dark Gaia ma viene salvato da Sonic the Werehog. Dopo averlo riconosciuto si offre per aiutarlo accompagnando lui e l'amico Chip in giro per il mondo con il suo Tornado.\nAnni 2010.\nIn \"Sonic the Hedgehog 4 Episodio 1\", ambientato qualche tempo dopo \"Sonic &amp; Knuckles\", lascia che Sonic si prenda una piccola pausa dall'ultima avventura affrontata tuttavia la pace dura poco e il porcospino si vede costretto ad affrontare una nuova armata di Badnik creata dal Dr. Eggman e la volpe assister\u00e0 l'amico in segreto durante tutta l'avventura. Quando lo scienziato fugge presso E.G.G. Station Zone, Tails fornisce a Sonic un razzo per permettergli di seguire il nemico.\nIn \"Sonic Colours\" aiuta Sonic a salvare i Wisp dal Dr. Eggman.\nIn \"Sonic Generations\" aiuta a preparare la festa di compleanno di Sonic, una volta che questi fa il suo arrivo pronto a festeggiare assieme agli altri amici, fa la sua comparsa il Time Eater che risucchia tutti in una falla spazio temporale ma viene in seguito salvato a Green Hill Zone. Poco dopo far\u00e0 la conoscenza di Tails Classico e Sonic Classico, rispettive controparti del passato dei suddetti personaggi, con cui far\u00e0 amicizia e si alleer\u00e0 per sconfiggere i due Eggman.\nIn \"Sonic the Hedgehog 4 Episodio 2\", posto cronologicamente appena dopo \"Sonic the Hedgehog 4 Episodio 1\", si reca assieme a Sonic per investigare sul nuovo piano di Eggman che provvede di colpire il continente vicino. Dopo aver scoperto che questi vuole rendere Little Planet come fonte d'energia per il suo Death Egg mk.II, i due lo inseguono per fermarlo ma durante l'avventura verranno attaccati da Metal Sonic che tenta di sbarrargli la strada pi\u00f9 volte ma fallendo, riuscendo alla fine a sventare la minaccia.\nRiappare come personaggio secondario in \"Sonic Lost World\".\n\u00c8 un personaggio giocabile in \"Sonic Mania\", assieme ai suoi amici e alleati Sonic e Knuckles.\nIn \"Sonic Forces\" trova Sonic del passato dei primi giochi 16 bit bidimensionali, il quale lo salva dal mostro Chaos. I due in seguito si ritroveranno con i loro amici della resistenza per aiutarla a salvare il mondo dal diabolico Dr. Eggman.\nAltre apparizioni.\nAltre apparizioni secondarie del personaggio avvengono in \"Sonic Riders\", \"Sonic Rivals 2\", \"Mario &amp; Sonic ai Giochi Olimpici\", \"Sega Superstars Tennis\", \"\", \"Mario &amp; Sonic ai Giochi Olimpici Invernali\", \"Sonic &amp; SEGA All-Stars Racing\", \"Sonic Free Riders\", \"Mario &amp; Sonic ai Giochi Olimpici di Londra 2012\", \"Sonic Jump\" (nel remake del 2012), \"Sonic &amp; All-Stars Racing Transformed\", \"Sonic Dash\", \"Mario &amp; Sonic ai Giochi Olimpici Invernali di Sochi 2014\", \"Sonic Jump Fever\", \"Sonic Runners\", \"Mario &amp; Sonic ai Giochi Olimpici di Rio 2016\", \"SEGA Heroes\", \"Team Sonic Racing\" e \"Mario &amp; Sonic ai Giochi Olimpici di Tokyo 2020\" come giocabile.\nTails \u00e8 inoltre apparso nel remake del 2013 di \"Sonic the Hedgehog\" ed in quello del 2011 di \"Sonic the Hedgehog CD\" come personaggio sbloccabile ma in nessuno dei due titoli ha un ruolo attivo nelle rispettive trame.\nHa compiuto un cameo in \"Super Smash Bros. Brawl\" come adesivo e trofeo da collezionare, inoltre pu\u00f2 essere visto occasionalmente nel livello Green Hill Zone assieme a Knuckles e Silver mentre attraversa una collina a forma di giro della morte.\nUn contenuto scaricabile per il videogioco \"LittleBigPlanet\" rende disponibili alcuni costumi ispirati ai personaggi di \"Sonic\", tra questi vi \u00e8 Tails.\nAppare in \"LEGO Dimensions\" nel universo di Sonic come una delle tante missioni secondarie del gioco e quando Sonic guida il Tornado.\nIn \"Monster Super League\" \u00e8 apparso durante un evento speciale tenutosi nel luglio 2019 dove i giocatori avevano la possibilit\u00e0 di catturarlo ed in seguito utilizzarlo come astromostro nella propria squadra invece in \"Phantasy Star Online 2\" \u00e8 presente una statua raffigurante il personaggio.\nVersioni alternative.\nFumetti.\nNel manga \"Sonic the Hedgehog\" pubblicato da Shogakukan \u00e8 uno dei personaggi principali. Come per le sue altre incarnazioni, \u00e8 il compagno di avventure di Sonic e lo segue ovunque egli vada aiutandolo nelle numerose battaglie contro il Dr. Eggman, inoltre \u00e8 anche un buon amico di Nicky (alter ego di Sonic) e di Amy. Durante la sua introduzione sulla rivista \"CoroCoro Comic\" venne mostrato indossare degli occhiali da sole ed avere una macchina sportiva. In alcune occasioni si \u00e8 messo nei guai ma Sonic \u00e8 riuscito ogni volta a salvarlo nel momento del bisogno. Tails appare anche nella serie a fumetti mensile americana, \"Sonic the Hedgehog\", prodotta dalla Archie Comics. Qui \u00e8 pi\u00f9 grande rispetto alla serie di videogiochi tradizionale (ha 11 anni), ed \u00e8 affiancato da Rotor, un tricheco, genio informatico ideato solo per il noto fumetto e la serie animata \"Sonic\". Inoltre Tails \u00e8 protagonista di una sua omonima miniserie a fumetti, sempre della Archie, a lui dedicata come per l'amico Knuckles the Echidna. In seguito alla \"Super Genesis Wave\", un cambiamento spazio temporale avvenuto nell'universo di Sonic, Tails \u00e8 identico alla sua controparte presente nei videogiochi.\nTails \u00e8 apparso anche in \"Sonic the Comic\", quindicinale inglese, dove proviene da Nameless Zone, una regione apparentemente accessibile esclusivamente tramite un ordito spaziale. In questa realt\u00e0 viaggia ad Emerald Hill Zone credendo erroneamente che le sue strade fossero fatte di veri smeraldi. Una volta arrivato a Mobius fa amicizia con Sonic diventandone anche un prezioso alleato. Nonostante sia un tipo impacciato ha dimostrato in varie occasioni di essere molto pi\u00f9 forte di quanto possa apparire agli altri. La maggior parte delle sue avventure sono state in solitario, dove in alcune di queste occasioni ha fatto anche ritorno nella terra natia di Nameless Zone e Chemical Plant Zone. Nel corso del tempo ha affrontato numerosi antagonisti, tra cui il brutale Trogg, il robot psicotico Nutzan Bolt, il cacciatore di tesori Fleabyte e il gangster Max Gamble ma si \u00e8 fatto anche degli alleati come Errol Blackthorn, Morain e Sab. Dopo la sconfitta di Robotnik ha affrontato numerosi criminali, difendendo Casino Night Zone dai Badnik di Brutus ed \u00e8 stato scelto da Sonic per proteggere il pianeta quando questi \u00e8 partito per affrontare lo scienziato durante una storia.\nNel manga 4 koma \"Dash &amp; Spin: Chousoku Sonic\" \u00e8 protagonista di una serie di brevi storie comiche assieme a Sonic, Knuckles, Amy, Shadow, un Chao e il Dr. Eggman. Tails appare anche nel fumetto di \"Sonic X\", anch'esso mensile americano e pubblicato anche in Italia, dove ricopre un ruolo simile a quello dei videogiochi e dell'anime. Nell'adattamento manga di \"Sonic Colours\" aiuta l'amico Sonic ad investigare sul parco divertimenti creato dal Dr. Eggman. Nell'adattamento manga di \"Sonic Generations\" \u00e8 uno dei partecipanti alla festa di compleanno di Sonic.\nNella serie spin-off \"Sonic the Hedgehog\" edita da IDW Publishing, Tails \u00e8 il migliore amico e compagno di viaggio di Sonic. All'indomani di una guerra su vasta scala contro l'esercito del Dr. Eggman per conquistare il pianeta, i due amici scoprono un esercito di Badnik che diventa sempre pi\u00f9 organizzato ma sembra che dietro a tutto ci\u00f2 non ci sia dietro lo scienziato, cos\u00ec i due partono per indagare sulla faccenda.\nAnimazione.\nNella serie \"Sonic\" ha l'et\u00e0 di quattro anni e mezzo ed \u00e8 il fratello adottivo di Sonic che incontr\u00f2 quando era ancora un neonato e riusc\u00ec a convincerlo a restare con lui. Dato che Miles odiava il suo nome, Sonic lo soprannomin\u00f2 \"Tails\" (Scheggia nell'edizione italiana). Negli anni seguenti \u00e8 rimasto dalla parte di Sonic ed \u00e8 diventato un combattente della libert\u00e0 ed assieme a lui difende gli abitanti di Mobius dal Dr. Robotnik e dai suoi assistenti Scratch e Grounder. In questa versione \u00e8 molto innocente e ingenuo per via della giovane et\u00e0 e questo lo porta ad essere catturato facilmente dagli antagonisti, ma il porcospino blu riesce a trarlo in salvo in un modo o nell'altro. Nonostante non sia ancora molto intelligente si dimostra un genio della meccanica riuscendo a creare delle invenzioni incredibili.\nIn \"Sonic the Hedgehog SatAM\", Sonic lo considera un \"fratello maggiore\". Come nella serie precedente, scollegata da questa, nell'edizione italiana \u00e8 stato rinominato Scheggia. Durante la tirannia del Dr. Robotnik, viene lasciato spesso al sicuro da parte degli altri membri della squadra durante le missioni per via della sua giovane et\u00e0. Nonostante ci\u00f2 ha dimostrato numerose volte il suo desiderio di essere coinvolto nella lotta. Dopo aver salvato il gruppo in un'occasione, \u00e8 stato reso un membro ufficiale da Sally.\nNell'OAV \"Sonic the Hedgehog\", Tails vive su Planet Freedom dove \u00e8 uno dei difensori di Land of the Sky assieme all'amico Sonic con cui si impegna a proteggerla dal Dr. Eggman e dalle altre forze del male. Vive assieme al porcospino blu sulla loro isola privata. Un giorno i due vengono inaspettatamente convocati dallo scienziato per distruggere un robot noto come Black Eggman e salvare il mondo dalla distruzione totale. Tuttavia ci\u00f2 si rivela solo un trucco per ottenere cos\u00ec una copia dei dati di Sonic, i quali verranno poi immessi all'interno di Hyper Metal Sonic per ultimarlo ed attivarlo. Il piano funziona e Tails assieme ai suoi amici ed alleati aiuta in ogni modo il porcospino originale nel sconfiggere la nemesi e salvare cos\u00ec il pianeta.\nIn \"Sonic X\", il Dr. Eggman, venuto in possesso dei sette Smeraldi del Caos, crea con il Chaos Control una distorsione dimensionale, che catapulta Sonic e i suoi amici sulla Terra. Qui, il Dr. Eggman crea su un'isola la propria base, mentre Sonic finisce nella piscina di casa \"Thorndike\", dove viene aiutato, salvato ed ospitato. Qui, Tails diventa molto pi\u00f9 intraprendente, costruendo una nuova versione del Tornado: il Tornado X. Nella terza stagione, dopo sei anni dal salvataggio del mondo e dal ritorno a casa di Sonic e i suoi amici, Christopher Thorndike, ormai adulto, dopo anni di studio, individua la frequenza dello Smeraldo Gigante, il \"Master Emerald\", e viene teletrasportato nella dimensione di Sonic, ma, a causa della distorsione temporale, ritorner\u00e0 all'et\u00e0 di dodici anni. Cos\u00ec, per riportare a casa Chris, Sonic e i suoi amici dovranno trovare i sette Smeraldi del Caos e vedersela con i Metarex, il cui unico scopo \u00e8 conquistare e distruggere l'Universo. In questa seconda stagione di \"Sonic X\", Tails crea il Tifone Blu (\"Blue Typhoon\"), un'accessoriatissima astronave, armata di cannoni ed alimentata dallo Smeraldo Gigante (\"Master Emerald\"). Inoltre Tails si innamora di Cosmo, ultima della sua specie per a causa dello sterminio dei malvagi Metarex.\nIn \"Sonic Boom\" \u00e8 un pilota, specialista di gadget, stratega e la mente del Team Sonic, un gruppo di eroi che protegge Seaside Island e il resto del mondo dal Dr. Eggman e la sua legione di robot. Similmente alla sua controparte originale, \u00e8 l'amico fedele e compagno di tante avventure di Sonic, il cui sogno \u00e8 quello di costruire invenzioni che possano rendere la vita pi\u00f9 facile agli altri ma non sempre riesce nel suo benevolo intento. Tails \u00e8 apparso anche nella webserie d'animazione \"Sonic Mania Adventures\" sempre come grande amico ed alleato di Sonic. Qui fa il suo debutto nell'episodio 2 dove sta riparando l'aereo Tornado quando il porcospino arriva e gli consegna un dispositivo ideato da Eggman che permette di trovare gli Smeraldi del Caos tuttavia poco dopo sentono dei rumori provenienti dalla foresta. Sonic si precipita a vedere che sta succedendo e trova lo scienziato che sta scavando con un macchinario per recuperare una delle suddette gemme ma l'eroe ne uscir\u00e0 sconfitto, cos\u00ec verr\u00e0 aiutato dalla giovane volpe a sgominare la minaccia. Fa ritorno nell'episodio 5 in cui assieme a Sonic si reca alla base di Eggman per sconfiggerlo, qui troveranno anche Mighty e Ray ad aiutarli contro Metal Sonic ma infine quest'ultimo verr\u00e0 sconfitto assieme al suo creatore da Knuckles, sopraggiunto per recuperare il Master Emerald.\nFilm.\nNel film live-action, Tails appare, in cameo, nella scena finale a met\u00e0 dei titoli di coda, dove arriva sulla Terra in cerca del suo amico Sonic. Il personaggio sar\u00e0 presente anche nel seguito della pellicola dove aiuter\u00e0 l'amico Sonic.\nAccoglienza.\nTails \u00e8 uno dei personaggi pi\u00f9 popolari della serie, difatti arriv\u00f2 al terzo posto in un sondaggio ufficiale di popolarit\u00e0 giapponese nel 2006. Un recensore di GameSource trov\u00f2 tutti i personaggi presenti in \"Sonic Rivals 2\", tra cui Tails, come ben caratterizzati e validissimi in ogni aspetto."}
{"id": "263984", "revid": "913245", "url": "https://it.wikipedia.org/wiki?curid=263984", "title": "Andrea Bettinelli", "text": "Biografia.\nSi allena a Caravaggio sotto la guida di Orlando Motta e Pierangelo Maroni. Ha ottenuto il primo importante risultato a livello internazionale nel 2002, qualificandosi per la finale terminata con il nono posto ai Campionati europei di Monaco di Baviera.\nHa partecipato ai Campionati del mondo di atletica leggera di Parigi nel 2003 (19\u00ba), di Helsinki nel 2005 (16\u00ba), di Osaka nel 2007 (16\u00ba), ai campionati del mondo indoor di Birmingham nel 2003 (9\u00ba) e di Budapest nel 2004 (16\u00ba), ma arrivando sempre ad un passo dalle finali. Agli europei indoor di Madrid nel 2005 si \u00e8 classificato 6\u00ba. Agli Europei di atletica leggera indoor 2007 di Birmingham si \u00e8 classificato 5\u00ba.\nIl suo record personale indoor \u00e8 230 cm, stabilito nel 2002 a Genova durante i Campionati italiani che gli ha valso il record italiano indoor. Il suo record outdoor \u00e8 di 231\u00a0cm stabilito a Rieti nel 2003 nel corso dei Campionati italiani.\nHa vinto il titolo italiano assoluto nel 2003 e i titoli indoor nel 2003, nel 2004 e nel 2007. Ha vinto la Coppa Europa 1st League a Milano nel 2007 con 2,30."}
{"id": "263986", "revid": "765341", "url": "https://it.wikipedia.org/wiki?curid=263986", "title": "Agricoltura intensiva", "text": "L'agricoltura intensiva \u00e8 un tipo di agricoltura che si propone di sfruttare al massimo la capacit\u00e0 produttiva del terreno.\nDescrizione.\nAlle origini, la coltura intensiva si basava sulla fertilit\u00e0 di alcuni suoli, associata a climi favorevoli, acqua per l'irrigazione e manodopera per la raccolta il che rendeva possibile ottenere elevate rese. Un esempio classico di coltura intensiva di questo tipo si \u00e8 avuto nei tempi degli antichi Egizi nella valle del Nilo.\nL'affermazione generalizzata della agricoltura intensiva si ha definitivamente solo nell'Inghilterra del XVII secolo con la nascita delle aziende agrarie capitalistiche durante la rivoluzione agricola e da l\u00ec prese piede anche nelle altre nazioni europee.\nNell'agricoltura intensiva moderna il maggiore sfruttamento \u00e8 dato dall'utilizzo di innovazioni tecnologiche, di fertilizzanti e antiparassitari chimici, nonch\u00e9 di macchinari adatti a rendere pi\u00f9 rapidi i processi di lavorazione."}
{"id": "263987", "revid": "125609750", "url": "https://it.wikipedia.org/wiki?curid=263987", "title": "Giardini pubblici di Reggio Emilia", "text": "I giardini pubblici di Reggio Emilia (conosciuto anche come Parco del Popolo) sono un parco, situato nel centro storico del capoluogo reggiano, nell'area in cui un tempo sorgeva l'antica Cittadella. Il complesso ducale, originario del XIV secolo, venne demolito nel 1848 e nell'area venne impiantato un parco di ispirazione neoclassica, con una disposizione regolare di vialetti.\nIl parco, realizzato nel 1864 su progetto di Giuseppe Balzaretto ed ampliato nel 1928, \u00e8 ornato di numerose fontane e statue, alcune delle quali tratte dal parco della reggia di Rivalta, demolita alla fine del XVIII secolo. Fra gli esemplari arborei pi\u00f9 importanti vi sono alcuni cedri del Libano centenari.\nStoria.\nNella seconda met\u00e0 dell'Ottocento l'area che ospitava la Cittadella fortificata venne trasformata in ippodromo e quindi in giardino pubblico. Subito dopo l'abbattimento della fortezza la zona inizi\u00f2 ad essere adibita a \"luogo delle memorie\" in cui vennero inseriti monumenti e sculture celebrative, come la fontana dedicata all'abate Ferrari Bonini, realizzata nel 1885. Nel corso dei decenni quest'area si deline\u00f2 come un \"giardino delle rimembranze\", processo che si concluse solo negli anni trenta del XX secolo.\nLa nascita dei Giardini Pubblici fu influenzata dalla costruzione del Teatro Municipale: infatti la progettazione del parco divent\u00f2 essenziale per riempire il vuoto lasciato dalla demolizione della Cittadella. Per il giardino venne scelta una sistemazione di tipo neoclassico, o giardino all'italiana, con una disposizione regolare dei viali e delle aree verdi, su progetto di Giuseppe Balzaretto. Numerose sculture furono posizionate al suo interno, tra cui le quattro stagioni, precedentemente situate nella villa ducale di Rivalta, la fontana celebrativa, i monumenti dedicati ai principali artisti reggiani, tra cui Ludovico Ariosto e Maria Melato, e l'altare dei Concordi, sistemato durante il ventennio fascista.\nL'ippodromo.\nLa prima riqualificazione dello spazio precedentemente occupato dalla Cittadella prevedeva la costruzione di una pista per gare ippiche, costituita da un percorso circolare delimitato da un viale per il passeggio. Ai tempi dell'Ippodromo anche i Giardini circostanti avevano una conformazione molto diversa dall'attuale, essendo costituiti da una serie di aiuole squadrate disposte intorno alla pista e che formavano un disegno a stella. Le prime gare con i cavalli si tennero verso il 1870 e furono accolte con entusiasmo dai reggiani. Le pi\u00f9 importanti competizioni ippiche ai Giardini erano affiancate da altri eventi, come fiere, mostre e spettacoli teatrali che richiamavano a Reggio migliaia di persone. A una di queste gare partecip\u00f2, nel 1873, anche un membro della casata Savoia-Carignano che, battuto da un fantino reggiano, riusc\u00ec ad aggiudicarsi solo il secondo posto.\nL'Ippodromo nei Giardini ebbe per\u00f2 vita breve e gi\u00e0 nei primi anni del Novecento venne spostato in un'altra zona della citt\u00e0, mentre la pista continu\u00f2 ad essere utilizzata come percorso per i ciclisti. L'Ippodromo venne poi trasferito fuori dal centro e collocato nella zona del Mirabello, dove la pista e gli spalti vennero ricostruiti. Dopo vent'anni quell'area sportiva inizi\u00f2 ad essere utilizzata per l'attivit\u00e0 calcistica e l'Ippodromo venne di nuovo trasferito in zona Ospizio, per poi essere demolito e sostituito dall'aeroporto. Attorno all'Ippodromo era poi stati collocati altri campi sportivi per calcio, pallavolo e tennis, una piscina e una pista d'atletica.\nMonumenti.\nTomba dei Concordi.\nLa tomba dei Concordi \u00e8 un importante reperto di epoca romana rinvenuto a Boretto nel 1929 e successivamente trasportato a Reggio Emilia per volere delle autorit\u00e0 fasciste. La tomba dei Concordi \u00e8 un imponente monumento funerario edificato, quasi duemila anni fa, da un'importante famiglia che viveva nella zona di Brixellum. La struttura del monumento \u00e8 detta \"a recinto\". Tra i fregi presenti possiamo notare un fregio orizzontale con scene di caccia, due \"amorini\" che spengono una fiaccola premendola verso terra e un bassorilievo che presenta la personificazione delle quattro stagioni.\nMonumento ai caduti.\nNel 1927 venne eretto un solenne e imponente monumento per ricordare i caduti della prima guerra mondiale, posto all'ingresso dei Giardini Pubblici. Per la realizzazione di questa opera venne indetto un concorso tra gli artisti reggiani. Nei progetti iniziali il monumento doveva essere collocato in piazza del Duomo ma, vista la maestosit\u00e0 dell'opera vincitrice, l'amministrazione comunale pens\u00f2 di sistemarla nella posizione attuale. L'opera \u00e8 di Alberto Bazzoni giovane scultore specializzato nei monumenti ai caduti, molto attivo in Emilia che in seguito si trasfer\u00ec tra Milano e Parigi. Il monumento ha una base in granito, che misura sedici metri, per un'altezza di quindici metri. Sui lati maggiori vi sono due grandi statue in bronzo, raffiguranti un soldato e la Vittoria alata. Nella parte superiore \u00e8 ornata da bassorilievi in bronzo, raffiguranti le tre Parche, un soldato morente sorretto da una figura femminile, una scena di lavoro nei campi e altre figure di soldati.\nAltre statue e fontane.\nNel corso dei decenni, mentre l'area dell'ex Cittadella iniziava sempre di pi\u00f9 a trasformarsi in giardino, il parco venne arricchito da sculture, steli, monumenti e fontane di epoche diverse, alcune realizzate appositamente per il parco altre provenienti da altre parti della citt\u00e0. Gran parte del patrimonio statuario presente nei Giardini fu collocato durante l'epoca fascista. Sempre durante il ventennio vennero collocate le statue allegoriche delle quattro stagioni provenienti dalla villa ducale di Rivalta, restaurate per l'occasione. Prima di giungere ai Giardini queste quattro statue erano state collocate lungo l'attuale viale Umberto I. All'inizio del Novecento vennero inserite nel parco diverse sculture donate dai coniugi Parmeggiani, come la fontana con l'elefante, il pescatore di granchi e il Cupido che spezza l'arco; sfortunatamente alcune di queste sculture sono andate distrutte nel corso degli anni o sono andate perdute.\nLe altre opere presenti nel parco aggiunte negli anni cinquanta, rappresentano i grandi intellettuali reggiani: Ludovico Ariosto, Maria Melato, Matteo Maria Boiardo, Antonio Fontanesi e Antonio Allegri detto il Correggio."}
{"id": "263989", "revid": "1543377", "url": "https://it.wikipedia.org/wiki?curid=263989", "title": "Progetto Tom-Tom", "text": "Il progetto Tom Tom era un programma sviluppato dalla USAF (United States Air Force) durante gli anni cinquanta per testare la fattibilit\u00e0 di impiegare un cacciabombardiere Republic F-84 Thunderjet come caccia parassita a bordo di un bombardiere intercontinentale. Venne sviluppato contemporaneamente al progetto FICON e si distingueva da esso in quanto molto pi\u00f9 azzardato: prevedeva infatti che i caccia si agganciassero in volo alle estremit\u00e0 alari del bombardiere che faceva da aereo madre.\nLe prime prove di questa configurazione avvennero con un bombardiere Boeing B-29 (numero di serie 44-62093), analogo a quello gi\u00e0 utilizzato nell'ambito del programma relativo al McDonnell XF-85 Goblin, e due Republic EF-84B Thunderjet (numeri di serie 46-0641 and 46-0661). I caccia si sarebbero agganciati all'aereo madre utilizzando giunti flessibili montati sulle rispettive estremit\u00e0 alari. In tal modo i velivoli sarebbero stati \"rimorchiati\" dal bombardiere in modo da poter cos\u00ec estendere il loro raggio d'azione. A differenza degli altri progetti tentati dall'USAF in tema di caccia parassiti, i velivoli del \"sistema Tom Tom\" avrebbero compiuto le manovre di decollo e atterraggio indipendentemente l'uno dall'altro per poi agganciarsi in volo. Ovviamente i piloti dei caccia non avrebbero potuto abbandonare i loro velivoli durante il volo, e avrebbero dovuto comunque assecondare le manovre dell'aereo madre, non essendo stati sviluppati sistemi di controllo automatico. Al di l\u00e0 delle difficolt\u00e0 intrinseche superiori a quelle dei progetti sviluppati parallelamente, il sistema Tom Tom si rivel\u00f2 subito molto pericoloso a causa dei forti vortici alle estremit\u00e0 alari del bombardiere madre, che causavano violenti rollii ai caccia in avvicinamento. Sebbene furono tentate con successo manovre di aggancio e sgancio, i tre velivoli impiegati nelle prove precipitarono il 24 aprile 1953 con la perdita dei tre equipaggi.\nPoich\u00e9 analoghi test venivano svolti parallelamente con un Convair RB-36F (numero di serie 49-2707) come aereo madre l'incidente del 24 aprile non caus\u00f2 l'immediata terminazione del progetto. Infatti i test con il bombardiere Convair (precedentemente utilizzato nel programma FICON) e due F-84F Thunderflash (numeri di serie 51-1848 e 51-1849) proseguirono ancora per qualche mese. In questo progetto, iniziato nel 1952, il sistema di aggancio era leggermente diverso impiegando morse e braccia articolate. Per la precisione le ali dei caccia erano dotati di morse, mentre le estremit\u00e0 alari del bombardiere di un gancio. Sebbene fossero stati compiuti con successo prove di sgancio e recupero, anche dopo la tragedia del 24 aprile, i vortici e le turbolenza alle estremit\u00e0 alari rappresentavano un problema insormontabile, ed un rischio troppo alto per gli equipaggi. Il programma Tom Tom venne quindi cancellato nella seconda met\u00e0 del 1953. I velivoli impiegati furono riconvertiti alle rispettive versioni di serie."}
{"id": "264000", "revid": "1272592", "url": "https://it.wikipedia.org/wiki?curid=264000", "title": "Girodivite", "text": "Girodivite \u00e8 un quotidiano online Italiano nato nel 1994 come supplemento a \"I Siciliani\" (CT) di Pippo Fava e Riccardo Orioles. Fondato da Sergio Failla, Massimo Riera, e da un gruppo di ragazzi di Lentini (SR), \u00e8 uscito come mensile cartaceo fino al 1997.\nIl gruppo di Lentini ha aderito alla \"holding dei poveracci\", alla quale aderirono in quel periodo, altre 6-7 testate, uscite spesso per pochi mesi, nell'arco di un anno, fra il 1993 e il 1994. \u00abIl Corvo\u00bb, edito a San Giovanni La Punta, che ebbe un certo successo giungendo alla distribuzione nelle edicole; \u00abScordia Informalagente\u00bb, portato avanti da Salvatore Agnello, che usc\u00ec con un paio di numeri; \u00abIcaro\u00bb giornale di Biancavilla fondato da Davide Sangiorgio; \u00abFendinebbia\u00bb di Enna. \u00abParole Contro\u00bb.\nDal dicembre 1994 Girodivite \u00e8 sul web, tra le testate locali italiane la prima a rivolgersi al nuovo mezzo di comunicazione. Dal 1998 \u00e8 pubblicato solo sul web.\nLa caratteristica di Girodivite \u00e8 quella di essere una testata giornalistica che vuol fare informazione dalle \"citt\u00e0 invisibili\" dell'Italia, con particolar riferimento per le citt\u00e0 siciliane e per i problemi del sottosviluppo e delle mafie.\nAttorno al 2000 si \u00e8 organizzato in network, avviando diversi progetti paralleli: \"Antenati\" storia della letteratura europea online a carattere \"open content\"; \"Sherazade\" rivista di storia delle donne; \"Bancarella\" recensione di libri economici; \"Zerobook\" rivista di recensione.\nDal 2003 esce sul web come settimanale, e come cartaceo una volta l'anno. Girodivite pubblica i suoi contenuti con una licenza Creative Commons Attribution-NonCommercial-ShareAlike 2.5, e aderisce all'idea di web collaborativo, non profit."}
{"id": "264001", "revid": "161374", "url": "https://it.wikipedia.org/wiki?curid=264001", "title": "Capo dello Stato", "text": ""}
{"id": "264002", "revid": "78273", "url": "https://it.wikipedia.org/wiki?curid=264002", "title": "Cappella di Notre Dame du Haut", "text": ""}
{"id": "264004", "revid": "293377", "url": "https://it.wikipedia.org/wiki?curid=264004", "title": "Sergio Clerici", "text": "Soprannominato \"el Gringo\", proveniente dalla Portuguesa Santista, venne ingaggiato nel 1960 dal , squadra con la quale milit\u00f2 fino al 1966, vincendo il titolo di capocannoniere nel 1964-65, per poi indossare le maglie di , , , e , collezionando 336 presenze in Serie A con 103 gol realizzati.\nCarriera.\nGiocatore.\nIngaggiato dal nella stagione 1960-1961, milit\u00f2 per due anni in Serie A senza brillare (2 gol il primo anno, solo 1 il secondo in 30 partite complessive), prima di scendere in Serie B. Nel campionato cadetto continu\u00f2 a deludere la prima stagione (5 gol in 28 partite), ma si svegli\u00f2 negli anni successivi, 10 gol, poi 20 e infine 17; in quest'ultima occasione ottenne anche la promozione in Serie A.\nDi nuovo nella massima serie, dopo un'altra stagione a Lecco cambi\u00f2 maglia approdando al , chiamato a sostituire Harald Nielsen, ma non riusc\u00ec a sfondare. Nemmeno al e alla le cose andarono meglio, finch\u00e9 non approd\u00f2 al dove visse due anni ad alto livello, per poi tornare a Bologna (come contropartita, unitamente alla compropriet\u00e0 di Rosario Rampanti, per il trasferimento in Campania di Giuseppe Savoldi) e chiudere con una stagione sottotono nella .\nFu protagonista, suo malgrado, dello scandalo \"della telefonata\" al termine della stagione 1973-1974, quando il chiese l'apertura di un'indagine federale a carico del presidente del Verona, in seguito ad una telefonata che quest'ultimo aveva fatto al suo ex centravanti; il successivo processo sportivo si concluse con la retrocessione dei veneti in Serie B.\nDopo il ritiro di Jos\u00e9 Altafini, Nen\u00e9 e Sormani (il primo e il terzo comunque naturalizzati italiani) nel 1976, nelle stagioni 1976-1977 e 1977-1978 fu l'ultimo giocatore straniero a militare nel campionato italiano dopo la \"chiusura\" ai giocatori stranieri del 1966, e prima della riapertura del 1980. \u00c8 inoltre il calciatore straniero ad aver militato in pi\u00f9 formazioni in Serie A, ben sette.\nLasciata l'Italia si trasferisce in Canada per giocare nella Canadian National Soccer League in forza ai Castors di Montr\u00e9al, ottenendo il titolo di capocannoniere nella stagione 1978 e la vittoria del torneo.\nAllenatore.\nAl termine la carriera di calciatore torn\u00f2 in Brasile dove allen\u00f2 per un paio di stagioni il ."}
{"id": "264008", "revid": "21880", "url": "https://it.wikipedia.org/wiki?curid=264008", "title": "Limone (agrume)", "text": ""}
{"id": "264009", "revid": "729019", "url": "https://it.wikipedia.org/wiki?curid=264009", "title": "Battaglia di Staffarda", "text": "La battaglia di Staffarda fu uno degli eventi pi\u00f9 sanguinosi del conflitto che Luigi XIV inizi\u00f2 contro Vittorio Amedeo II.\nIl 1690 era il terzo anno della guerra dei nove anni. Il duca Vittorio Amedeo disponeva di soli 8.000 uomini in armi. Il Re Sole chiese che 2.000 fanti e tre reggimenti di dragoni di Vittorio Amedeo fossero inviati nei Paesi Bassi o alternativamente contro gli Spagnoli di Milano e che le fortezze di Verrua e Torino venissero occupate dai Francesi, altrimenti \u00abil duca sar\u00e0 punito in modo da ricordarsene per tutta la vita\u00bb. Vittorio Amedeo offr\u00ec allora la sua alleanza alla Lega di Augusta purch\u00e9 gli venisse assicurato l'abbattimento delle mura di Casale.\nVittorio Amedeo II stava attendendo l'arrivo di cinquemila imperiali ma quando gli fu riferito che l'ammontare effettivo delle truppe del Catinat era di soli 12.000 uomini, pens\u00f2 di poterle affrontare con le proprie forze e i diecimila spagnoli.\nL'esperto generale, principe Eugenio di Savoia, come anche il marchese di Louvigny, comandante delle truppe spagnole, erano invece di parere contrario. Ma Vittorio Amedeo, seguendo il suo giovanile entusiasmo, attacc\u00f2 immediatamente.\nIl terreno era acquitrinoso e malsano. Vittorio Amedeo volle schierare le sue truppe su due linee, appoggiando l'ala destra ad un terreno paludoso e quella sinistra al fiume Po. Il centro delle truppe era costituito dal fior fiore della cavalleria spagnola e piemontese. Infine vennero occupate le cascine intorno a Staffarda, ma non venne giudicato importante appropriarsi anche di una vecchia diga, posizione importante per poter colpire il fianco francese, mentre fu lasciato, tra una cascina e l'altra, troppo spazio vuoto, che avrebbe permesso al Catinat d'incunearsi tra le file piemontesi.\nIl Catinat ordin\u00f2 ai suoi dragoni di travolgere le truppe poste a difesa delle cascine: i piemontesi vennero intimoriti dall'avanzata nemica e dovettero ritirarsi. Vittorio Amedeo fatic\u00f2 non poco per riprendere le postazioni originarie, ma ormai il generale di San Silvestre era riuscito ad incunearsi al centro del campo di battaglia e la sorte dello scontro appariva segnata.\nMentre ci\u00f2 avveniva, Catinat ordin\u00f2 alla seconda linea di avanzare: l'impatto fu tale che il fronte sabaudo si disperse e Vittorio Amedeo dovette ordinare la ritirata.\nLa ritirata dell'esercito sabaudo fu coperta dalle Guardie e dai Carabinieri di Savoia, mentre il grosso ripieg\u00f2 su Carignano e Moncalieri.\nPiemontesi e Spagnoli ebbero 2.800 morti, 1.200 prigionieri, 2.700 feriti e persero 11 cannoni su 12; il Catinat ebbe 2.000 morti. Approfittando del successo, il Catinat occup\u00f2 Savigliano e Saluzzo e distrusse Ceresole."}
{"id": "264013", "revid": "108395373", "url": "https://it.wikipedia.org/wiki?curid=264013", "title": "Primo scandalo dei petroli", "text": "Il primo scandalo dei petroli fu un caso politico-finanziario scoppiato negli anni settanta in Italia.\nStoria.\nIl 13 febbraio 1974 i segretari amministrativi dei partiti di governo (DC, PSI, PSDI, PRI) furono indagati dalla magistratura genovese per aver ricevuto fondi dall'Enel (compagnia elettrica di stato) e dalle compagnie petrolifere, per una politica energetica contraria alle centrali nucleari: secondo il giudice Mario Almerighi, la tangente era del 5 per cento sui vantaggi derivanti ai petrolieri dall'approvazione di quelle leggi; era dunque direttamente conseguente agli effetti dei vari provvedimenti legislativi e non una tangente su contratti, su forniture. Quel cinque per cento veniva ripartito, in proporzione al rispettivo peso politico, tra tutti i partiti di governo.\nIl IV Governo Rumor si dimette il 2 marzo 1974, con il ritiro di quella che per la prima volta il repubblicano Ugo La Malfa dichiara essere la \"delegazione\" del suo partito al Governo. Il rientro nella maggioranza, anche se non nel Governo, fu propiziato dall'adesione alla richiesta del PRI di riconoscere la necessit\u00e0 di sormontare il discredito determinato dallo scandalo petroli (che coinvolgeva pesantemente anche suoi esponenti, collegati con la principale azienda petrolifera ligure) con una legge sul finanziamento pubblico dei partiti.\nProposta da Flaminio Piccoli ed approvata in meno di un mese, la nuova legge (n. 195 del 1974) al suo interno previde la norma incriminatrice del finanziamento illecito dei partiti in ragione della quale le contestazioni penali per molti segretari amministrativi e tesorieri di partiti di maggioranza furono derubricate.\nLa Commissione parlamentare per i procedimenti di accusa si occup\u00f2 del caso e, l'8 marzo 1974, constat\u00f2 l'avvenuta prescrizione dei fatti contestati agli ex-ministri Giulio Andreotti e Mario Ferrari Aggradi (entrambi della DC); deliber\u00f2 l'archiviazione degli atti a carico di Giacinto Bosco (DC) e Luigi Preti (PSDI) e apr\u00ec un'indagine sull'operato degli ex-ministri Mauro Ferri (PSDI) e Athos Valsecchi (DC). Cinque anni dopo, il 24 gennaio 1979, la commissione inquirente si pronunci\u00f2 in senso assolutorio nei confronti degli ultimi due ex-ministri coinvolti, non riscontrando a loro carico elementi di reato; la relazione del senatore Nicola Lapenta fu trasmessa il 9 febbraio successivo\nal Parlamento che, nei termini previsti dal regolamento, non produsse le firme necessarie per la messa in stato d'accusa degli ex-ministri inquisiti."}
{"id": "264020", "revid": "1762097", "url": "https://it.wikipedia.org/wiki?curid=264020", "title": "Joni Mitchell", "text": "Dopo una gavetta tra caf\u00e9 canadesi e locali statunitensi nei quali germogliava e veniva alla luce una nuova generazione di musicisti folk, Joni Mitchell ottenne il successo commerciale alla fine degli anni sessanta, definendo uno stile che far\u00e0 epoca e sar\u00e0 fonte d'ispirazione per tutte le cantautrici dei decenni successivi. Il suo impatto sul cantautorato al femminile, di cui \u00e8 considerata una delle grandi capostipiti assieme a Carole King e Laura Nyro, \u00e8 paragonabile a quello di artisti come Neil Young e Eric Andersen su quello dei colleghi uomini. Col passare del tempo, il folk verr\u00e0 sempre pi\u00f9 relegato al passato per dare spazio a nuove sonorit\u00e0 vicine al blues e al jazz che la porteranno a collaborazioni prestigiose con artisti come Metheny, Pastorius, Hancock, Brecker e Mingus.\nJoni Mitchell non \u00e8 solo nota per la sua musica sofisticata e i suoi testi estremamente ricercati e poetici, ma anche per la sua passione e talento per le arti pittoriche. \u00c8 lei stessa infatti a dire: \"Sono prima di tutto una pittrice, poi una musicista...\". Cura personalmente la grafica e le copertine dei propri album, utilizzando la maggior parte delle volte quadri, ma spesso anche elaborazioni fotografiche.\nBiografia.\nL'infanzia.\nNata a Fort Macleod da William Anderson e Myrtle McKee (lui pilota d'aviazione, lei insegnante elementare), Joni Mitchell si trasferisce con la famiglia a North Battleford nel Saskatchewan verso la fine della seconda guerra mondiale. All'et\u00e0 di nove anni si spostano nella piccola cittadina di Saskatoon, che Joni considerer\u00e0 al pari di una citt\u00e0 natale.\nIspirata da un suo giovane amico che la introduce all'ascolto di Schubert e Mozart, a sette anni comincia a prendere lezioni di pianoforte, ma l'anno dopo decide di interrompere lo studio perch\u00e9 l'insegnante si dimostra contraria al suo intento di comporre delle proprie melodie anzich\u00e9 suonare quelle dei grandi maestri.\nL'esperienza della poliomielite, contratta a nove anni, segna profondamente l'infanzia di Joni ed \u00e8 lei stessa a dire che \u00e8 stato questo evento a farle sviluppare uno spiccato senso artistico. Grazie al suo carattere determinato e alle premurose attenzioni della madre, Joni si riprende miracolosamente in breve tempo e ritorna alla sua vita a Saskatoon.\nAll'et\u00e0 di 12 anni incontra Arthur Kratzman, suo insegnante di inglese, che cambia in qualche modo il corso della sua vita. Joni aveva gi\u00e0 una spiccata passione per la pittura e mentre appende alcuni dei suoi quadri sulla parete della scuola il signor Kratzman le fa i suoi complimenti dicendole: \"Se sai dipingere con un pennello, sai anche dipingere con le parole\". Joni comincia cos\u00ec a scrivere poesie e tempo dopo acquista un ukulele per 36 dollari, non avendo i mezzi per comprare una vera chitarra, e comincia a suonare alle feste e in qualche locale di Saskatoon.\nDopo il liceo si iscrive all'Alberta College of Art a Calgary e comincia a esibirsi regolarmente in un locale chiamato \"The Depression in Calgary\". La scuola d'arte la delude: non trova quello che si aspettava, studia delle cose che lei ritiene inutili e poco interessanti. Nonostante in quel periodo la pittura rappresenti ancora la sua maggiore aspirazione, Joni lascia il college e si trasferisce a Toronto per diventare una cantante folk.\nGli inizi (1964 - 1968).\nA Toronto, Joni Mitchell (in questo periodo ancora Joan Anderson) cerca in tutti i modi di iscriversi al sindacato dei musicisti, ma le sue finanze sono ridotte all'osso e senza il tesserino molti locali si rifiutano di farla esibire. Cos\u00ec trova lavoro per i grandi magazzini Simpson-Sear per tutta la seconda met\u00e0 del 1964.\nToronto era in quegli anni il crocevia della musica folk canadese e non solo. Joni ha l'occasione di incontrare gli ancora sconosciuti Neil Young e Leonard Cohen e numerosi altri artisti che ruotano attorno alle decine di coffee house, fulcro del movimento folk.\nNel febbraio 1965 d\u00e0 alla luce una bambina, nata da una relazione con un ragazzo del college, e la situazione si fa critica: sola in una citt\u00e0 che non \u00e8 la sua, povera e con una bambina da mantenere. \u00c8 in questo periodo che avviene l'incontro con Chuck Mitchell che si innamora di Joni e le promette di riconoscere la bambina come sua figlia. Poche settimane dopo la nascita della bambina, Joni e Chuck si sposano, ma subito Chuck cambia idea sulla bambina e Joni si vede costretta ad affidarla in adozione. Nell'estate del 1965 i due si trasferiscono a Detroit.\nJoni e Chuck Mitchell diventano un duo folk e incominciano ad esibirsi in coppia in numerosi locali acquistando sempre pi\u00f9 popolarit\u00e0, sino a diventare la coppia folk pi\u00f9 amata di Detroit. Nell'estate del 1966 Joni partecipa al \"Newport Folk Festival\" ottenendo alla fine dell'esibizione una standing ovation.\nIl matrimonio e il sodalizio artistico della coppia dura ben poco e agli inizi del 1967 Joni si trasferisce a New York alla ricerca del successo solista. Comincia a crearsi attorno alla sua figura un piccolo ma devoto gruppo di ammiratori e il suo talento come autrice \u00e8 sempre pi\u00f9 riconosciuto.\nJoni incontra Tom Rush che rimane piacevolmente colpito dai suoi testi e soprattutto dalla canzone \"Urge for Going\". Rush propone il pezzo a Judy Collins che per\u00f2 declina l'offerta e decide quindi di registrarlo lui stesso. Solo quando viene registrata dal cantante country George Hamilton IV, la canzone diventa una hit. Il crescente interesse verso le doti di Joni Mitchell porta numerosi cantanti come Buffy Sainte-Marie, Dave Van Ronk e Judy Collins a incidere i suoi pezzi trasformandoli cos\u00ec in successi nazionali.\nIl successo (1968 - 1970).\nNel quartiere degli artisti di Chelsea a New York, dove prende residenza, incontra Elliot Roberts che diviene presto il suo manager e la inserisce nel circuito degli artisti e dei locali pi\u00f9 frequentati. Durante un'esibizione in Florida nasce la relazione sentimentale con David Crosby, ex Byrds. Crosby convince la Reprise Records affinch\u00e9 Joni possa registrare un album totalmente acustico.\nNel marzo 1968 esce il primo album solista di Joni Mitchell: \"Song to a Seagull\" (a volte noto semplicemente come \"Joni Mitchell\"). Intanto David Crosby promuove in qualsiasi maniera l'album e la cantante, presentandola ai suoi amici di Hollywood e introducendola nei locali pi\u00f9 alla moda e in vista del paese. Il passaparola \u00e8 veloce e il nome di Joni Mitchell si comincia a sentire alla radio o a leggere sulle riviste. Il successo, sia da parte della critica che del caloroso pubblico, arriva con le esibizioni al Troubadour di Los Angeles, alla Royal Festival Hall di Londra e al Miami Pop Festival.\nAd aggiungere notoriet\u00e0 arriva nel dicembre 1968 la versione di Judy Collins di \"Both Sides Now\" scritta da Joni, che diventa una hit. Per la novella star Joni Mitchell arrivano i primi incassi, frutto delle vendite del primo album e dei diritti d'autore sulle sue canzoni interpretate da altri.\nNell'aprile 1969 la Reprise Records pubblica il secondo album: \"Clouds\", nel quale Joni si riappropria delle canzoni date in prestito ad altri (soprattutto \"Both Sides Now\" e \"Chelsea Morning\"). Come per il primo album, le critiche e le reazioni del pubblico sono positive e il concerto tenuto alla Carnegie Hall sancisce definitivamente la posizione di successo e rispetto conquistata da Joni Mitchell.\nDopo aver accantonato il progetto per un album dal vivo, Joni si trasferisce a Laurel Canyon, Los Angeles con Graham Nash che aveva conosciuto tramite David Crosby. La coppia acquista una piccola casa che in seguito verr\u00e0 teneramente descritta in \"Our House\" di Crosby, Stills, Nash and Young.\nDopo varie apparizioni televisive Joni programma la sua presenza al grande festival di Woodstock, celebrazione dell'amore e della pace. Ma dopo aver visto alla televisione le immagini del traffico sulla strada verso Woodstock, Elliot Roberts le consiglia di non andare, poich\u00e9 il giorno dopo Joni avrebbe dovuto essere presente al celebre programma televisivo \"Dick Cavett Show\".\nNon essere stata a Woodstock non le impedisce di comporre e scrivere la canzone che meglio di tutte rappresenta lo spirito di quell'epocale evento. La canzone \"Woodstock\" diventa un vero e proprio simbolo: le immagini di amore a pace, di aerei da guerra che si trasformano in farfalle e l'esigenza di \"fare ritorno al giardino\" (\"And we've got to get ourselves / Back to the garden\") dipingono alla perfezione l'evento, malgrado non vi avesse preso parte.\nNel marzo 1970 Joni ottiene un Grammy per la \"Miglior performance folk\" del 1969 con l'album \"Clouds\". Immediatamente dopo la Reprise pubblica il suo terzo album: \"Ladies of the Canyon\" che le frutta ben presto il primo disco d'oro. L'album contiene alcuni tra i brani pi\u00f9 popolari del periodo folk della Mitchell come \"Woodstock\", \"Big Yellow Taxi\" e \"The Circle Game\".\n\"Blue\" (1971 - 1973).\nParlando di questo periodo Joni Mitchell afferma: \u00abEro isolata e cominciavo a sentirmi come un uccellino in una gabbia dorata. Non avevo occasione di incontrare le persone. Il successo pu\u00f2 emarginarti in tante maniere.\u00bb\nIn un suo viaggio attraverso l'Europa tocca la Francia, la Spagna e la Grecia. Durante la sua permanenza sull'isola di Creta impara a suonare il dulcimer e immediatamente scrive alcune canzoni circa il suo vagabondare: \"Carey\" e \"California\".\nIn aprile Joni appare nei cori dell'album di Carole King \"Tapestry\" e anche nel singolo di James Taylor, \"You've Got a Friend\".\nIl giugno 1971 vede la pubblicazione del quarto album della Mitchell: \"Blue\". Le canzoni presenti in questo disco rappresentano la voglia dell'artista di liberarsi dell'immagine di icona hippie quale era diventata agli occhi del pubblico. Come ripetuto in molte interviste, voleva mostrarsi per quella che era veramente, quali emozioni provava. Per questa ragione \"Blue\" \u00e8 considerato uno dei primi album \"confessionali\".\nJoni Mitchell dice: \u00abIn quel periodo della mia vita non avevo difese personali, dunque difficilmente troverete una nota di falsit\u00e0 in quell'album.\u00bb \"Blue\" diventa un clamoroso successo di critica e pubblico per la sua particolarit\u00e0 e innovazione.\nNel lasciare la residenza di Laurel Canyon, Joni chiude un capitolo importante della sua vita lasciandosi alle spalle l'atteggiamento hippie e la vita in comunit\u00e0. Compra una propriet\u00e0 vicino alle acque della Columbia Britannica in Canada e per un periodo rimane ospite nella casa losangelina di David Geffen.\nVisto l'enorme successo di \"Blue\", decide di ritornare sul palco. Dopo un tour in coppia con Jackson Browne che tocca sia gli Stati Uniti che l'Europa, Joni d\u00e0 alcuni spettacoli di beneficenza in supporto del candidato Democratico alle presidenziali George McGovern.\nIl quinto album, \"For the Roses\", viene pubblicato (dalla Asylum Records) nell'ottobre 1972. Il singolo \"You Turn Me On, I'm a Radio\" rimase per alcune settimane nella Billboard chart. In fatto di stile musicale \"For the Roses\" rappresenta l'ennesima svolta: ai suoni tipicamente folk vengono incorporati degli arrangiamenti orchestrali sino ad allora estranei alla Mitchell, prendendo dunque una sfumatura pi\u00f9 pop e commerciale.\nIn questo modo Joni finalmente mette le cose in chiaro col pubblico, mostrandosi coi suoi difetti e i suoi pregi ed eliminando ogni artificio che la faceva sentire fasulla e a disagio.\nCelebrit\u00e0 (1974 - 1975).\nPer gran parte del 1973 Joni cerca dei musicisti capaci di suonare i suoi \"strani accordi\" e di capire i ritmi che vuole ottenere. Ingaggia gli L.A. Express, gruppo di Tommy Scott (col quale aveva gi\u00e0 collaborato per \"For the Roses\"), per le sessioni estive di registrazione che confluiranno nel celeberrimo album \"Court and Spark\". Il singolo \"Raised on Robbery\" viene pubblicato prima del Natale 1973 e il suono, radicalmente diverso rispetto alla produzione passata, sconvolge ed eccita gli animi.\n\"Court and Spark\" viene pubblicato nel gennaio 1974. Nell'opinione dei fan, Joni con questo lavoro si avvicina a sonorit\u00e0 pi\u00f9 pop senza per\u00f2 compromettersi. La canzone \"Help Me\" \u00e8 il primo e unico singolo a raggiungere la Top 10. L'album raggiunge la seconda posizione nella Billboard chart e rimane stabile per quattro settimane.\nNel febbraio 1974 comincia il tour promozionale che toccher\u00e0 Stati Uniti, Canada e Inghilterra, salutato da recensioni entusiastiche. Gli spettacoli del 14 e 17 agosto allo Universal Amphitheater di Los Angeles vengono registrati per un album live, che verr\u00e0 messo in commercio in novembre, col titolo \"Miles of Aisles\". Il successo di \"Miles of Aisles\" chiude un anno d'oro nella carriera di Joni Mitchell.\nAssieme al suo nuovo compagno, John Guerin (batterista degli L.A. Express), acquista una casa in stile spagnolo a Bel Air. Nel gennaio 1975 arrivano 4 nomination ai Grammy: ne vincer\u00e0 due.\nNella primavera 1975, Joni torna in studio per registrare delle versioni acustiche di alcuni brani scritti alla fine dell'ultimo tour. Dopo vari mesi la stessa band che l'aveva accompagnata in \"Court and Spark\" registra gli accompagnamenti per le canzoni. Nel novembre 1975 venne pubblicato sempre per la Asylum, il sesto album in studio: \"The Hissing of Summer Lawns\". L'album \u00e8 un ibrido che tocca molti generi come il folk, il jazz, il blues e il pop. La canzone \"The Jungle Line\", trionfo di sperimentazione per quell'epoca, comprendeva un primitivo esempio di campionamento del suono di alcuni tamburi suonati dalla popolazione indigena del Burundi.\nIl disco viene accolto abbastanza bene senza per\u00f2 l'entusiasmo dei precedenti. Joni aveva infatti smesso di comporre canzoni introspettive preferendo rivolgere la sua attenzione verso la societ\u00e0, operandone una tagliente critica. Alcune recensioni demoliscono l'album considerandolo un passo falso e questo ferisce l'artista. Anche la maggior parte dei fan rimane delusa e l'album vende pochissime copie. Nel gennaio 1976 parte il tour di supporto a \"The Hissing of Summer Lawns\", ancora una volta con l'accompagnamento degli L.A. Express.\nL'avvicinamento al jazz (1976 - 1977).\nIl rapporto con John Guerin termina, cos\u00ec come il tour, e Joni comincia a frequentare la casa sulla costa di Neil Young, sperando di vivere nuove esperienze e con una voglia crescente di viaggiare. Nella casa di Young arrivano due amici intenzionati ad attraversare in auto tutto il paese sino al Maine: Joni decide di unirsi a loro e una volta arrivata a destinazione ritorna indietro da sola. Joni Mitchell racconta: \"Scrivevo i brani mentre viaggiavo da sola in macchina attraverso gli Stati Uniti, per questo motivo non c'\u00e8 il pianoforte in queste canzoni.\"\nLe canzoni di cui parla Joni sono quelle che, assieme ad alcune gi\u00e0 presentate live nel 1976, andranno a formare l'album \"Hejira\". Joni registra l'album nell'estate 1976 con la band che l'accompagnava dal 1973, ma il suono che ottiene non la soddisfa pi\u00f9. Desiderava delle atmosfere che riflettessero lo spirito delle canzoni concepite \"on the road\".\nDopo aver terminato le registrazioni dei nove brani che compongono \"Hejira\", un amico le presenta un giovane e talentuoso bassista, Jaco Pastorius. Joni entra immediatamente in sintonia con il suo peculiare stile: per anni era andata alla ricerca di un suono simile e sentire Pastorius suonare \u00e8 l'avverarsi di un sogno. Il basso di Jaco viene sovrainciso su quattro delle nove canzoni di \"Hejira\", e l'album viene pubblicato il 22 novembre.\nPochi giorni dopo i componenti di The Band danno inizio al loro concerto d'addio e Joni Mitchell partecipa all'evento, assieme a Bob Dylan, Van Morrison, Neil Young, Eric Clapton e altri artisti di spicco. Il tutto viene registrato dall'abile cinepresa di Martin Scorsese e dopo un anno e mezzo trasformato nel celebre film-documentario \"The Last Waltz\". In questa occasione Joni si esibisce cantando nei cori di \"Helpless\" di Neil Young e poi, accompagnata da The Band, suona \"Coyote\", \"Shadows and Light\" e \"Furry Sings the Blues\".\n\"Hejira\" viene salutato come un ritorno alla lucidit\u00e0 da parte della Mitchell, rassicurando cos\u00ec critica e pubblico. Il disco arriva alla tredicesima posizione della Billboard chart e diventa disco d'oro dopo solo tre settimane di vendita.\nNell'estate del 1977 Joni comincia a lavorare a quello che sar\u00e0 il suo unico doppio album in studio. Disposta a rischiare per portare a termine il contratto con l'Asylum, raggruppa alcune canzoni scartate dai precedenti progetti e le rielabora con la collaborazione della band che aveva partecipato ad \"Hejira\" (compreso Jaco Pastorius) con l'aggiunta del batterista Don Alias e il sassofonista Wayne Shorter. Pubblicato nel dicembre 1977 col titolo \"Don Juan's Reckless Daughter\", il lavoro \u00e8 un tripudio di sperimentalismo, improvvisazione jazz, ritmi tribali e melodie oniriche (da ricordare \"Paprika Plains\", un pezzo della durata di 17 minuti che ripercorre un sogno fatto dalla Mitchell). Ciononostante, il doppio LP riusc\u00ec a raggiungere la posizione 25 della Billboard chart e divenendo disco d'oro in tre mesi.\nAlcuni mesi dopo l'uscita di \"Don Juan's Reckless Daughter\", Joni viene contattata dal grande jazzista Charles Mingus, rimasto colpito dal suo coraggio artistico. Mingus desidera la sua collaborazione nell'interpretazione musicale dell'opera \"Quattro quartetti\" di T.S. Eliot. Questa richiesta di Mingus porter\u00e0 il decisivo cambiamento nella musica di Joni Mitchell, segnando ancora una volta una rottura col passato e con le aspettative del pubblico e della critica.\nPeriodo jazz (1978 - 1980).\nL'intenzione di Mingus era quella di riassumere il testo dell'opera di Eliot per poi comporre una partitura per orchestra, basso e chitarra. Joni avrebbe dovuto cantare alternandosi al narratore della storia. La Mitchell accetta inizialmente il progetto, ma desiste dopo aver letto l'opera; sarebbe stato pi\u00f9 semplice riassumere la Bibbia, dice. Dopo alcune settimane Mingus la contatta per dirle che ha composto, espressamente per lei, sei melodie (provvisoriamente intitolate da Mingus \"Joni I-VI\") per le quali avrebbe dovuto scrivere e cantare i testi.\nJoni accetta la sfida e si reca a New York, al Regency Hotel dove Mingus alloggia. Il jazzista, affetto da tempo dalla Sclerosi laterale amiotrofica che lo costringe su una sedia a rotelle, trascorre insieme alla Mitchell lunghi pomeriggi discutendo sulla musica che volevano ottenere. Joni segue poi Mingus e la moglie Sue in Messico, dove il maestro intende incontrare dei santoni che secondo lui potrebbero aiutarlo nella guarigione dalla terribile malattia.\nNel gennaio 1979, Mingus muore prima di vedere l'album completato, anche se aveva gi\u00e0 sentito e approvato tutti i testi scritti da Joni eccetto quello per \"God Must Be a Boogie Man\". Dopo aver rivisto le versioni definitive delle canzoni, Joni intraprende l'arduo compito di scegliere una band adatta ad eseguire quel particolare tipo di musica. Alla fine scarta l'idea di una band acustica, nonostante quello fosse il desiderio del compianto Mingus e si serve di una formazione comprendente: Herbie Hancock alle tastiere, Wayne Shorter al sassofono, Don Alias alle percussioni, Peter Erskine alla batteria e Jaco Pastorius al basso.\nAll'inizio del maggio 1979 Joni si esibisce assieme ad altri artisti di fronte al Campidoglio a Washington D.C. per un'iniziativa benefica contro l'uso indiscriminato dell'energia nucleare. Sempre a maggio lei e la band eseguono tutte le canzoni composte assieme a Mingus al \"UC Jazz Festival\" a Berkeley.\nIn giugno viene pubblicato l'album \"Mingus\" che debutta alla posizione 17 della Billboard chart, ma non ottiene praticamente alcun passaggio radiofonico. \"Mingus\" \u00e8 inoltre l'unico album della Mitchell a non aver venduto almeno mezzo milione di copie.\nNell'estate dello stesso anno Joni e la band (nella quale entrano Michael Brecker, Pat Metheny e Lyle Mays) iniziano il tour di supporto all'album \"Mingus\" che dura sei settimane e si conclude con cinque spettacoli al \"Greek Theater\" di Los Angeles. Queste esibizioni vengono registrate e filmate. A tour ultimato Joni passa circa un anno sui nastri dei concerti, creando un doppio album live e un film-concerto, entrambi intitolati \"Shadows and Light\". Il doppio album, pubblicato nel settembre 1980, comprende anche una cover di \"Why Do Fools Fall in Love\", vecchio successo di Frankie Lymon and the Teenagers.\n\"Shadows and Light\" \u00e8 un \"live\" epocale, che vede Joni Mitchell all'apice della forma e che regala momenti indimenticabili quali la performance di \"Goodbye Pork Pie Hat\", \"Amelia\", \"Dreamland\" e \"Coyote\".\nRitorno al pop (1981 - 1984).\nIl 5 febbraio 1981 a Toronto Joni viene inserita nella \"Canadian Music Hall of Fame\": a consegnarle il premio \u00e8 l'allora Primo Ministro canadese Pierre Trudeau. Poco dopo essere stata insignita di un riconoscimento cos\u00ec importante e speciale, Joni lascia Toronto per dirigersi verso i Caraibi in cerca di un po' di riposo e ispirazione per nuove canzoni.\nIl soggiorno caraibico, con la musica reggae che sente ovunque, influenza notevolmente il suo futuro progetto musicale. In questo periodo Joni scopre la musica dei Talking Heads e soprattutto quella dei Police, si innamora del ritmo e del suono creato da Sting e compagni. Una volta tornata negli Stati Uniti contatta Sting per una collaborazione, ma per gli impegni gi\u00e0 presi da entrambi il progetto sfuma. Non cessa per\u00f2 la sua voglia di creare un album ben supportato dalla sezione ritmica, dopo le melodie eteree e improvvisate degli album jazz precedenti; ora sente il bisogno di riportare ordine e logica. Comincia cos\u00ec la ricerca dei musicisti adatti a seguire il suo nuovo spirito.\nDopo aver registrato alcune delle canzoni composte nei Caraibi assieme a diversi musicisti, Joni trova quello che faceva al caso suo: il batterista Vinnie Colaiuta e il bassista Larry Klein il quale era anche un tecnico del suono. Klein diviene in poco tempo collega, amico e compagno e influenza grandemente il suono finale del nuovo album.\nNel novembre 1982 la nuova etichetta di David Geffen (fondatore della Asylum), la Geffen Records, pubblica l'undicesimo album in studio della Mitchell: \"Wild Things Run Fast\". L'album viene accolto come un ritorno al pop; il disco infatti presenta un suono fresco e contiene numerose canzoni ritmate. Nonostante ci\u00f2, l'album debutta solo al venticinquesimo posto della Billboard e il singolo \"You're So Square (Baby I Don't Care)\", cover di Elvis Presley, arranca solo sino alla posizione 47.\nIl 21 novembre 1982, la Mitchell sposa Larry Klein durante una cerimonia tenuta nella casa di Malib\u00f9 del suo manager Elliot Roberts.\nNel 1983 Joni intraprende quello che sar\u00e0 il suo tour pi\u00f9 lungo. Comincia il 4 marzo 1983 ad Osaka in Giappone, poi tocca l'Australia, Irlanda, Inghilterra, Belgio, Francia, Germania, Italia, Scandinavia e Danimarca. Dopo questa prima parte del tour Joni e la band (chiamato \"Refuge\") tornano negli States per un mese di vacanza e poi riprendono a suonare per tutti gli Stati Uniti e Canada.\nAgli inizi del 1984 Joni e Larry lavorano sodo al montaggio delle pellicole registrate durante il tour, alternando spezzoni dei concerti a filmini girati dalla stessa Mitchell e ad altre immagini estratte da vari film come \"Viridiana\" di Luis Bu\u00f1uel e \"Koyaanisqatsi\" di Godfrey Reggio. Il film viene intitolato \"Refuge of the Roads\".\nVerso la fine del 1984 Joni riprende a scrivere nuove canzoni, mentre Klein impara ad usare il famoso sintetizzatore Fairlight CMI. Sotto suggerimento di David Geffen, Joni e Larry entrano in contatto col mago dei sintetizzatori Thomas Dolby che poi lavorer\u00e0 assieme a Joni per il suo album successivo. Joni ritiene che i suoni prodotti da quel sintetizzatore possano vestire bene i testi arrabbiati che ha appena terminato di scrivere.\nSperimentazione elettronica (1985 - 1989).\nLa Mitchell, che ha sempre prodotto da sola tutti i suoi album (impresa riuscita solo a pochi artisti), decide di rivolgersi a Dolby solo come consulente sulle tecniche di funzionamento del Fairlight, rifiutando il suggerimento di Geffen di ingaggiare Dolby come co-produttore del nuovo album. Dopo mesi di registrazioni e programmazioni, il nuovo album, intitolato \"Dog Eat Dog\" \u00e8 ormai pronto per la pubblicazione. Nell'ottobre 1985 alla\" James Corcoran Gallery\" di Los Angeles si tiene il party per la pubblicazione dell'album, con una lista degli invitati che va da Christopher Cross a Jack Nicholson, da James Taylor a Sheena Easton. Per l'occasione la galleria espone molti nuovi quadri della Mitchell, e l'evento \u00e8 un successo. In varie interviste rilasciate quella sera, Joni ammette di aver sfornato un album politico e molto arrabbiato nei confronti della nuova societ\u00e0 moderna e consumistica.\nDal primo singolo, intitolato \"Good Friends\", viene girato un video che debutta su MTV il 27 novembre 1985. Joni e Larry promuovono il disco attraverso le radio, nelle quali Joni canta, suona e si fa intervistare. Nonostante gli sforzi fatti, \"Dog Eat Dog\" \u00e8 un flop colossale e fa guadagnare alla Mitchell la posizione pi\u00f9 bassa in classifica della sua carriera. Il fiasco di \"Dog Eat Dog\" distoglie Joni dall'idea di intraprendere un nuovo tour e le fa decidere di rimanere a casa e dedicarsi alla pittura.\nAll'inizio del 1986 Larry Klein \u00e8 contattato da Peter Gabriel per suonare il basso nel nuovo album \"So\". Joni segue suo marito e l'incontro con Peter Gabriel nei suoi studi di Bath \u00e8 l'occasione di un duetto, \"My Secret Place\". La permanenza della Mitchell presso la residenza di Peter Gabriel \u00e8 fonte di ispirazione per nuovi brani che poi confluiranno nel suo album del 1988.\nIl 21 settembre 1987, Jaco Pastorius muore a causa dei traumi riportati dopo essere stato picchiato fuori da un locale alcune settimane prima. Pastorius aveva suonato e portato il suo enorme contributo artistico a 4 album di Joni Mitchell.\nUltimati i lavori per la costruzione dei suoi studi di registrazione privati a Bel Air, Joni Mitchell comincia le registrazioni del nuovo album continuando la sperimentazione con i sintetizzatori. Il suono derivante sar\u00e0 per\u00f2 diverso rispetto a \"Dog Eat Dog\". L'album \u00e8 ultimato in breve tempo poich\u00e9 la gran parte delle canzoni era gi\u00e0 stata scritta ed esce nel marzo del 1988 col titolo di \"Chalk Mark in a Rainstorm\". La lista degli ospiti comprende tra gli altri Peter Gabriel, Billy Idol, Tom Petty e Willie Nelson. Le reazioni della critica questa volta sono molto pi\u00f9 positive e il singolo estratto dall'album (\"My Secret Place\", duetto con Peter Gabriel) ottiene un discreto numero di passaggi radiofonici.\nNell'ottobre 1988 Joni e Larry partirono per l'Italia dove la Mitchell ritira a Sanremo il premio Tenco, vale a dire il maggiore riconoscimento italiano nell'ambito della canzone d'autore. Per l'occasione Joni si esibisce dal vivo sul palco sanremese cantando una nuova canzone intitolata \"Night Ride Home\" e alcuni classici del periodo \"Hejira\".\nMaturit\u00e0 e ritorno alle origini (1990 - 1995).\nPer tutta la prima parte del 1990 Joni e Larry sono immersi nella preparazione del nuovo album. Ci\u00f2 che Joni intende ottenere \u00e8 qualcosa di meno sinfonico rispetto ai due album precedenti.\nIn primavera Joni viene invitata a partecipare al progetto di Roger Waters, \"The Wall - Live in Berlin\", a cui prende parte con successo. Il 10 dicembre 1990 consegna ai \"Billboard Music Award\" un premio a Sin\u00e9ad O'Connor per il singolo \"Nothing Compares 2 U\".\nPrima di Natale Joni consegna i mix finali del suo album alla Geffen che provveder\u00e0 alla pubblicazione il 5 marzo 1991 col titolo \"Night Ride Home\". L'accoglienza \u00e8 estatica da parte di tutti. Le maggiori riviste musicali recensiscono l'album come uno dei suoi migliori dagli anni settanta. Il ritorno alle atmosfere pi\u00f9 private e calme, con voce e chitarra acustica in primo piano, fanno immediatamente colpo sul pubblico che spedisce l'album in vetta alle classifiche. Il primo singolo estratto, \"Come In from the Cold\", ottiene un ottimo passaggio radiofonico.\nNel novembre dello stesso anno la rivista Rolling Stone inserisce l'album \"Hejira\" tra i 100 migliori della storia. Nel settembre del 1992 il candidato Democratico Bill Clinton vince le presidenziali americane contro il Repubblicano George Bush. Argomento preferito della stampa in quel periodo era specificare il fatto che Clinton avesse chiamato sua figlia Chelsea come tributo a Joni Mitchell (per la canzone \"Chelsea Morning\").\nQuando nel marzo 1993 Joni viene invitata a prendere parte al \"Troubadours of Folk Festival\", lei ha appena finito di registrare delle nuove canzoni. Alcuni anni dopo la Mitchell ha ammesso che il giorno stesso in cui cominciarono le registrazioni, lei e Larry Klein avevano deciso di divorziare. A tutt'oggi Joni Mitchell e Larry sono grandi amici e continuano a suonare assieme.\nNell'ottobre 1994 la Geffen pubblica il nuovo album di inediti, intitolato \"Turbulent Indigo\". La copertina dell'album ospita un autoritratto di Joni Mitchell mutila di un orecchio, ovviamente nei panni di Van Gogh. Come per \"Night Ride Home\" le critiche e l'accoglienza del pubblico sono molto positive, forse anche pi\u00f9 benevole. L'album \u00e8 un deciso ritorno alle origini confessionali e folk. I temi trattati in questo disco sono soprattutto la religione e il rapporto con Dio e la societ\u00e0 ostile.\nRaccolte (1996 - 1999).\nGli anni tra il 1995 e il 1997 sono per Joni Mitchell quelli del riconoscimento e della gratificazione professionale. I premi arrivano a valanga da ogni parte, anche grazie al successo dell'album del 1994 \"Turbulent Indigo\".\nIl 25 marzo 1995 Billboard Magazine assegna a Joni il Century Award per i raggiungimenti e successi in campo creativo. I numeri dell'aprile 1995 di \"Mirabella\" e \"Vogue\" contengono delle interviste alla Mitchell. Sar\u00e0 proprio nell'intervista concessa a Vogue che riveler\u00e0 per la prima volta di aver avuto una bambina e di averla dovuto dare in adozione per le sue ristrettezze economiche. In agosto la rivista musicale \"Mojo\" pubblica la sua lista dei 100 album migliori della storia: \"The Hissing of Summer Lawns\" si aggiudica la posizione 78 mentre \"Blue\" la 18.\nDopo alcuni mesi di lavoro, il 29 settembre 1996 la Reprise pubblica due raccolte: la prima chiamata \"Hits\" che contiene i maggiori successi commerciali della Mitchell e il secondo intitolato \"Misses\" che invece comprende i brani che Joni considera dei successi mancati.\nA gennaio 1997 la Reprise pubblica un album di remix della popolare hit \"Big Yellow Taxi\" (che era gi\u00e0 stata rifatta in versione hip-hop per la serie televisiva \"Friends\"), contenente sei diversi remix della canzone.\nIl 27 febbraio Joni si aggiudica invece il \"Premio per la miglior chitarrista acustico\".\nIl 28 febbraio la vede invece vincitrice di tutti e due i Grammy per cui era candidata (\"Best Pop Album\" e \"Best Recording Package\", entrambi per\" Turbulent Indigo\").\nIn maggio in Svezia le viene consegnato il Polar Music Prize, ovvero l'equivalente del premio Nobel nel campo della musica.\nIl 18 settembre 1997 Joni \u00e8, assieme ad altri artisti, ammessa alla Rock and Roll Hall of Fame, divenendo cos\u00ec la prima donna canadese ad essere insignita di questo riconoscimento.\nSempre nel 1997 Janet Jackson pubblica il suo album \"The Velvet Rope\" nel quale \u00e8 contenuta la canzone di successo internazionale \"Got 'til It's Gone\" che presenta un campionamento di \"Big Yellow Taxi\" della Mitchell. Grazie ai numerosi campionamenti e alle cover innumerevoli di questo periodo si deve una riscoperta della discografia di Joni Mitchell da parte delle generazioni pi\u00f9 giovani.\nDopo aver passato quasi tre anni a ritirare i meritati e tardivi riconoscimenti, una Joni Mitchell ormai cinquantaquattrenne ritorna in studio per registrare quello che rester\u00e0 per oltre dieci anni il suo ultimo album di inediti.\nIn realt\u00e0 il discorso \u00e8 pi\u00f9 complesso: nell'aprile del 1996 Joni Mitchell aveva annunciato il suo ritiro dalla scena musicale per incompatibilit\u00e0 con l'industria musicale rea di non darle pi\u00f9 il dovuto supporto. Poco prima del concerto che avrebbe dovuto sancire il suo ritiro, un dimostratore della Roland present\u00f2 a Joni il nuovo modello della casa chiamato VG-8. Questa chitarra era in grado di emulare le chitarre e gli amplificatori pi\u00f9 popolari del mondo musicale, ma cosa pi\u00f9 importante e utile per la Mitchell, era in grado di memorizzare le diverse accordature. Joni Mitchell ha da sempre usato le cosiddette \"open tunings\", accordature aperte, e per questa ragione passava spesso pi\u00f9 tempo a riaccordare la chitarre che non a suonarla. La VG-8 della Roland apre nuovi orizzonti a Joni la quale decide che il pensionamento pu\u00f2 aspettare ancora un po'.\nNel settembre 1998 la Reprise Records pubblica \"Taming the Tiger\" che comprende dieci nuove canzoni. Il titolo del disco, che significa \"Domare la tigre\", \u00e8 una metafora alquanto azzeccata. Come lei stessa ha affermato: \"La tigre \u00e8 lo show business, la tigre la puoi cavalcare quando sei all'apice del successo, anche se \u00e8 difficile da catturare. Ma forse il momento migliore per osservarla e comprenderla \u00e8 quando te la ritrovi al tuo fianco perch\u00e9 non si preoccupa pi\u00f9 di te. Questa \u00e8 la tesi di Sophia Loren che io mi sento di condividere in pieno\".\nQuesti anni vedono una Joni Mitchell pi\u00f9 serena e in pace con se stessa. Ha una nuova relazione con il cantautore canadese Don Freed, ha rintracciato sua figlia Kilauren e ha riallacciato i legami con la vecchia madre. I rapporti con le major discografiche e la sua rabbia e ribrezzo nei confronti del \"music business\" sono per\u00f2 ancora piuttosto latenti e troveranno sfogo solo negli anni successivi.\nAnni recenti (2000 - 2014).\nNel febbraio del 2000 Joni Mitchell pubblica un'opera alquanto inaspettata. L'album \u00e8 chiamato \"Both Sides Now\" e contiene delle reinterpretazioni in chiave orchestrale di vecchie canzoni romantiche degli anni trenta, quaranta e cinquanta. Oltre ai classici d'epoca la Mitchell inserisce anche due rivisitazioni di due delle sue canzoni pi\u00f9 sentimentali: \"A Case Of You\" e \"Both Sides, Now\".\nA solo un mese dalla pubblicazione di \"Both Sides Now\" Joni Mitchell rivela la sua intenzione di abbandonare definitivamente la musica: \"Voglio concentrarmi sulla pittura: ultimamente sento che non ho pi\u00f9 molto tempo, e mentre ho assecondato le mie ambizioni musicali in modo soddisfacente, per la pittura ho ancora molto da esplorare. Del resto, il mondo della musica mi sta mettendo da parte, mi sta scomunicando. Vedere il meglio di ci\u00f2 che ho fatto relegato in un angolo buio non mi lascia molte speranze per la cultura\".\nNonostante queste dichiarazioni, il 19 novembre 2002 la Nonesuch Records pubblica il doppio album \"Travelogue\". Il procedimento utilizzato da Joni \u00e8 lo stesso adottato per \"Both Sides, Now\"; l'unica differenza \u00e8 che ad essere reinterpretati con l'accompagnamento orchestrale sono i classici della carriera ormai quarantennale della stessa Mitchell.\nCome successo dopo la pubblicazione di \"Both Sides, Now\", Joni Mitchell si dichiara infuriata e schifata dall'industria discografica: \"Fa schifo. Il music business spero che finisca gi\u00f9 nel cesso. Potrei anche decidere di non registrare pi\u00f9\". Dopo il doppio album orchestrale \"Travelogue\" seguono ben quattro raccolte, rispettivamente: \"The Complete Geffen Recordings\" (23 settembre 2003); \"The Beginning of Survival\" (27 luglio 2004); \"Dreamland\" (14 settembre 2004) e \"Songs of a Prairie Girl\" (26 aprile 2005). Nel 2007 esce finalmente un nuovo album di inediti da titolo \"Shine\" che ottiene consensi di pubblico e critica, \u00e8 il suo diciannovesimo e ultimo album di inediti. Nel mese di novembre 2014 esce un box set di 4 CD con 53 canzoni totalmente rimasterizzate dal titolo \"Love Has Many Faces: A Quartet, A Ballet, Waiting to Be Danced\". La raccolta rappresenta una sintesi della sua visione sull'amore nelle sue molteplici manifestazioni."}
{"id": "264022", "revid": "1115371", "url": "https://it.wikipedia.org/wiki?curid=264022", "title": "Section Paloise", "text": "La Section Paloise \u00e8 un club polisportivo francese di Pau fondato nel 1902 che milita in Top 14. Ha conquistato per tre volte il titolo di campione di Francia (1927-28, 1945-46, 1963-64) e nel 1999-2000 il primo trofeo internazionale, la Challenge Cup.\nTerreno di casa \u00e8 lo Stadio du Hameau e i colori societari sono il bianco e il verde."}
{"id": "264023", "revid": "6392", "url": "https://it.wikipedia.org/wiki?curid=264023", "title": "Sezionatori", "text": ""}
{"id": "264037", "revid": "111380389", "url": "https://it.wikipedia.org/wiki?curid=264037", "title": "Fondo europeo per gli investimenti", "text": "Il Fondo europeo per gli investimenti (FEI) \u00e8 un'istituzione europea il cui scopo principale \u00e8 sostenere la creazione, la crescita e lo sviluppo delle piccole e medie imprese (PMI).\n\u00c8 stato istituito nel 1993 sulla base di una proposta avanzata nell'ambito del Consiglio europeo di Edimburgo del dicembre 1992.\nIl Fondo ha sede in Lussemburgo.\nAzionisti.\nIl Fondo, dotato di propria personalit\u00e0 giuridica, \u00e8 una partnership tra pubblico e privato con un azionariato tripartito:\nIl capitale del Fondo \u00e8 di 3 miliardi di euro, suddiviso in 3000 azioni, 60 delle quali sono state create ma non ancora rilasciate. Esse serviranno per portare al 30% la quota della UE.\nObiettivo e strumenti.\nIl Fondo si pone l'obiettivo di implementare le politiche europee nel campo dell'imprenditorialit\u00e0, della tecnologia, dell'innovazione e dello sviluppo regionale. Tale compito viene assolto essenzialmente con la prestazione di garanzie o intervenendo direttamente nel capitale delle imprese. Per fare ci\u00f2, il FEI pu\u00f2 contare su una dotazione finanziaria di circa 18 miliardi di euro, provenienti sia da risorse proprie sia da risorse conferite dalla Banca europea degli investimenti (BEI) e dall'Unione europea principalmente, ma anche dagli Stati membri o da terze parti.\nTuttavia, esattamente come un fondo di investimento privato, il FEI \u00e8 tenuto a generare un appropriato rendimento per i propri azionisti.\nCon i suoi finanziamenti, il Fondo opera lungo tutta la catena di creazione del valore dell'impresa. In particolare, esso opera attraverso:\nIl FEI pu\u00f2 operare negli Stati membri dell'Unione europea, cos\u00ec come nei Paesi candidati e nei Paesi dell'EFTA (Islanda, Liechtenstein, Norvegia e Svizzera).\nGovernance.\nIl Fondo europeo per gli investimenti \u00e8 gestito da quattro autorit\u00e0:\nL'amministratore delegato \u00e8 responsabile della gestione quotidiana del Fondo. Esso relaziona al Comitato direttivo, che, composto da membri designati dai tre gruppi di azionisti, si riunisce 10-12 volte l'anno. Gli azionisti del FEI si riuniscono una volta all'anno in Assemblea generale, in particolare per l'approvazione del bilancio e della revisione dei conti compiuta da parte del comitato di Audit. Gli azionisti talvolta si riuniscono anche per sessioni informative durante l'anno. Il ruolo del comitato di Audit, infine, \u00e8 quello di verificare che le operazioni del Fondo europeo per gli investimenti siano state condotte nel rispetto delle procedure previste dal suo statuto e che i documenti contabili siano redatti in modo veritiero e corretto."}
{"id": "264039", "revid": "339392", "url": "https://it.wikipedia.org/wiki?curid=264039", "title": "Stadio Santa Colomba di Benevento", "text": ""}
{"id": "264041", "revid": "287204", "url": "https://it.wikipedia.org/wiki?curid=264041", "title": "Citrus x bergamia", "text": ""}
{"id": "264042", "revid": "7336", "url": "https://it.wikipedia.org/wiki?curid=264042", "title": "Roberta Joan Anderson", "text": ""}
{"id": "264044", "revid": "486946", "url": "https://it.wikipedia.org/wiki?curid=264044", "title": "Guerra libica", "text": ""}
{"id": "264047", "revid": "2232490", "url": "https://it.wikipedia.org/wiki?curid=264047", "title": "Pubblica amministrazione dell'Italia", "text": "La pubblica amministrazione dell'Italia (in acronimo \"PA\"), nell'ordinamento giuridico italiano, indica il complesso degli enti pubblici facenti parte della pubblica amministrazione della Repubblica Italiana.\nStoria.\nCon la proclamazione del Regno d'Italia e l'adozione contemporanea dello Statuto Albertino, nel neonato Stato italiano la titolarit\u00e0 della funzione organizzatrice spettava alla stessa organizzazione che vi provvedeva mediante atti di auto-normazione. A parte il caso limite dell'organizzazione militare, che dava luogo a rapporti di supremazia speciale, la funzione organizzatrice era di competenza del governo. Dopo che l'amministrazione pubblica sul modello del Regno di Sardegna per decenni aveva fatto capo a un nuovo Stato unitario con poteri gestionali accentrati (che di fatto condizionavano anche l'esercizio dei poteri di gestione dei pochi altri enti territoriali esistenti), il governo Giolitti II - con l'avvio della statalizzazione delle ferrovie italiane - aveva adottato il modello dell'azienda autonoma, votato a introdurre elementi di economicit\u00e0 nel tradizionale approccio della funzione pubblica di ascendenza francese. Il rigetto di questo modello, da parte del fascismo, produsse un fenomeno che \u00e8 rimasto essenzialmente italiano: \"la scelta del modello alternativo dell'ente pubblico e la conseguente \u00abfuga dall'amministrazione\u00bb che ne deriva rappresentano la soluzione della contraddizione tra le istanze per uno Stato pi\u00f9 \u00abefficiente\u00bb e \u00abindustriale\u00bb e le esigenze della legalit\u00e0 e della uniformit\u00e0 organizzativa: l'azienda autonoma, posta sotto diretto controllo del ministro, costituisce una risposta solo parziale a quest'ordine di problemi; l'ente con personalit\u00e0 giuridica propria rappresenta gi\u00e0 un passo pi\u00f9 drastico verso la costituzione di quella \u00abburocrazia parallela\u00bb che il fascismo affiancher\u00e0 sempre pi\u00f9 decisamente all'amministrazione tradizionale\", sancendo la nascita dell\u2019ente autarchico, e successivamente dell'ente pubblico economico.\nCon la nascita della Repubblica Italiana e l'entrata in vigore della Costituzione, gli articoli 97 e 98 della Carta accolsero la soluzione opposta, attribuendo la titolarit\u00e0 della funzione organizzatrice al Parlamento della Repubblica Italiana, che la esercita attraverso atti di eteronormazione, sancendo cos\u00ec l'assoluta preminenza del principio di legalit\u00e0. Dal punto di vista dell'organizzazione degli organi amministrativi dello Stato, la Costituzione sanc\u00ec il passaggio da un'organizzazione di tipo \"centralizzato\", laddove le funzioni amministrative erano attribuite agli organi centrali dello Stato, a un'organizzazione di tipo \"decentrato\", dove invece le funzioni amministrative vengono a essere svolte da enti territoriali a livello locale.\nIl perimetro del settore pubblico italiano \u00e8 stato ridefinito pi\u00f9 volte nel tempo da riforme organiche a partire dal secondo dopoguerra parallelamente al decentramento amministrativo in Italia in attuazione agli artt. 5, 114 e 118 della carta costituzionale: tra le varie norme si ricordano la legge 16 maggio 1970, n. 281 e la legge 22 luglio 1975, n. 382 che come conseguenza trasfer\u00ec diverse competenze ai comuni e alle Regioni d'Italia, l'istituzione della contabilit\u00e0 generale dello Stato (legge 5 agosto 1978, n. 468), del Servizio provinciale di tesoreria unica (legge 29 ottobre 1984, n. 720), del procedimento amministrativo e dell'accesso agli atti (legge 7 agosto 1990, n. 241), e dalla contrattualizzazione del pubblico impiego in Italia attuato a partire dagli anni 1990 (legge 29 marzo 1983, n. 93 e d. lgs. 3 febbraio 1993, n. 29) - che introdusse la possibilit\u00e0 per i dipendenti di iscriversi a sindacati - riformando tutta l'attivit\u00e0 sulla base di diversi criteri come previsto dalle leggi Bassanini. La disciplina del rapporto di lavoro venne poi raccolta nel d. lgs. 30 marzo 2001, n. 165; infine la riforma Brunetta del 2009 introdusse il principio della retribuzione di risultato, collegata all'attivit\u00e0 dei dipendenti.\nPrincipi costituzionali.\nIl principio di legalit\u00e0.\nL'articolo 97 dispone che gli uffici pubblici siano organizzati secondo le disposizione di legge. Finalit\u00e0, diritti e obblighi, poteri, limiti e strumenti della pubblica amministrazione italiana sono definiti dalle norme primarie e dal diritto comunitario. Il suo fondamento si rinviene indirettamente all'art. 113 della Costituzione, che stabilisce la tutela giurisdizionale degli aventi diritto o interesse legittimo ad agire avverso qualsiasi atto amministrativo.\nIl Tribunale Amministrativo Regionale pu\u00f2 annullare un atto per violazione del principio di legalit\u00e0, laddove non esista una norma specifica che attribuisca alla pubblica autorit\u00e0 il potere esercitato mediante esso.\nIl principio di legalit\u00e0 ha limitato il potere dei ministri nei confronti della pubblica amministrazione sancito all'art. 95, in particolare modo per le materie sottoposte a riserva di legge, rispetto alle quali quindi l'amministrazione non pu\u00f2 procedere in assenza di una norma primaria. Anche la potest\u00e0 dei ministri \u00e8 subordinata al principio di legalit\u00e0.\nIl principio di tipicit\u00e0.\nI poteri autoritari possono essere esercitati soltanto se, da chi, quando e come previsto dalla legge. La Costituzione prevede una riserva di legge specifica per i provvedimenti che incidono sulle libert\u00e0 delle persone (art. 41, c. 3) e sul patrimonio dei cittadini (art. 23).\nL'art. 113 dispone che la conformit\u00e0 degli atti amministrativi alla legge debba poter essere verificata da un giudice (cosiddetta \"giustiziabilit\u00e0\"). L'ordinamento tuttavia contempla ordinanze contingibili e urgenti per i quali la legge indica i presupposti e gli organi competenti, ma non gli effetti di legge (ad esempio i provvedimenti dei sindaci in tema di sanit\u00e0, edilizia, igiene e i regolamenti della polizia locale).\nIl principio di proporzionalit\u00e0.\n\u00c8 un principio insito nell'ordinamento ed esplicitato dalla giurisprudenza comunitaria, ad esempio nel Trattato CE (art. 86, c. 2). Afferma che i provvedimenti devono essere preordinati, necessari e sufficienti a un fine lecito e legittimo senza incidere sulle posizioni soggettive in misura superiore a quanto sia oggettivamente indispensabile in relazione a tal fine.\nIl principio di sussidiariet\u00e0.\nIl principio del decentramento amministrativo era gi\u00e0 sancito all'art. 5, nella parte dei principi fondamentali. L'art. 114 stabiliva il principio autonomistico degli enti locali decentrati. La riforma del titolo V della costituzione della Repubblica Italiana attribuiva ai Comuni la competenza dell'amministrazione come principio generale, fatto salvo il principio di adeguatezza, riflesso di quelli di imparzialit\u00e0 e di buon andamento, il quale legittimava l'accentramento di talune funzioni e servizi ad un livello dell'amministrazione sovraordinato a quello comunale.\nLa riforma del 2001 ridistribu\u00ec la potest\u00e0 legislativa in Italia tra lo Stato e le Regioni e introdusse il principio di sussidiariet\u00e0 nell\u2019amministrazione. Nelle intenzioni del legislatore avrebbe dovuto avviare un processo di riordino di tutta la presenza pubblica nel territorio, per rafforzare le autonomie locali, tuttavia ci\u00f2 ha spesso dato luogo a conflitti tra le amministrazioni locali e lo Stato centrale.\nSecondo Gaetano Palombelli, \"L\u2019albero dell\u2019amministrazione pubblica \u00e8 restato storto. La P.A. italiana si presenta ancora oggi come una piramide capovolta, con una grossa testa e radici fragili, in netta contraddizione con i principi di autonomia, sussidiariet\u00e0, differenziazione e adeguatezza, che pure sono scritti nella Costituzione\".\nL'imparzialit\u00e0 e il \"buon andamento\".\nIn et\u00e0 repubblicana, l\u2019evoluzione del modello dell\u2019amministrazione pubblica svolta da un ente pubblico diverso dall'ente territoriale ha prodotto \u2013 sotto la vigenza dell\u2019articolo 97 della Costituzione - un \u201cinseguimento\u201d delle garanzie pubblicistiche nella gestione delle risorse umane, strumentali e finanziarie. Essa trae fondamento dalla concezione dell'amministrazione di risultato e ha quale finalit\u00e0 la piena realizzazione dei principi di efficienza ed efficacia, corollari del principio del buon andamento di cui all'art. 97 Cost.\nTra gli strumenti principali per il perseguimento delle finalit\u00e0 costituzionali vi sono pure la giurisdizione amministrativa e quella contabile: l'affermazione di quest'ultima anche nei confronti delle societ\u00e0 derivanti dalla trasformazione degli enti pubblici economici in societ\u00e0 per azioni (fino a quando permanga la partecipazione maggioritaria dello Stato o degli altri pubblici poteri al capitale sociale) \u00e8 stata sancita dalla Corte costituzionale con la sentenza del 28 dicembre 1993, n. 466, pronunciata in seguito a conflitto di attribuzioni sollevato dalla Corte dei conti.\nOrganizzazione.\nCaratteri e principi generali.\nLa pubblica amministrazione dipende dal governo della Repubblica Italiana, che ne orienta gli indirizzi generali attraverso i ministeri, ai quali fanno capo branche dell'intero apparato divise per materie. Come le aziende private che erogano servizi, anche la pubblica amministrazione dispone di risorse economiche, patrimoniali e umane. Le amministrazioni, articolate quindi a livello centrale e periferico, sovrintendono alle funzioni e ai servizi che lo Stato, eventualmente insieme ai vari enti pubblici, ha l'obbligo di garantire e rendere alla collettivit\u00e0 (non solo dei cittadini, ma di tutti gli individui che per qualche motivo si trovino sul territorio statale) secondo i criteri e i principi previsti dalla legge.\nLa Costituzione, attribuendo al parlamento della Repubblica Italiana la funzione organizzatrice, ha anche stabilito il principio dell'assunzione di personale nella P.A. mediante concorso pubblico, ci\u00f2 al fine garantire imparzialit\u00e0 e parit\u00e0 e il passaggio fra le cariche da un rapporto fiduciario a un rapporto impersonale, caratteristico di un moderno Stato di diritto.\nI principi cui si informa pubblica amministrazione italiana, sulla base del dettato costituzionale, sono il principio di buon andamento e il principio di imparzialit\u00e0, stabiliti dagli articoli 97 e 98 della Costituzione della Repubblica Italiana. Nel dettaglio essa \u00e8 organizzata e informata sulla base dei seguenti principi e criteri:\nL'organizzazione \u00e8 strutturata secondo il decentramento amministrativo, alternativo e opposto al principio dell'accentramento amministrativo:\nIl decentramento amministrativo in Italia viene realizzato, nell'ambito del rispetto del principio di sussidiariet\u00e0, concretamente attraverso l'attribuzione delle relative funzioni a organi diversi da quelli centrali, ovvero gli enti territoriali locali.\nNon solo si prevede l'attribuzione delle funzioni amministrative a organi periferici dotati di diversi gradi e tipi di autonomia, ma si attribuisce ai cittadini il potere di agire in via sussidiaria per lo svolgimento di attivit\u00e0 di interesse generale, ossia quelle per cui \u00e8 prevista la pubblica amministrazione.\nGli enti.\nAi sensi del d.lgs. 30 marzo 2001, n. 165 si intendono per amministrazioni pubbliche tutte le amministrazioni dello Stato (cio\u00e8 delle amministrazioni facenti parte dell'organizzazione statale) come i ministeri della Repubblica Italiana e le loro articolazioni territoriali (motorizzazione civile, direzioni territoriali del lavoro, ufficio scolastico regionale e cos\u00ec via), gli istituti e scuole italiane di ogni ordine e grado, le istituzioni universitarie (universit\u00e0, scuole superiori universitarie), gli enti parastatali (INPS, INAIL), le aziende e amministrazioni dello Stato a ordinamento autonomo (aziende autonome), le regioni, le province, i comuni, le comunit\u00e0 montane, e loro consorzi e associazioni, gli enti pubblici di ricerca, gli istituti autonomi case popolari, le camere di commercio, industria, artigianato e agricoltura e loro associazioni, tutti gli enti pubblici non economici nazionali (ACI), regionali e locali (le Agenzie regionali per la protezione ambientale), gli enti del Servizio sanitario nazionale (aziende ospedaliere, policlinici universitari e aziende sanitarie locali), l'Agenzia per la rappresentanza negoziale delle pubbliche amministrazioni (ARAN) e le agenzie fiscali di cui al decreto legislativo 30 luglio 1999, n. 300 (ovvero Agenzia delle dogane e dei monopoli, Agenzia del demanio e Agenzia delle entrate e Agenzia del territorio).\nNon ne fanno parte infine gli enti pubblici economici (es. aziende municipalizzate) e il CONI, ai sensi del d.lgs. 8 gennaio 2004, n. 15 che lo ha riformato, trasformandolo in ente pubblico non economico. Sussistono poi particolari eccezioni, dovute alla natura e all'attivit\u00e0 pubblica di taluni enti, come ad esempio l'Unione Italiana Tiro a Segno.\nDati contabili e statistici.\nAi fini della classificazione di contabilit\u00e0 pubblica, le pubbliche amministrazioni sono censite dall'ISTAT secondo criteri di natura statistico-economica aderenti al sistema europeo dei conti nazionali e regionali (Sec95), il sistema europeo dei conti. L'ISTAT predispone l'elenco delle unit\u00e0 istituzionali che fanno parte del settore delle amministrazioni pubbliche (Settore S13), i cui conti concorrono alla costruzione del conto economico consolidato delle amministrazioni pubbliche. L'ISTAT, ai sensi dell'art. 1, comma 3 della legge 31 dicembre 2009, n.196 \u00e8 tenuta periodicamente a pubblicare tali dati.\nIl \"Sistema Conoscitivo del personale dipendente dalle Amministrazioni pubbliche\" (SICO) \u00e8 il sistema informativo utilizzato dall'Ispettorato Generale per gli ordinamenti del personale e l\u2019analisi dei costi del lavoro pubblico per monitorare e rilevare i dati statistici del pubblico impiego italiano che, a decorrere dall'anno 2002, ha sostituito il vecchio modello organizzativo di alimentazione della banca dati del personale, che era in precedenza basato sull'invio dei dati attraverso supporto cartaceo da parte delle amministrazioni.\nCaratteristiche.\nSecondo la legge italiana, l'amministrazione pubblica si differenzia dall'impresa per l'assenza di scopo di lucro. Dal punto di vista contabile, una P.A. non dichiara n\u00e9 un utile n\u00e9 profitti, e inoltre non \u00e8 soggetta all'istituto del fallimento; \u00e8 per\u00f2 generalmente tenuta a redigere e tenere un proprio bilancio d'esercizio ed \u00e8 tuttavia passibile eventualmente di liquidazione amministrativa. La pubblica amministrazione \u00e8 dotata di personalit\u00e0 giuridica, ma \u00e8 esclusa dalle forme di questa tipiche delle imprese private, previste nel diritto societario.\nIl ruolo e l'attivit\u00e0.\nStoricamente, molti settori dei servizi sono sempre stati gestiti dalla P.A., basti pensare all'erogazione di energia elettrica (legge 6 dicembre 1962, n. 1643), il servizio telefonico (affidato sino agli anni 1990 in concessione esclusiva alla SIP) o alla gestione del trasporto ferroviario pubblico (\"Azienda autonoma delle Ferrovie dello Stato\"). Nel corso del tempo - soprattutto a partire dagli anni novanta del XX secolo - a causa di vari fattori e soprattutto sotto la spinta normativa dell'Unione europea, si sono prodotte varie riforme legislative che hanno avviato un sistema di privatizzazioni in Italia di diverse attivit\u00e0, lasciando per\u00f2 alla diretta gestione della pubblica amministrazione taluni settori di importanza strategica (alcuni dei quali in concorrenza con gli operatori privati) come la difesa, l'ordine pubblico interno, la giustizia, la sanit\u00e0 e l'istruzione scolastica.\nL'attivit\u00e0 pu\u00f2 essere un'attivit\u00e0 tipicamente autoritativa, unilaterale e burocratica, oppure di matrice consensuale. Le pubbliche amministrazioni nel loro operare sono talvolta vincolate da una serie di norme, come il d.lgs. 27 ottobre 2009, n. 150 in tema di valutazione delle attivit\u00e0; il decreto-legge 22 giugno 2012, n. 83 - convertito in legge 7 agosto 2012, n. 134 - che impone a esse, nella scelta di software, l'obbligo dell'effettuazione di una valutazione tecnica che deve comunque preferire software libero; il d.lgs. 14 marzo 2013, n. 33 che le obbliga a impostare la propria attivit\u00e0 seguendo trasparenza e pubblicit\u00e0. Infine, in coerenza con l'ordinamento dell'Unione europea, assicurano l'equilibrio dei bilanci e la sostenibilit\u00e0 del debito pubblico. Su determinate attivit\u00e0 della P.A. esercita un ruolo di controllo poi l'Autorit\u00e0 nazionale anticorruzione. Per l'erogazione di importi superiori a 1 000 euro pro/capite nell'anno solare, mediante provvedimenti di concessione di sovvenzioni, contributi, sussidi e attribuzione di vantaggi economici, le pubbliche amministrazioni sono tenute a pubblicare \"criteri e modalit\u00e0\" del procedimento, e in seguito i provvedimenti suddetti, a pena di inefficacia (comma 2 e 3).\nPer alcune tipologie di dati personali e sensibili, il d.lgs. 30 novembre 2013 all'art. 26, ha introdotto il divieto di pubblicare i dati identificativi delle persone fisiche destinatarie dei predetti. Questa eccezione \u00e8 prevista soltanto e qualora da tali dati sia possibile ricavare informazioni relative allo stato di salute ovvero alla situazione di disagio economico-sociale degli interessati, mentre non si precisa se debba valere anche al di sopra dei 1 000 euro, valore per il quale la pubblicazione \u00e8 di fatto obbligatoria. Il d.lgs. 25 maggio 2016, n. 97 all'art. 23 ha inoltre sollevato gli organi dirigenziali dall'obbligo di rilevare d'ufficio eventuali omissioni o incompletezze nella pubblicazione degli atti, eliminando la relativa responsabilit\u00e0 amministrativa, contabile e patrimoniale. Resta la facolt\u00e0 di chiedere al tribunale amministrativo regionale il risarcimento del danno per lesione di diritti o di interessi legittimi, quest'ultimo significativamente limitato a un termine di 120 giorni e dall'esclusione dei danni apprezzati come evitabili con l'uso dell'\"ordinaria diligenza\".\nGli obblighi di trasparenza.\nLa legge 7 giugno 2000, n. 150 impose alle pubbliche amministrazioni italiane di dotarsi di uffici per le relazioni con il pubblico, per dare attuazione secondo quanto stabilito dalla legge 7 agosto 1990, n. 241 nonch\u00e9 al fine di consentire all'utenza l'informazione relativa agli atti e allo stato dei procedimenti. A partire dalla legge 6 novembre 2012, n. 190 la normazione sulla pubblica amministrazione ha visto una maggiore attenzione al contrasto del fenomeno della corruzione, con la creazione e l'attribuzione di poteri di controllo di legittimit\u00e0 all'A.N.A.C (Autorit\u00e0 nazionale anticorruzione). Il decreto legislativo 14 marzo 2013, n. 33 ha poi riordinato la disciplina sugli obblighi per le pubbliche amministrazioni di pubblicit\u00e0, trasparenza e diffusione di informazioni e detta le regole di presentazione dei dati sui propri siti web istituzionali. La norma prevede obblighi di pubblicazione inerenti l'organizzazione e l'attivit\u00e0 degli enti pubblici, prevedendo altres\u00ec un tipo di \"controllo sociale\" da parte dei cittadini, che si traduce nell'introduzione dell'istituto denominato \"accesso civico\", come ribadito dal decreto legislativo 25 maggio 2016, n. 97. In base a tale norma si dispone che in caso di semplice richiesta, anche non motivata, da parte di qualsiasi cittadino, le amministrazioni abbiano il dovere di procedere agli adempimenti relativi alla pubblicazione dei dati di cui al D. Lgs. n. 33/2013.\nRiguardo poi i dati personali pubblicati, sono riutilizzabili solo alle condizioni previste dalla normativa vigente sul riuso dei dati pubblici, in ottemperanza al d.lgs. 4 gennaio 2006, n. 36 - emanato in attuazione della direttiva dell'Unione europea 2003/98/CE - in termini compatibili con gli scopi per i quali sono stati raccolti e registrati, e nel rispetto della normativa in materia di protezione dei dati personali.\nLa responsabilit\u00e0 giuridica.\nSecondo l'art. 28 della Costituzione della Repubblica Italiana si afferma il principio della responsabilit\u00e0 giuridica per gli atti diretti dei funzionari e dei dipendenti dello Stato che ledano diritti altrui, sancendo inoltre la responsabilit\u00e0 solidale statale.\nNello specifico, la responsabilit\u00e0 della PA \u00e8 solo una responsabilit\u00e0 civile, e non penale, in quanto essa non pu\u00f2 agire \"contra legem\". \u00c8 invece responsabile assieme con il soggetto agente esclusivamente quando ricorra colpa lieve. L'unico caso in cui l'agente possa essere responsabile esclusivo, sia civilmente sia penalmente, ricorre quando il suo agire esuli completamente dai fini perseguiti dalla P.A. interessata.\nL'utilizzo del software.\nLa \"direttiva Stanca\" del 2003, afferm\u00f2 esplicitamente l'adozione di soluzioni informatiche in grado di gestire almeno un formato aperto; il successivo codice dell'amministrazione digitale (CAD) del 2005 ha introdotto il principio, nell'adozione di software, dell'effettuazione a monte \"analisi comparativa delle soluzioni\" come obbligo che la pubblica amministrazione deve adempiere. L'art. 68 del predetto codice indica i criteri da utilizzare nel contesto dell'acquisizione di software e definisce alcune linee guida su acquisizione e riuso di software per le pubbliche amministrazioni, il comma 1\u00b0 afferma che l'acquisizione di programmi informatici da parte delle pubbliche amministrazioni deve avvenire nel rispetto dei principi di economicit\u00e0 ed efficienza, tutela degli investimenti, riuso e neutralit\u00e0 tecnologica; le soluzioni che possono essere prese in considerazione per una valutazione comparativa sono:\nGli elementi da considerare prima dell'emanazione di una gara d'appalto sono dunque la valutazione del costo complessivo (costo di acquisto, di implementazione, di mantenimento e supporto, costo di uscita), il livello di utilizzo di formati aperti per dati e interfacce di tipo aperto nonch\u00e9 standard di interoperabilit\u00e0 tra i diversi sistemi informatici e le garanzie del fornitore in materia di livelli di sicurezza, protezione dei dati personali, livelli di servizio.\nInvero poco dopo l'emanazione del CAD alcune regioni italiane si sono dotate di normative in tema: l\u2019obbligo di preferenza di software liberi nell'acquisizione di programmi informatici era gi\u00e0 presente in diverse norme approvate in regioni quali Toscana, Umbria, Veneto, Piemonte e Puglia; ci\u00f2 aveva avviato un dibattito sulla correttezza etica della preferenza di un software libero a uno proprietario in ambito pubblico. Veniva contestata, soprattutto dalle organizzazioni legate alle aziende distributrici di software proprietari, la mancanza di \"neutralit\u00e0 tecnologica\" da parte dello Stato: preferendo una tecnologia rispetto a un'altra avrebbe potuto alterare il mercato. La questioni \u00e8 stata chiarita con la sentenza n. 122/2010 della Corte Costituzionale, in seguito all\u2019impugnazione da parte del governo della legge regionale n. 9/2009 nella quale \u00e8 stato stabilito che \"\u201ci concetti di software libero e di software con codice ispezionabile non sono nozioni concernenti una determinata tecnologia, marca o prodotto, bens\u00ec esprimono una caratteristica giuridica\u201d\"; preferire il software libero, son si porrebbe quindi come violazione del principio di neutralit\u00e0 tecnologica.\nA seguito della modifica operata all'articolo 68 dal decreto-legge 22 giugno 2012, n.83 converito in legge 7 agosto 2012, n. 134, il comma 1-ter sancisce l'obbligo di preferire il software libero a quello proprietario. \u00c9 dunque consentita l'acquisizione di un software proprietario tramite licenza, solamente se a seguito della valutazione comparativa non \u00e8 stato possibile accedere a soluzioni di tipo \"open source\" o a soluzioni gi\u00e0 presenti all'interno della pubblica amministrazione. Tuttavia, il rispetto degli obblighi previsti da questo articolo non costituisce parametro di valutazione della performance dirigenziale, non sono previste delle sanzioni per chi non rispetta questi obblighi e, inoltre, non \u00e8 previsto il riconoscimento di un danno erariale nelle scelte di acquisizione di programmi informatici.\nL'art. 69 del CAD tratta invece la questione del riuso del software sviluppato per una pubblica amministrazione da parte di un'altra; in particolare le pubbliche amministrazioni hanno l'obbligo di rendere disponibile il relativo codice sorgente, completo della documentazione e rilasciato in repertorio pubblico sotto licenza aperta, in uso gratuito ad altre pubbliche amministrazioni o ai soggetti giuridici che intendono adattarli alle proprie esigenze, salvo motivate ragioni di ordine e sicurezza pubblica, difesa nazionale e consultazioni elettorali. Quindi il riuso pu\u00f2 essere richiesto anche dai cittadini. L'utilizzo di software libero da parte della PA inoltre realizza diversi valori costituzionali tra i quali:\nPersonale.\nLa classificazione dei lavoratori dipendenti della pubblica amministrazione italiana era tradizionalmente ripartita nel sistema delle \"carriere\", ai sensi del D.P.R. 10 gennaio 1957, n. 3 e successivamente delle \"qualifiche\" ex legge 11 luglio 1980, n. 312. In rapporto di lavoro, originariamente regolato da norme di diritto pubblico, dopo la contrattualizzazione del pubblico impiego in Italia, \u00e8 invece oggi disciplinato dal diritto privato con l'applicazione dello statuto dei lavoratori anche ai dipendenti pubblici italiani. Il rapporto di lavoro \u00e8 quindi regolato, oltre che dalla contrattazione collettiva, e anche da diverse leggi; riguardo alla prima fonte si distingue tra una contrattazione di tipo normativo - la cui stipulazione avviene tra l'ARAN e le organizzazioni sindacali maggiormente rappresentative a livello nazionale - e una di tipo decentrato, concertata tra le organizzazioni sindacali costituite presso l'amministrazione, che contiene essenzialmente diverse disposizioni in tema di retribuzioni e di indennit\u00e0 per le responsabilit\u00e0 ricoperte. Disposizione tipiche e specifiche sono inoltre previste per il personale delle forze di polizia italiane e delle forze armate italiane, nonch\u00e9 per il personale non soggetta a disciplina del rapporto di lavoro contrattualizzato.\nL'attivit\u00e0 del personale civile impiegato presso le pubbliche amministrazioni italiane, \u00e8 soggetta a un sistema di valutazione - introdotto dal d.lgs. 27 ottobre 2009, n. 150 - mediante un meccanismo denominato \"ciclo di valutazione della performance\" - con rilevanza di tale valutazioni sulla carriera, con esclusioni in taluni casi, riguardanti le amministrazioni che abbiano determinata consistenza dell'organico del personale.\nRequisiti e reclutamento.\nLa costituzione della Repubblica Italiana stabilisce il principio dell'accesso all'impiego nelle pubbliche amministrazioni mediante concorso pubblico, il cui relativo bando viene per legge pubblicato sulla Gazzetta Ufficiale della Repubblica Italiana, salvo in alcune ipotesi di assunzione diretta tassativamente indicati da norme speciali. Le competenze richieste, insieme a eventuali requisiti previsti per legge, sono indicati nel bando di concorso emanato, nel rispetto della normativa vigente. Per quanto riguarda i requisiti, \u00e8 necessario dimostrare di essere in regola con gli obblighi militari; la legge 15 maggio 1997, n. 127 (la prima delle cosiddette leggi Bassanini) ha statuito l'assenza di limiti di et\u00e0, salvo casi particolari, come confermato dalla giurisprudenza del Consiglio di Stato nel 2007. Il decreto-legge 21 giugno 2013, n. 69 - convertito in legge 9 agosto 2013, n. 98 - ha abolito l'obbligo della presentazione, da parte dei vincitori di concorso, di certificato medico attestante l'idoneit\u00e0 psicofisica all'impiego, tranne per\u00f2 nel caso di soggetti disabili, ove pu\u00f2 essere richiesto per lo svolgimento di mansioni specifiche. L'amministrazione ha tuttavia facolt\u00e0 di sottoporre a visita medica di controllo i vincitori di concorso, in base alla normativa vigente. Il decreto-legge 10 gennaio 2006, n. 4 - convertito in legge 9 marzo 2006, n. 80 - ha infine affermato che le pubbliche amministrazioni italiane possano ricorrere alla stipula di contratti di lavoro a tempo determinato ma solo in caso di particolari situazioni di necessit\u00e0 temporanee ed eccezionali.\nNon sono inoltre previste limitazioni per chi abbia esericitato obiezione di coscienza in Italia come alternativa al servizio militare obbligatorio, salvo che per qualsivoglia impiego che comporti l'utilizzo di armi e per l'arruolamento nelle forze armate italiane e nelle forze di polizia italiane a ordinamento militare e/o civile, tranne che nel caso essi abbiano rinunciato allo \"status\" di obiettore. Il d.lgs. 15 marzo 2010, n. 66 (\"Codice dell'ordinamento militare\") ha previsto una riserva obbligatoria dei posti messi a concorso, pari al 30%, per l'assunzione agli impieghi civili nelle pubbliche amministrazioni di personale a favore degli appartenenti alla categoria dei militari di truppa delle forze armate italiane al termine della ferma o rafferma, congedati senza demerito, fermi restando i diritti dei soggetti aventi titolo all'assunzione obbligatoria ai sensi del d.lgs. 23 novembre 1988, n. 509 e della legge 12 marzo 1999, n. 68. La riserva, come precisato dal parere del Dipartimento della funzione pubblica della Presidenza del Consiglio dei ministri in data 11 aprile 2012, non si applica relativamente all'assunzione di personale dirigente.\nLe modalit\u00e0 di svolgimento dei concorsi e dell'accesso all'impiego sono rispettivamente disciplinati dal D.P.R. 3 maggio 1957, n. 686 , dal D.P.R. 9 maggio 1994, n. 48. I concorsi pubblici per le assunzioni nelle amministrazioni dello Stato e nelle aziende autonome si espletano di norma a livello regionale. In particolare, l'accesso alla P.A. italiana avviene:\nCirca le limitazioni, il D.P.R. 9 maggio 1994, n. 487 dispone l'esclusione di taluni soggetti in particolari situazioni:\nIl rapporto di lavoro.\nDopo la contrattualizzazione del pubblico impiego italiano e della privatizzazione del diritto del lavoro pubblico in Italia, come peraltro ulteriormente ribadito dalla legge 28 giugno 2012, n. 92, \u00e8 regolato da norme di diritto privato che ha nei CCNL di comparto (stipulati dalle organizzazioni sindacali maggiormente rappresentative e l'ARAN), una particolare disciplina; destinatari di altre specifiche e tipiche norme sono alcune figure; ad esempio per quanto riguarda le forze di polizia italiane il personale della polizia locale (polizia municipale, polizia provinciale) della Polizia di Stato, della Polizia penitenziaria e del Corpo Forestale dello Stato \u00e8 a oggi contrattualizzato, insieme a quello del Corpo nazionale dei vigili del fuoco, salvo particolari disposizioni. Costituiscono poi eccezione gli appartenenti alle forze di polizia a ordinamento militare come l'Arma dei Carabinieri, la Guardia di Finanza, il Corpo delle capitanerie di porto - Guardia costiera e tutte le forze armate italiane, che insieme ad altre particolari categorie come la magistratura italiana e ai professori universitari conservano una disciplina del rapporto di lavoro e dello status, nonostante la privatizzazione del diritto del lavoro pubblico in Italia per la maggior parte ancora in regime di diritto pubblico.\nAi sensi dell'art. 7 del decreto-legge 24 giugno 2014, n. 90 - convertito in legge 11 agosto 2014, n. 111 - i distacchi sindacali di cui beneficiano i dipendenti sono stati ridotti del 50%. Per le forze di polizia a ordinamento civile e il Corpo Nazionale dei Vigili del Fuoco si prevede invece che alle riunioni sindacali passa partecipare un solo rappresentante delle organizzazioni sindacali interessate, come peraltro precisato dalla circolare del Ministero per la funzione pubblica n. 5/2014.\nLo stato giuridico.\nLo stato giuridico degli impiegati civili \u00e8 regolato dal D.P.R 10 gennaio 1957, n. 3, mentre norme particolari sono per\u00f2 stabilite per determinate categorie di soggetti, come per gli appartenenti alle forze di polizia italiane e forze armate italiane. L'obbligo di giuramento di fedelt\u00e0 \u00e8 stato soppresso per il personale docente dalla legge 30 marzo 1981, n. 116 e per le altre categorie dei dipendenti civili dal D.P.R 19 aprile 2001, n. 253; sono invece soggetti a tale obbligo solo gli appartenenti alle forze armate italiane e alle forze di polizia italiane, e i dipendenti la cui disciplina del rapporto di lavoro non \u00e8 mutata a seguito della contrattualizzazione del pubblico impiego in Italia. Il personale \u00e8 generalmente vincolato da una \"clausola di esclusivit\u00e0\", che consiste nel divieto di intrattenere rapporti di lavoro a qualsiasi titolo con altri datori di lavoro, l'esercizio di attivit\u00e0 imprenditoriali e in generale della libera professione; in tale ultimo caso la normativa per\u00f2 ammette diverse eccezioni, stabilite per\u00f2 dalle leggi.\nI dipendenti non sono sempre pubblici ufficiali: ci\u00f2 infatti dipende dalle funzioni che stiano svolgendo durante il servizio; essi sono anche destinatari di particolare disciplina riguardo al comportamento durante il servizio, ovvero il codice di comportamento dei dipendenti pubblici. In base all'art. 1, comma 51 della legge 6 novembre 2012, n. 190 prevede particolari protezioni (inclusa la non licenziabilit\u00e0) a favore del personale che abbia segnalato condotte illecite da parte di colleghi o superiori, alla magistratura italiana, inclusa la Corte dei Conti. In tema di incompatibilit\u00e0 e di inconferibilit\u00e0 di incarichi, inclusi quelli dirigenziali, \u00e8 intervenuto il d.lgs. 8 aprile 2013, n. 39, che prevede particolari disposizioni in materia. Il personale delle amministrazioni pubbliche qualora svolga attivit\u00e0 a contatto con il pubblico \u00e8 inoltre tenuto a rendere conoscibile il proprio nominativo mediante l'uso di cartellini identificativi o di targhe da apporre presso la postazione di lavoro, tranne che nelle ipotesi previste dalla legge.\nI soli dipendenti statali (ministeriali e di alcuni enti soggetti a vigilanza di ministeri) possono infine chiedere il rilascio (anche per i familiari) di particolare documenti, le tessere AT e BT (le prime di colore verde, le seconde colore azzurro) che fungono da documento di riconoscimento in Italia; per gli appartenenti alle forze armate italiane \u00e8 invece previsto il rilascio della \"Carta multiservizi della Difesa\".\nLa valutazione sull'attivit\u00e0.\nIl d.lgs. 27 ottobre 2009, n. 150 ha introdotto l'obbligo per le amministrazioni di dotarsi di un \"Organismo Indipendente di Valutazione\" (Oiv) competente, tra l'altro, della valutazione del personale, standardizzando l'erogazione dell'importo della contrattazione decentrata pattuita con le singole amministrazioni e agganciandola al merito e al risultato; in particolare la legge prevedeva che il 50% dei dipendenti pubblici sia collegato alla fascia di merito alta, avendo diritto al 50% dell'ammontare complessivo della retribuzione, il 50% nella fascia di merito intermedia avendo parimenti diritto al 50% dell'importo, mentre il 25% nella fascia di merito bassa, non avendo diritto ad alcun trattamento legato alla \"performance\".\nLa valutazione complessiva e globale delle amministrazioni era affidata alla \"Commissione indipendente per la valutazione, la trasparenza e l'integrit\u00e0 delle amministrazioni pubbliche\" (CiVIT), poi assorbita nell'\"Autorit\u00e0 nazionale anticorruzione\". Successivamente il D.P.R. 9 maggio 2016, n. 105, modificando il d.lgs 150/2009, ha riattribuito al Ministero della Funzione Pubblica la competenza della valutazione delle amministrazioni; l'organismo politico ha facolt\u00e0 di avvalersi di un comitato tecnico composto da cinque consulenti esterni.\nPer quanto riguarda gli Oiv, per la scelta dei componenti \u00e8 stata prevista la creazione di un albo nazionale, mentre il dicastero \u00e8 stato obbligato ad adottare linee-guida e criteri per la determinazione di obbiettivi di risultato ancorati a obiettivi di tipo economico.\nLa mobilit\u00e0 tra enti.\nI dipendenti delle pubbliche amministrazioni italiane per contro sono soggetti a una normativa che consente diverse possibilit\u00e0 di mobilit\u00e0, che pu\u00f2 essere \"intercompartimentale\" (tra amministrazioni dello stesso comparto, ad esempio da Comune a Comune) o \"intercompartimentale\" (tra comparti diversi, per esempio da Comune ad Agenzia delle Entrate). Il decreto legge 24 giugno 2014, n. 90, convertito in legge 11 agosto 2014, n. 114, ha stabilito inoltre che, al fine di agevolare i processi di mobilit\u00e0, la Presidenza del Consiglio dei Ministri - Dipartimento della funzione pubblica - istituisca un apposito portale web. Lo stesso decreto prevedeva che al fine di agevolare i processi di mobilit\u00e0 intercompartimentale venisse emanato un decreto statuente tabelle di equiparazione per il personale di categorie e comparti diversi; a tale disposizione \u00e8 stata data attuazione con l'emanazione del D.P.C.M. del 26 giugno 2015.\nAnzitutto le pubbliche amministrazioni, prima di indire nuove procedure concorsuali per il reclutamento di personale per la copertura di posti vacanti in organico, devono attuare le procedure di mobilit\u00e0 secondo l'art. 1, comma 1 del d. lgs. 30 marzo 2001, n. 165. Si deve poi ricordare che la legge 23 dicembre 2005, n. 266 (legge finanziaria per l'anno 2006) all'art. 1, comma 230 stabil\u00ec un limite minimo di permanenza, da parte dei vincitori di concorso, in prima assegnazione presso l'amministrazione presso la quale essi prestino servizio:\nLa norma tuttavia non si applica al personale docente del comparto scuola, che prevede invece uno specifico vincolo biennale sulla sede e triennale nella provincia di assunzione. Tale vincolo non si applica al personale portatore di handicap, mentre per il personale ATA attualmente non si prevede alcun vincolo. L'art. 4 del predetto decreto-legge n. 90/2014 ha disposto che nello stato di previsione del bilancio del Ministero dell'economia e delle finanze, venga previsto un fondo destinato al miglioramento dell'allocazione del personale presso le pubbliche amministrazioni, da attribuire alle amministrazioni destinatarie dei predetti processi, e al quale confluiscono risorse economiche pari al trattamento economico del personale dell'amministrazione cedente, i cui criteri di utilizzo e le modalit\u00e0 di gestione delle risorse vengano stabiliti con decreto del Presidente del Consiglio dei Ministri, di concerto con il Ministero dell'economia e delle finanze.\nRiguardo alla mobilit\u00e0 vera e propria, essa pu\u00f2 essere classificata secondo le seguenti tipologie:\nRiguardo alla prima tipologia, che \u00e8 su base sostanzialmente volontaria, \u00e8 prevista dall'art. 7 del D.P.C.M. 5 agosto 1988, n. 325, essa pu\u00f2 essere disposta previo ottenimento di apposita autorizzazione (\"nulla osta\") da parte della amministrazione di provenienza e di quella di destinazione:\nIl vincolo suindicato della prima assegnazione quinquennale non \u00e8 quindi di impedimento alla mobilit\u00e0 per interscambio, disponibile a prescindere da limiti temporali. Tuttavia la norma parla di \"profilo professionale\" e non di \"qualifica\".\nLa seconda, disciplinata dal d. lgs. 30 marzo 2001, n. 165; le ipotesi possono essere previste da specifiche disposizioni legislative, ad esempio la legge 4 novembre 2010, n. 183 ha disposto che in caso di trasferimento di competenze da parte dello Stato a Regioni ed enti locali, tra diversi soggetti pubblici, e anche nel caso di esternalizzazione di attivit\u00e0 e di servizi, il personale addetto, se dichiarato in esubero, viene posto in mobilit\u00e0 collettiva ai sensi dell'art 33 del d.lgs. n. 165/2001. Il decreto-legge 24 giugno 2014, n. 90, si prevede che i dipendenti pubblici possano essere trasferiti, nell'ambito della stessa amministrazione o tra amministrazioni diverse previo accordo tra le stesse, ad altro ufficio entro un raggio di 50\u00a0km poich\u00e9 esse costituiscono medesima unit\u00e0 produttiva ai sensi dell'art. 2103 del codice civile italiano:\nLa terza infine - sempre disciplinata dal d. lgs. 30 marzo 2001, n. 165 - \u00e8 regolata nelle modalit\u00e0 e condizioni; viene stabilito per\u00f2 il requisito dell'assenso della amministrazione di appartenenza, tranne in alcuni casi:\nIn quest'ultimo si distingue quindi, riguardo alla mobilit\u00e0 volontaria espressa dal lavoratore, la prescrizione per le pubbliche amministrazioni destinatarie della domanda di trasferimento procedere alla formazione di apposite graduatorie. In ogni caso il personale trasferito non pu\u00f2 essere trasferito, se non per inderogabile esigenza di servizio, essere, prima che siano trascorsi cinque anni. L'amministrazione di destinazione che accoglie la domanda provvede alla riqualificazione dei dipendenti, anche avvalendosi della scuola nazionale dell'amministrazione, in ogni caso si utilizzano le risorse disponibili e comunque senza nuovi o maggiori oneri per la finanza pubblica.\nIpotesi particolare \u00e8 quella della mobilit\u00e0 del personale militare delle forze armate italiane e che perdendo l'idoneit\u00e0 fisica per motivi di salute pu\u00f2 chiedere di essere destinato ai ruoli civili del Ministero della difesa, prima secondo il Decreto Interministeriale 18 aprile 2002 emanato ai sensi dell'art. 14 della legge 28 luglio 1999, n. 266 e poi secondo l'art. 930 del d.lgs. 15 marzo 2010 n. 66; quanto invece alla corrispondenza dei ruoli vi era una tabella annessa al decreto interministeriale 18/04/2002. Successivamente venne redatta nel 2013 una tabella sviluppata dalle OO.SS. ma mai adottata, nonostante l'accordo tra le parti interessate. Attualmente in tema sono vigenti le disposizioni di equiparazione di cui al d.lgs. 29 maggio 2017, n. 95:\nPer le qualifiche e gradi corrispondenti tra forze armate e forze di polizia \u00e8 reperibile altra tabella presso il sito web della camera dei deputati.\nIl licenziamento.\nRiguardo alla disciplina dei licenziamenti, dopo la contrattualizzazione del pubblico impiego in Italia, valgono le stesse regole del settore privato ma con alcune differenze, riguardo all'esercizio del potere disciplinare e delle motivazioni economiche.\nRiguardo al primo punto, la sentenza della Suprema Corte di Cassazione con la sentenza n. 11868 del 9 giugno 2016 - della \"sezione Lavoro\" - \u00e8 stato affermato che il licenziamento del personale del pubblico impiego \u00e8 disciplinato dall'articolo 18 dello Statuto dei Lavoratori nella formulazione antecedente la riforma del lavoro Fornero del 2012. Riguardo poi il licenziamento disciplinare, oltre le ipotesi previste dal d.lgs. 27 ottobre 2009, n. 150 il decreto legislativo 20 giugno 2016, n. 116 del 2016 - emanato sulla base della legge delega 7 agosto 2015, n. 124 - disciplina diversi aspetti del licenziamento disciplinare e aumenta la responsabilit\u00e0 dei dirigenti.\nRiguardo al secondo punto, secondo l'articolo 33 del d.lgs. n. 165/2001, come modificato dall'articolo 16 della legge 12 novembre 2011, n. 183. (legge di stabilit\u00e0 per l'anno 2012) le pubbliche amministrazioni debbono effettuare annualmente la ricognizione del personale eventualmente in esubero; laddove rilevino situazioni di soprannumero o comunque eccedenze di personale, \u00abin relazione alle esigenze funzionali o alla situazione finanziaria\u00bb sono tenute ad osservare le procedure seguenti: le amministrazioni entro 90 giorni dalla comunicazione ai sindacati della situazione di esubero, devono verificare se il personale interessato possa essere reimpiegato all'interna del medesimo ente, o possa andare in mobilit\u00e0 (secondo le procedure di cui sopra) verso altri enti della provincia o della regione. In mancanza di ci\u00f2, essere inserito nelle liste dei lavoratori in disponibilit\u00e0: cio\u00e8 dei lavoratori che restano per 24 mesi al massimo inseriti nella lista, con il trattamento economico pari all'80% dello stipendio, dell'indennit\u00e0 integrativa speciale e dell'assegno per il nucleo familiare; segue la risoluzione del rapporto di lavoro. Nel caso delle amministrazioni locali, lo stato di dissesto finanziario o la violazione delle soglie di spesa per il personale, come la violazione del patto di stabilit\u00e0, possono essere ragioni sufficienti per la risoluzione del rapporto di lavoro, senza possibilit\u00e0 di reintegro.\nSulla sorte dei rapporti di lavoro con gli enti non soppressi, ma oggetto di riduzione delle funzioni decisa per legge, va segnalata la disciplina dell'art. 1, comma 92, della legge 7 aprile 2014, n. 56. Essa salvaguarda i rapporti di lavoro a tempo indeterminato e i rapporti di lavoro a tempo determinato, fino alla loro scadenza, con le Province e le citt\u00e0 metropolitane, a seguito della cospicua riduzione della loro dotazione organica (rispettivamente del 50 per cento e del 30 per cento): la norma del 2014 ha in proposito definito un procedimento finalizzato a favorire la mobilit\u00e0 del personale in soprannumero verso Regioni, Comuni e altre pubbliche amministrazioni. Nella sentenza 4 maggio 2016, n. 159 la Corte costituzionale, secondo quanto gi\u00e0 statuito con sentenza 24 marzo 2015, n. 50 in cui aveva riscontrato che la norma del 2014 aveva ridefinito le funzioni fondamentali delle Province, in un'ottica di ridimensionamento delle stesse, ha dichiarato che \"nella riallocazione delle funzioni non fondamentali, connessa alla riduzione della dotazione organica, (...) alle Regioni non \u00e8 precluso, a conclusione del processo di ridistribuzione del personale, affidare le funzioni non fondamentali alle Citt\u00e0 metropolitane, alle province e agli altri enti locali tramite apposite deleghe e convenzioni, disponendo contestualmente l'assegnazione del relativo personale\". Secondo la sentenza della Corte Costituzionale 14 luglio 2016, n. 176 l'intervento del legislatore statale \u00e8 stato giudicato dalla Corte costituzionale \"in linea con il riordino delle Province e delle Citt\u00e0 metropolitane, disegnato dalla norma del 2014, che secondo la sentenza della corte costituzionale 14 luglio 2016, n. 176 \u00e8 in linea con l'architettura costituzionale ed \u00e8 parte integrante di un assetto pi\u00f9 ampio come stabilito dall'art. 1, commi da 421 a 427, della legge 23 dicembre 2014, n. 190."}
{"id": "264048", "revid": "647919", "url": "https://it.wikipedia.org/wiki?curid=264048", "title": "Sistema di autenticazione", "text": ""}
{"id": "264051", "revid": "7336", "url": "https://it.wikipedia.org/wiki?curid=264051", "title": "Fondo Europeo degli Investimenti", "text": ""}
{"id": "264052", "revid": "125858593", "url": "https://it.wikipedia.org/wiki?curid=264052", "title": "Professor X", "text": "Il Professor X, il cui vero nome \u00e8 Charles Francis Xavier, \u00e8 un personaggio immaginario dei fumetti creato da Stan Lee e Jack Kirby nel 1963, pubblicato dalla Marvel Comics.\n\u00c8 il fondatore del gruppo degli X-Men, che ha come principio l'esistenza pacifica tra i mutanti e gli esseri umani.\n\u00c8 un potente telepate che pu\u00f2 leggere, controllare e influenzare le menti umane e creare illusioni. Genio naturale, \u00e8 anche un'autorit\u00e0 nel campo della genetica, delle mutazioni e dei poteri psichici. La sua opinione \u00e8 reputata favorevolmente anche in altri campi delle scienze biologiche, fisiche, tecnologiche e chimiche e possiede grandi capacit\u00e0 anche nella realizzazione di equipaggiamenti per utilizzare e potenziare i poteri psichici.\nLungimirante, Xavier ha dedicato la sua vita ad aiutare i mutanti ad imparare a convivere con i propri poteri e ad aiutare gli esseri umani privi di poteri a convivere pacificamente con loro, senza paura uno dell'altro.\nSebbene sia un personaggio positivo, in storie pi\u00f9 recenti stanno emergendo alcuni lati oscuri del suo passato, in cui pare che il suo comportamento non sia stato sempre irreprensibile.\nHa un fratellastro di nome Cain Marko alias il Fenomeno che per anni \u00e8 stato nemico degli X-Men prima di redimersi.\nIl sito web IGN ha inserito il Professor X alla 22\u00aa posizione nella classifica dei cento maggiori eroi della storia dei fumetti, dopo The Spirit e prima di Raffaello.\nBiografia del personaggio.\nCharles Francis Xavier \u00e8 figlio del fisico nucleare Brian Xavier e di Sharon Xavier. Le radiazioni assorbite dal padre faranno s\u00ec che Charles si ritrovi con enormi poteri mutanti, ovverosia la capacit\u00e0 di leggere il pensiero. Dotato anche di un'intelligenza superiore alla norma, Charles diventer\u00e0 in breve tempo uno studente ed un atleta di primo livello, solo per ritirarsi dalle competizioni credendo che il suo potere mutante gli donasse un vantaggio troppo grande sui semplici umani.\nDopo la morte del marito, Sharon si risposer\u00e0 con Kurt Marko, suo collega, che porter\u00e0 con se suo figlio, Cain. Estremamente geloso e rancoroso nei confronti di Charles, Cain disprezzer\u00e0 per anni il fratellastro, credendo che il padre amasse di pi\u00f9 quest'ultimo. Dopo la morte di Kurt, che si sacrificher\u00e0 per salvare i due figli da un incendio nel suo laboratorio, Cain si allontaner\u00e0 ancora di pi\u00f9 dal fratellastro, diventando in seguito il criminale mistico noto come il Fenomeno.\nFin da giovane ha sempre sognato una convivenza pacifica tra i mutanti e gli uomini comuni, cercando di vincere, tramite l'istruzione e l'informazione, la diffidenza e la paura che questi ultimi provano verso i primi. In giovent\u00f9 Charles fu accompagnato nella lotta per questa causa da Erik Lensherr (il futuro Magneto) che lo aiut\u00f2 a costruire Cerebro, una macchina che potenziava i suoi poteri telepatici e che permetteva a Charles di rintracciare mutanti da tutto il mondo.\nIn seguito per\u00f2 Erik si convinse che la convivenza tra le due specie era impossibile e che l'homo sapiens, data la sua inferiorit\u00e0 genetica, doveva sparire per fare largo alla specie mutante (homo superior); questa divergenza di opinioni cambi\u00f2 radicalmente i rapporti tra i due, che da amici divennero rivali.\nSuccessivamente Xavier fu reso paraplegico da un incidente, che venne rivelato in seguito causato dal supercriminale alieno Lucifero. Consegu\u00ec la laurea presso l'Universit\u00e0 di Oxford.\nAiut\u00f2 Tad Carter a scappare da persone che volevano ucciderlo e lo invit\u00f2 ad unirsi a lui. Qui per\u00f2 viene solo citato come un potente mutante e per un attimo intravediamo il suo volto. Questa \u00e8 in effetti la sua prima apparizione.\nDecise allora di fondare la scuola per giovani dotati, un istituto dove insegnava a giovani e spaventati mutanti a comprendere la loro vera natura e ad imparare ad usare saggiamente i propri poteri. Per poter contrastare i piani criminali di dottor Schmidt, un mutante con l'ambizione di dominare il mondo scatenando la terza guerra mondiale, e che durante la seconda guerra lavor\u00f2 a fianco dei Nazisti, dove scov\u00f2 e tortur\u00f2 il giovane Erik Lehnsherr (Magneto), Xavier form\u00f2 gli X-Men, un gruppo formato dai suoi studenti per contrastare le minacce dei mutanti con intenzioni criminali.\nIl primo gruppo, composto dai suoi primi studenti, era formato da: Scott Summers alias Ciclope, Warren Worthington III detto Angelo, Henry McCoy soprannominato Bestia, Robert Drake ovvero l'Uomo Ghiaccio e infine da Jean Grey chiamata Marvel Girl. Xavier addestr\u00f2 i ragazzi nell'usare i loro poteri in combattimento, e gli X-Men divennero presto gli ambasciatori del suo sogno di uguaglianza, proteggendo gli stessi cittadini che li emarginavano bollandoli come mostri.\nSuccessivamente, avendo trovato tramite Cerebro un potentissimo mutante, un'isola vivente chiamata Krakoa, Xavier mand\u00f2 gli X-Men ad investigare. Furono tutti catturati, tranne Ciclope, che riusc\u00ec a tornare alla scuola. Allora Xavier, per salvarli, cerc\u00f2 e trov\u00f2 altri mutanti di varia nazionalit\u00e0: il russo Pjotr Rasputin (Colosso), la keniota Ororo Munroe (Tempesta), l'apache John Proundstar (Thunderbird), il canadese Logan (Wolverine), il tedesco Kurt Wagner (Nightcrawler), l'irlandese Sean Cassidy (Banshee) e il giapponese Shiro Yoshida (Sole Ardente).\nLa nuova squadra riusc\u00ec a sconfiggere Krakoa e a riportare a casa i vecchi X-Men, i quali per\u00f2 appena tornati lasciarono la scuola, ad eccezione di Ciclope, che divent\u00f2 il capo dei nuovi X-Men.\nI due amori pi\u00f9 importanti della sua vita sono stati la Dottoressa Moira MacTaggert, una scienziata, che si occupava di fisiologia mutante e Lilandra, imperatrice di una specie aliena chiamata Shi'ar. Da citare sono anche l'amante Amelia Voght, una terrorista mutante, e Gabrielle Haller, un'ambasciatrice israeliana da cui ha avuto il figlio Legione.\nPer seguire Lilandra nello spazio, Xavier lasci\u00f2 la guida degli X-Men proprio a Magneto, che in quel periodo cercava di redimersi; tuttavia presto Magnus torn\u00f2 sui suoi passi e Xavier, di ritorno sulla Terra, riprese la guida del gruppo.\nXavier ha una sorella del tutto identica a lui chiamata Cassandra Nova, che credeva morta alla nascita. Prendendo il controllo del corpo del fratello, fu responsabile del bombardamento su Genosha, che uccise sedici milioni di mutanti, e per poco non uccise lui e gli X-Men.\nSempre nei panni di Charles, Cassandra Nova attacc\u00f2 anche Lilandra e tutto l'impero Shi'ar, tant'\u00e8 che in seguito quest'ultima attacc\u00f2 il suo amato ritenendolo il responsabile delle azioni perpetrate dalla perfida sorella. Tuttavia da questa tremenda esperienza, Charles ne ricav\u00f2 un importante beneficio: durante il periodo in cui Nova controllava il suo corpo, guar\u00ec la sua paralisi, grazie ad un fattore di guarigione simile a quello di Logan, e Charles recuper\u00f2 dopo anni l'uso della gambe (evento narrato in \"X-Men: Genesi letale\").\nCharles Xavier \u00e8 molto amato dai tutti suoi studenti (in modo particolare da Jean e Scott, che lo ritengono un padre) ed \u00e8 una figura autorevole nel mondo dei supereroi; difatti, per la sua morale ed il suo rigore \u00e8 divenuto un membro degli Illuminati al pari del Dottor Strange, di Tony Stark, di Reed Richards e di due monarchi come Namor il Sub-Mariner e Freccia Nera, assieme ai quali ha preso parte a riunioni segrete che hanno deciso l'esito di molte minacce alla comunit\u00e0 dei supereroi, mutanti e non.\nPur non essendo presente al momento della votazione, Xavier fu d'accordo con la decisione di esiliare Hulk dalla terra, guadagnandosi il rancore del \"Golia verde\".\nIn seguito agli eventi di \"House of M\" il Professor X \u00e8 prima sparito, per poi ricomparire improvvisamente rivelando che \u00e8 stato privato dei suoi poteri da Wanda Maximoff, ma che ha riacquisito completamente le sue abilit\u00e0 motorie.\nDopo che Ciclope ha scoperto che gli aveva nascosto l'esistenza del suo secondo fratello Gabriel, il mutante noto come Vulcan, ha espulso il suo ex mentore dalla scuola degli X-Men. Xavier \u00e8 quindi partito con una squadra di mutanti per la galassia Shi'ar nel tentativo di fermare lo stesso Vulcan, desideroso di vendetta verso gli alieni che l'hanno tenuto a lungo imprigionato. Durante lo scontro tra gli X-men e la guardia imperiale guidata dal neo-imperatore Vulcan viene lanciato all'interno del cristallo M'Kraan dove, prima di essere salvato da Darwin, riacquista i poteri mentali persi.\nWorld War Hulk.\nHulk si presenta allo Xavier Institute per chiedere a Charles come avrebbe votato, qualora fosse stato presente alla riunione con gli Illuminati che hanno deciso il suo esilio; il professore ammette onestamente che era d'accordo con mandarlo nello spazio, almeno momentaneamente, e si arrende al Golia Verde. Nonostante la sua decisione, tutti i suoi studenti (gli X-Men, X-Factor, Excalibur ecc.) e Cain Marko decidono di attaccare Hulk per impedire che questi rapisca il loro insegnante, ma poi vengono tutti sconfitti.\nMessiah Complex.\nMentre stava usando Cerebro, il professore viene a sapere della nascita di un nuovo, potentissimo mutante, il primo nato dopo la decimazione: manda allora una squadra a recuperarlo, ma al loro arrivo gli X-Men trovano la cittadina messa alle fiamme dai Purificatori di William Stryker. Ciclope allora organizza le ricerche del neonato, lasciando per\u00f2 Charles fuori dalle operazioni, isolandolo e non informandolo delle decisioni prese, questo perch\u00e9 la rottura tra Scott e il professore non si \u00e8 ancora sanata. Durante la scena finale, Xavier viene accidentalmente colpito alla testa da un proiettile sparato da Alfiere, e subito dopo il suo corpo scompare.\nSopravvissuto al colpo ma ridotto in coma, viene guarito da Exodus che ripara la sua mente ma lasciandolo con alcune amnesie.\nSecret Invasion.\nAnche Xavier viene convocato da Iron Man per decidere cosa fare del cadavere dello Skrull che si era spacciato per Elektra. Il Professor X \u00e8 il pi\u00f9 sorpreso di tutti nello scoprire che Freccia Nera \u00e8 in realt\u00e0 una spia Skrull, in quanto la sua telepatia non lo aveva scoperto: infatti in qualche modo gli alieni hanno escogitato un metodo per far apparire i loro pensieri identici a quelli delle persone che fingono di essere. Questo ha fatto sorgere numerosi dubbi nella mente degli Illuminati: che fine ha fatto il vero Freccia Nera? Da quanto tempo \u00e8 stato sostituito? Non potendo pi\u00f9 fidarsi pi\u00f9 l'uno dell'altro, gli Illuminati si sciolgono, andando ognuno per la sua strada.\nIn seguito, combatte gli invasori a San Francisco insieme agli X-Men.\nUtopia.\nDurante l'arrivo di Norman Osborn a San Francisco, Bestia viene avvicinato telepaticamente da Xavier, tenuto prigioniero nell'isola di Alcatraz, mentre Osborn, spalleggiato da Mystica con le sembianze del Professore, mostra alla stampa Ciclope e gli X-Men come violenti rivoltosi e li invita a consegnarsi alle autorit\u00e0.\nAVX.\nDurante lo scontro tra i Vendicatori e le Fenici Ciclope ed Emma Frost, Xavier viene ucciso da Scott Summers (corrotto dalla Fenice).\nAlla fine della battaglia, Capitan America dice a Ciclope che avrebbe potuto esserci un futuro tra X-Men e Avengers, ma di non considerare ci\u00f2 una vittoria - affermando che ha ucciso una delle migliori persone che lui abbia mai incontrato. Detto questo, Cap chiede a Wolverine se voleva aggiungere qualcosa. Wolverine replic\u00f2 di no e afferm\u00f2 di avere un elogio funebre da leggere.\nDopo la sua morte, il Teschio Rosso (un clone molto pi\u00f9 giovane dell'originale), con l'aiuto di alcuni mutanti, trafuga il corpo del defunto Xavier per farsi innestare parti del suo cervello ed ottenere i suoi poteri telepatici, ma verr\u00e0 sconfitto dai nuovi Incredibili Vendicatori e costretto alla fuga. \nAxis.\nDurante la battaglia col Teschio Rosso ed i suoi uomini, Magneto uccider\u00e0 il criminale che risorger\u00e0 come Onslaught Rosso. Scarlet e Doctor Strange tentano cos\u00ec una mossa disperata: risvegliare il lato buono del cervello di Charles Xavier (ancora presente nella mente del Teschio Rosso) tramite un incantesimo, sperando che faccia scomparire Onslaught stesso. Alla fine dell'evento la Bestia effettuer\u00e0 un'operazione sul corpo del criminale rimuovendo la parte del cervello di Xavier che verr\u00e0 bruciata dalla Torcia Umana per evitare finisca in mani sbagliate.\nRitorno.\nSi scoprir\u00e0 che la forma astrale di Xavier, dopo la sua morte in AVX, \u00e8 rimasta intrappolata sul piano astrale a causa del Re delle Ombre. Dopo anni di prigionia, il Professor X imbroglier\u00e0 il suo carceriere riuscendo a portare Rogue, Mystica e Fantomex e liberarsi. Fantomex si sacrificher\u00e0 lasciando che Xavier prenda possesso del suo corpo e possa cos\u00ec tornare nel mondo reale. Con un corpo nuovo e giovane, Xavier decider\u00e0 di ribattezzarsi semplicemente \"X\".\nPoteri e abilit\u00e0.\nIl Professor X \u00e8 un mutante che possiede vasti poteri telepatici, ed \u00e8 tra i pi\u00f9 forti e potenti telepati dell'Universo Marvel. Nei film sugli X-Men \u00e8 classificato come un mutante di classe 4. Egli \u00e8 in grado di percepire i pensieri degli altri o proiettare i propri pensieri in un raggio di circa 250 miglia (400 chilometri). La telepatia di Xavier ha una volta coperto il mondo intero; ma Magneto ha modificato il campo elettromagnetico della Terra per limitare la sua gamma telepatica. Quando non era sulla Terra, le sue capacit\u00e0 telepatiche lo hanno portato ad entrare in contatto mentale universale con pi\u00f9 razze aliene. Pu\u00f2 imparare le lingue straniere leggendo i centri del linguaggio del cervello di qualcuno in esse abile, e alternativamente \"insegnare\" lingue agli altri nello stesso modo. Xavier una volta ha formato un nuovo gruppo di mutanti mentalmente: in poche ore ha ricreato nella loro mente mesi di esperienza e di allenamento.\nGli ampi poteri psionici e telepatici di Xavier gli permettono di leggere le menti e i ricordi degli altri, avvertire le emozioni e le sensazioni di chi lo circonda, manipolare le menti degli altri, deviare le loro menti per rendersi invisibile, creare illusioni mentali potenti, causare la perdita di particolari ricordi o amnesia totale, e indurre dolore o temporanea paralisi mentale e/o fisica in altri. A distanza ravvicinata pu\u00f2 manipolare quasi qualsiasi numero di menti con facilit\u00e0. Tuttavia, il pieno possesso di un'altra mente gli \u00e8 consentito solo al ritmo di una alla volta, e solo se si trova in vicinanza fisica di questa. Inoltre, non pu\u00f2 permanentemente \"riprogrammare\" le menti umane fino a far credere loro totalmente ci\u00f2 che vuole: a sua detta la mente \u00e8 un organismo che ricorda sempre i passi che sono stati necessari per raggiungere il presente e quindi \"riscrive\" se stessa alla impostazione originale se si cerca di cambiarla. Tuttavia, una volta Xavier ha riprogrammato la mente di Wolverine e tale riprogrammazione \u00e8 durata diversi anni, nonostante il fattore rigenerante del lupoide lavorasse per correggere il cambiamento della sua mente in maniera molto pi\u00f9 rapida di quanto accade negli esseri umani o nella stragrande maggioranza degli altri mutanti. Xavier \u00e8 uno dei pochi telepati abbastanza qualificati per comunicare con gli animali e persino condividere le loro percezioni. Pu\u00f2 anche telepaticamente togliere o modificare le funzioni di controllo naturali delle persone, del corpo e dei sensi, come la vista, l'udito, l'olfatto, il gusto, o anche i poteri dei mutanti. Un effetto secondario della sua telepatia \u00e8 che \u00e8 dotato di una memoria eidetica.\n\u00c8 in grado di proiettare dalla sua mente i \"bulloni\", composti di energia psichica che gli permettono di mandare la mente di un'altra persona in stato di incoscienza, infliggere traumi mentali, o persino causare morte.\nIl Professor X pu\u00f2 proiettare la sua forma astrale in una dimensione psichica chiamata \"piano astrale\". Qui pu\u00f2 creare oggetti, controllare i suoi dintorni e controllare e distruggere le forme astrali di altri. Non pu\u00f2 per\u00f2 proiettare tale forma astrale su lunghe distanze.\nEd Brubaker ha affermato che, dopo essere stato de-potenziato da Scarlet e poi ri-potenziato dal Cristallo M'Kraan, Xavier ha ulteriormente aumentato i suoi poteri.\nDurante i suoi viaggi in Asia, Xavier ha appreso le arti marziali. In combinazione con i suoi poteri queste lo rendono un pericoloso combattente a mani nude, in quanto egli \u00e8 in grado di rilevare le intenzioni degli altri e di contrastarle con efficienza sovrumana. Ha anche una vasta conoscenza dei punti di pressione, \u00e8 anche in grado di aumentare la propria forza utilizzando i suoi poteri telepatici.\nCome detto nell'introduzione, \u00e8 estremamente intelligente e un luminare in molti campi delle scienze (in particolare genetica, mutazione e psiche) e possiede una notevole esperienza in altre scienze. Ha un grande talento nella progettazione di attrezzature per l'utilizzo e il potenziamento dei poteri telepatici (compresa Cerebro). \u00c8 inoltre versato nella tattica e nella strategia. \nCome Magneto \u00e8 uno dei mutanti pi\u00f9 potenti dell'Universo Marvel.\nIl lato oscuro di Xavier.\nNel corso degli anni, Charles Xavier ha preso alcune decisioni discutibili, utilizzando i suoi poteri psichici per realizzare i propri interessi, dimostrando di non aver sempre avuto un certo rigore morale.\nAltre versioni.\nUltimate.\nIl Professor X appare anche in \"Ultimate X-Men\", dove pare che sia stato reso paralitico da Magneto, dal quale viene ucciso nel crossover \"Ultimatum\". Questa versione appare pi\u00f9 giovanile dell'originale e le sue capacit\u00e0 non si limitano alla potentissima telepatia: in questo universo Xavier \u00e8 infatti dotato anche di una debole telecinesi.\nAmalgam.\nNella versione Amalgam Charles Xavier \u00e8 l'alter ego del Dottor Strangefate, personaggio nato dalla fusione tra il professor X con i due maghi supremi dei due universi: il Dottor Strange della Marvel e il Dottor Fate della DC Comics.\nAltri media.\nAnimazione.\nIl personaggio \u00e8 apparso nelle seguenti serie animate:\nMotion Comic.\nIl personaggio \u00e8 anche apparso nella serie in \"motion comic\" dal titolo \"\".\nCinema.\nIl Professor X \u00e8 il protagonista principale della saga cinematografica degli X-Men ed \u00e8 interpretato da Patrick Stewart nei panni di uno Xavier maturo e anziano, mentre nella sua versione pi\u00f9 giovane \u00e8 impersonato da James McAvoy. Il personaggio compare in:\nVideogiochi.\nIl personaggio \u00e8 apparso in ' e \"Marvel La Grande Alleanza 3: L'Ordine Nero\" come personaggio non giocabile; in ' e \"\" \u00e8 invece giocabile."}
{"id": "264053", "revid": "125634271", "url": "https://it.wikipedia.org/wiki?curid=264053", "title": "Vortex (atletica leggera)", "text": "Il vortex \u00e8 un attrezzo sportivo \nDescrizione.\nL'oggetto \u00e8 di materiale sintetico (plastica e spugna) e la sua forma aerodinamica \u00e8 costituita da una coda e da un corpo centrale. Il suo peso \u00e8 di 150 grammi. La pedana di lancio \u00e8 la medesima del giavellotto e vi sono inoltre le stesse regole di lancio valido.\nEsistono vari modi di impugnare l'attrezzo. Il pi\u00f9 comune \u00e8 quello che vede la coda tenuta tra l'indice e il medio, mentre il corpo centrale \u00e8 adagiato sulla parte inferiore del palmo della mano. Il secondo modo vede il corpo centrale del vortex posto sul palmo della mano e la coda tra il pollice e l'indice, in modo tale che il pollice sia su un lato dell'attrezzo, le altre quattro dita siano sul lato opposto.\nIl lancio pu\u00f2 essere effettuato con o senza rincorsa, a seconda della gara e delle preferenze dell'atleta.\nLa rincorsa viene effettuata attraverso una corsa laterale dove i piedi si alternano incrociandosi.\nIn gara i lanciatori tirano e colui che effettua il lancio pi\u00f9 lungo \u00e8 decretato vincitore."}
{"id": "264055", "revid": "125755217", "url": "https://it.wikipedia.org/wiki?curid=264055", "title": "Concetto Marchesi", "text": "Biografia.\nAttivit\u00e0 politica e didattica.\nLe sue origini famigliari sono incerte; forse figlio di Gaetano Marchesi e di Concettina Strano, studi\u00f2 nel liceo classico \u00abNicola Spedalieri\u00bb di Catania dove gi\u00e0 nel 1893 fond\u00f2 un giornale, \"Lucifero\", che nel titolo rivelava la sua ammirazione per il giovane Carducci e per il democratico e anticlericale Mario Rapisardi, professore di letteratura italiana e latina nella locale Universit\u00e0. Il contenuto del suo articolo apparso nel primo numero fu giudicato dalle autorit\u00e0 diffamatorio delle Istituzioni, il giornale fu sequestrato e il sedicenne Marchesi fu condannato a un mese di reclusione, con la sospensione della pena da scontare al raggiungimento del 18\u00ba anno di et\u00e0.\nNel 1895 si iscrisse al Partito socialista italiano, inizi\u00f2 a frequentare la Facolt\u00e0 di Lettere dell'Universit\u00e0 etnea, ma nel febbraio del 1896 fu arrestato in ottemperanza della condanna subita due anni prima. Scontata la pena, dopo aver pubblicato un volume di poesie, \"Battaglie\", infiammate, nello stile del Rapisardi, a denunciare le ingiustizie sociali e a preconizzare il riscatto delle plebi, lasci\u00f2 Catania per Firenze, dove si iscrisse all'Istituto di studi superiori, laureandosi il 10 luglio 1899 con una tesi su Bartolomeo della Fonte.\nDopo aver insegnato nei ginnasi di Nicosia e di Siracusa, e nei licei di Caltanissetta, di Verona e di Messina, nel 1906 Marchesi ottenne la cattedra di latino e greco nel Liceo classico di Pisa, dove inizi\u00f2 il suo impegno politico attivo venendo eletto, nel 1908, consigliere comunale nelle file dei democratici radicali, e nel 1910 spos\u00f2 Ada Sabbadini, figlia del filologo Remigio Sabbadini, suo primo maestro all'Universit\u00e0 di Catania, dalla quale avr\u00e0 la figlia Lidia.\nMarchesi ottenne nel 1915 la libera docenza in letteratura latina e pass\u00f2 all'Universit\u00e0 di Messina. Le sue posizioni politiche andavano spostandosi decisamente verso il socialismo scientifico di Marx: giudic\u00f2 il \"Manifesto comunista\" un \u00abgran fascio di luce\u00bb e quando nel 1921 vi fu la scissione di Livorno egli ader\u00ec al Partito comunista.\nIntanto aveva pubblicato commenti e studi su opere e personalit\u00e0 della letteratura latina: \"La vita e le opere di Elvio Cinna\" (1898), \"L'Etica Nicomachea nella tradizione latina medievale\" e l\"Orator\" di Cicerone (1904), il \"Tieste\" di Seneca (1908), \"Un nuovo codice del \"De Officiis\" di Cicerone\" (1913), il \"De magia\" di Apuleio e un profilo di \"Valerio Marziale\" (1914), \"Le corone\" di Prudenzio (1917); l\"Ars amatoria\" di Ovidio (1918), gli \"Epigrammi\" di Marziale e un saggio su \"Seneca\" (1920), i profili per l'editore Formiggini di \"Petronio\" e di \"Giovenale\" (1921). Pochi anni pi\u00f9 tardi verr\u00e0 un saggio su \"Tacito\" (1924) e, soprattutto, la grande impresa dei due volumi della \"Storia della letteratura latina\" (1925-1927) che conoscer\u00e0 nel 1931 un'edizione ridotta a uso dei licei, \"La letteratura romana\", e successivamente ancora, nel 1948, il \"Disegno storico della letteratura latina\".\nNel 1922 intanto, si era iscritto alla facolt\u00e0 di giurisprudenza, laureandosi l'anno dopo con la tesi \"Il pensiero giuridico e politico di Cornelio Tacito\". Intendeva cautelare il proprio avvenire con un titolo che gli permettesse l'esercizio di una professione indipendente, stante l'avvento del fascismo e la possibilit\u00e0 che questi impedisse l'insegnamento a chi, come lui, era ostile al nuovo ordine che si andava prefigurando.\nDopo aver pubblicato il \"Fedro e la favola latina\", ottenne nel 1923 il trasferimento all'Universit\u00e0 di Padova, con l'incarico di docente di latino medievale. Fino all'agosto del 1924 aveva collaborato in forma anonima alla rivista \u00abPrometeo\u00bb di Amadeo Bordiga; la sua sporadica collaborazione con le pubblicazioni comuniste cess\u00f2 a partire dal 1925, con un polemico articolo contro i cattolici apparso ne \u00abl'Unit\u00e0\u00bb del 17 gennaio. Successivamente ci furono rari contatti clandestini, dopo la restrizione delle libert\u00e0 civili e politiche, con i dirigenti e gli altri militanti del Partito comunista che si era dato una struttura clandestina.\nEgli lasci\u00f2 intendere (ma la cosa non \u00e8 affatto provata e nel 1957 Ludovico Geymonat la mise in dubbio) che in uno di questi contatti, nel 1931, ricevette dal Partito comunista l'indicazione di giurare fedelt\u00e0 al fascismo (come era stato reso obbligatorio ai docenti, pena l'espulsione dall'Universit\u00e0). I comunisti avrebbero ritenuto utile mantenere in quell'importante Universit\u00e0 un punto di riferimento per attivit\u00e0 politiche cospirative. La legge che imponeva tale giuramento - entrata in vigore il 28 agosto 1931 - era stata caldeggiata da Giovanni Gentile. Nel 1931, quindi, Concetto Marchesi prest\u00f2 giuramento di fedelt\u00e0 al fascismo. Nel 1935 Marchesi giur\u00f2 una seconda volta, quando divenne socio dell'Accademia nazionale dei Lincei, e una terza nel 1939, quando divenne membro dell'Accademia d'Italia, istituita dallo stesso Gentile in luogo dei Lincei: anche in questa occasione era stato imposto nello Statuto dell'Accademia l'obbligo del giuramento di fedelt\u00e0 al Regime e Marchesi non solo giur\u00f2 di nuovo, ma prese pure la tessera del Partito nazionale fascista.\nLa caduta del fascismo: la ripresa dell'azione politica.\nI contatti di Marchesi con il Partito comunista ripresero nel 1942 attraverso Lelio Basso. Nella primavera del 1943 Marchesi ebbe rapporti con esponenti militari nel Veneto e in Toscana e in maggio incontr\u00f2 a Ferrara il generale Raffaele Cadorna (figlio del generale famoso per la disfatta di Caporetto), comandante della Divisione \u00abAriete\u00bb, che si dichiar\u00f2 favorevole all'impiego dell'esercito contro la Germania, qualora il fascismo fosse caduto e il Principe di Piemonte avesse assunto il comando delle forze armate. Ha collaborato anche con la rivista \"Il Calendario del Popolo\".\nChe la guerra fosse perduta era ormai convinzione generale e si poneva il problema di farla finita con il fascismo. In quello stesso mese di maggio il capo del Partito Palmiro Togliatti, dai microfoni di \u00abRadio Milano-Libert\u00e0\u00bb, la trasmissione in lingua italiana di Radio Mosca, aveva aperto alla collaborazione con i monarchici antifascisti: \u00abLa monarchia rappresenta la continuit\u00e0 della vita politica della nazione. La monarchia non pu\u00f2 dunque accettare, ma deve respingere la politica catastrofica di Mussolini [...] la monarchia, adempiendo il suo compito politico e storico, dica presto il suo basta alle follie mussoliniane\u00bb.\nIl 26 maggio Concetto Marchesi faceva pervenire a Maria Jos\u00e9, tramite il professore liberale Carlo Antoni e Giuliana Benzoni, antifascista e confidente della principessa, la disponibilit\u00e0 dei comunisti ad appoggiare la defenestrazione di Mussolini e il conseguente nuovo governo antifascista, al quale sarebbero stati disposti a partecipare con un ministro senza portafogli: \u00aba prova della loro buona volont\u00e0 avrebbero, a un segnale convenuto, sospeso il lavoro nelle fabbriche di tutta Italia\u00bb.\nAi primi di giugno ebbe una riunione a Milano, nella sede della Casa Editrice Principato, con Celeste Negarville e Giorgio Amendola, che lo incaricarono di andare a Roma a prendervi contatto con i senatori Alberto Bergamini e Alessandro Casati, anch'essi coinvolti, per conto del Partito liberale, nelle trattative presso la Corona volte a provocare la caduta di Mussolini. Al suo ritorno a Milano Marchesi rifer\u00ec che a Roma si prevedeva l'intervento dell'esercito e che candidati alla successione di Mussolini erano il maresciallo Pietro Badoglio e i generali Enrico Caviglia e Vittorio Ambrosio.\nRappresent\u00f2 il PCI poco dopo, il 24 giugno e il 4 luglio a Milano, agli incontri clandestini in cui faticosamente i delegati di tutti i partiti antifascisti cercavano una unit\u00e0 di intenti in vista della caduta del fascismo, data ormai per imminente. In quello stesso 24 giugno 1943 il filosofo Giovanni Gentile, il pi\u00f9 prestigioso intellettuale del Regime, pronunciava in Campidoglio il cosiddetto \"Discorso agli italiani\" nel quale, consapevole della grave crisi del fascismo, invitava tutti gli italiani a stringersi intorno al Re e al Duce, anche i comunisti, dal momento che il fascismo - sosteneva - era \u00abla correzione tempestiva dell'utopia comunista e l'affermazione pi\u00f9 logica e perci\u00f2 pi\u00f9 vera di quello che si pu\u00f2 attendere dal comunismo\u00bb.\nIl 25 luglio 1943 Concetto Marchesi era in vacanza all'isola d'Elba e qui lo raggiunse la notizia della caduta di Mussolini e del fascismo. Il suo nome venne fatto circolare come possibile ministro dell'Istruzione in un prossimo governo da costituire dopo l'armistizio con gli Alleati; intanto, il ministro nominato da Badoglio, Leonardo Severi, rinnov\u00f2 gli incarichi nelle Universit\u00e0 e nomin\u00f2 Marchesi rettore a Padova al posto del precedente rettore di nomina fascista Carlo Anti. Lo stesso Severi ebbe una dura e pubblica polemica col Gentile, che aveva cercato di raccomandargli il figlio Benedetto e gli aveva dato \u00abconsigli\u00bb non richiesti su eventuali nuove nomine di insegnanti, cos\u00ec che il 30 agosto Giovanni Gentile dovette dimettersi da direttore della Scuola Normale di Pisa.\nRettore dell'Universit\u00e0 di Padova.\nMarchesi s'insedi\u00f2 il 7 settembre: and\u00f2 ad abitare nella stessa sede del rettorato, in Palazzo Papafava, costituendovi clandestinamente, insieme con il pro-rettore Egidio Meneghetti, socialista, e con l'azionista Silvio Trentin, il CLN veneto, il cui organo \u00abFratelli d'Italia\u00bb cominci\u00f2 a uscire di l\u00ec a poco. In un'intervista, il 10 settembre dichiar\u00f2 di voler rendere possibile \u00abdiscutere e sperimentare cosa sia la libert\u00e0, quali siano le dottrine economiche e politiche che si vorrebbe accogliere o respingere, quali siano finalmente gli interessi supremi della Patria, della gente, del popolo lavoratore. Questa dev'essere la nuova aria che penetri subito nelle Universit\u00e0 italiane\u00bb.\nQuello stesso giorno si apprese della fuga da Roma di Vittorio Emanuele e di Badoglio, avvenuta senza nemmeno avvisare i ministri, che si dispersero. Il comandante della Divisione \u00abCentauro\u00bb Calvi di Bergolo consegn\u00f2 ai tedeschi senza combattere la capitale e, fatto da Kesselring comandante della piazza, nomin\u00f2 i nuovi ministri: al commissariato all'Istruzione mise Giuseppe Giustini, direttore generale del Ministero, al quale il 15 settembre Marchesi, stante la nuova situazione politica, rassegn\u00f2 per lettera le dimissioni da rettore.\nMa gli eventi incalzavano: le armate tedesche occuparono rapidamente tutta l'Italia centro-settentrionale, misero in piedi la cosiddetta Repubblica Sociale Italiana i cui ministeri furono costituiti in varie e sparse citt\u00e0 della Lombardia e del Veneto. A Padova s'insedi\u00f2, nello stesso Palazzo Papafava, l'ultimo ministro fascista dell'Educazionale nazionale, Carlo Alberto Biggini, che respinse le dimissioni di Marchesi, confidandogli di essere convinto della prossima sconfitta della Germania: si trattava ora - disse - di difendere l'Universit\u00e0 dalle ingerenze dei tedeschi. Marchesi accett\u00f2 di rimanere, avendo avuto garanzia di poter agire in piena autonomia e senza compromissioni con il potere politico e militare, in particolare ottenendo l'inviolabilit\u00e0 dell'Universit\u00e0 e la conseguente protezione degli studenti contro l'arruolamento coatto.\nSeppure Marchesi intendesse sfruttare il suo incarico per coprire un'organizzazione cospirativa antifascista, la sua posizione rimase comunque delicata: nell'opinione pubblica egli poteva essere percepito come un collaborazionista del nuovo Regime nazi-fascista. Per questo motivo, i dirigenti comunisti gli chiesero di dimettersi dall'incarico, ma egli rifiut\u00f2.\nIl discorso inaugurale.\nIl 9 novembre 1943 Concetto Marchesi inaugur\u00f2 l'anno accademico, alla presenza del ministro della RSI Biggini a cui fece preventivamente leggere il discorso, nell'aula magna dell'Universit\u00e0, nella quale fece consentire unicamente l'ingresso degli studenti e dei professori. Un manipolo di appartenenti alla Milizia universitaria fascista, prima dell'arrivo di Marchesi, si era impadronito della tribuna arringando gli studenti perch\u00e9 si arruolassero e insultando con l'epiteto di \u00abimboscati\u00bb gli studenti che reagivano a quell'intrusione. Il tumulto si estese finch\u00e9, sopraggiunti Marchesi e il pro-rettore Meneghetti, essi allontanarono personalmente e a forza i militi fascisti dal podio.\nIl discorso di Marchesi fu particolarmente abile perch\u00e9, pur parlando delle presenti cose e delle prospettive che attendevano l'Universit\u00e0 e l'Italia, non conteneva alcun'approvazione al Regime passato e presente, riuscendo tuttavia a farsi apprezzare dalla stampa fascista, che lo esalt\u00f2 con grandi titoli elogiativi.\nMarchesi esord\u00ec esaltando quella gloriosa Universit\u00e0, \u00abcustodia civile\u00bb e \u00abtempio inviolato dell'intelletto e del sapere\u00bb, ricord\u00f2 i colleghi defunti, i tanti \u00abperiti o dispersi e tratti in terre lontane\u00bb, gli studenti che non sarebbero pi\u00f9 tornati e quelli \u00abche rivedremo ancora nel giorno in cui, sopito il furore della guerra, si sar\u00e0 purificato il nostro dolore e il nostro rimpianto\u00bb.\nInform\u00f2 delle fondazioni sorte per favorire gli studi e i lavori di ammodernamento e ampliamento delle Facolt\u00e0, fatti e da fare quando il cielo italiano non fosse \u00abpi\u00f9 solcato dagli apparecchi della morte\u00bb.\nIl nucleo del discorso di Marchesi s'incentr\u00f2 sulla necessit\u00e0 di un'unione fraterna tra il mondo della scienza, rappresentato dall'Universit\u00e0, \u00abalta e inespugnabile rocca\u00bb, e il mondo del lavoro:\nE concluse:\nL'appello agli studenti.\nGli incidenti tra \u00abgoliardi in grigio-verde\u00bb e studenti antifascisti si ripeterono dopo la fine del discorso e nei giorni successivi, tanto che il colonnello von Frankenberg, comandante della piazza di Padova, comprese che stava nell'influsso di Marchesi la causa dell'agitazione studentesca e il 18 novembre chiese al prefetto Primo Fumei di prendere iniziative. Intorno a quella data, avvertito del pericolo di arresto, Marchesi si nascose in casa della famiglia di un suo vecchio amico deceduto anni prima, il senatore e storico del diritto Nino Tamassia: appena in tempo, poich\u00e9 il 19 novembre venne arrestato Silvio Trentin.\nDa casa Tamassia si trasfer\u00ec in casa di Lanfranco Zancan, antifascista cattolico, e di qui dal comunista Leone Turra, dove rimase fino al 29 novembre. Qui scrisse una lettera di congedo al collega Manara Valgimigli, la lettera di dimissioni al ministro Biggini, datata 29 novembre e un appello agli studenti di Padova, post-datato al 1\u00ba dicembre e che verr\u00e0 diffuso il 5 dicembre.\nL'appello si divide in due parti. Nella prima Marchesi motiv\u00f2 il suo permanere nell'Universit\u00e0 con la speranza di \u00abmantenerla immune dall'offesa fascista e dalla minaccia germanica\u00bb e di difendere gli stessi studenti \u00abda servit\u00f9 politiche e militari\u00bb a costo di apparire in \u00abpacifica convivenza\u00bb con il Regime, mentre quello era \u00abun posto di ininterrotto combattimento\u00bb.\nRicord\u00f2 come quelli che \u00abper un ventennio hanno vilipeso ogni onorevole cosa e mentito e calunniato\u00bb avessero cercato di appropriarsi dei valori espressi nel suo discorso inaugurale malgrado l'azione degli studenti contro \u00abun manipolo di questi sciagurati, violatori dell'Aula Magna, travolti sotto la immensa ondata del vostro irrefrenabile sdegno\u00bb.\nNella seconda parte Marchesi chiam\u00f2 gli studenti all'insurrezione:\nLa diffusione dell'appello avvenne clandestinamente e pertanto non pot\u00e9 provocare clamore. Clandestini erano i primi fogli che lo stamparono in Veneto, il \u00abFratelli d'Italia\u00bb e \u00abIl Lavoratore\u00bb. A Roma fu riprodotto alla fine di dicembre dal quotidiano della Democrazia Cristiana, \u00abIl Popolo\u00bb, unitamente a un commento con il quale si citarono sprezzantemente quegli intellettuali che, diversamente da Marchesi, facevano \u00aboggetto di mercato\u00bb i valori dello spirito e del pensiero: \u00abinnanzi tutto Giovanni Gentile e i suoi accoliti (i vari Pagliaro, Perrotta, Dainelli, Casella, Pasquali, Volpicelli, Carlini e via dicendo)\u00bb.\nPer la prima volta veniva qui introdotta la contrapposizione tra le figure del Marchesi e del Gentile, destinata a rinnovarsi nel tempo. Il motivo era da rintracciarsi nella figura prestigiosa del filosofo conterraneo, da vent'anni schierato a fianco del fascismo, il quale, dopo l'incidente col Severi che gli aveva attirato violente critiche da parte dei fascisti intransigenti, il 17 novembre aveva incontrato a Gardone Riviera Mussolini che gli aveva rinnovato la sua fiducia nominandolo presidente dell'Accademia d'Italia. In tal modo il Gentile, dopo un periodo di defilamento, tornava a occupare il suo ruolo naturale di mentore culturale della Repubblica Sociale.\nIn gennaio, l'appello di Marchesi venne riportato da due fogli comunisti, \u00abLa Comune\u00bb di Imola e \u00abL'Azione comunista\u00bb di Firenze. Ma maggiore risonanza l'appello ottenne grazie alla sua pubblicazione fatta dal giornale socialista svizzero \u00abLibera Stampa\u00bb - che lo contrappose all'articolo di Gentile del precedente 28 dicembre \"Ricostruire\" - e dal quotidiano \u00abLa Gazzetta del Mezzogiorno\u00bb, stampata nell'Italia liberata dagli Alleati. Di qui pass\u00f2 a Radio Londra che ne fece oggetto di due commenti per bocca di Paolo Treves e di \"Candidus\", pseudonimo dell'italo-inglese John Marus.\nIn Svizzera.\nIl 30 novembre 1943 Marchesi aveva lasciato Padova per Milano, dove contatt\u00f2 l'amico editore Giuseppe Principato, il quale lo indirizz\u00f2 presso il parroco di Camnago. Qui rimase nascosto per un mese, tornando in gennaio a Milano dove assunse il falso nome di Antonio Martinelli e cambi\u00f2 pi\u00f9 volte recapito. Il Partito comunista, che lo aveva sospeso dopo il suo rifiuto di immediate dimissioni dal rettorato, lo reintegr\u00f2 nei ranghi dopo essere venuto a conoscenza del suo \"appello\" e cerc\u00f2 di contattarlo. Pietro Secchia riusc\u00ec a stabilire a Milano alcuni contatti col Marchesi, al quale egli propose di recarsi a Roma, ma il progetto non si realizz\u00f2 e il professore espatri\u00f2 in Svizzera, probabilmente nei primi giorni di febbraio del 1944, passando clandestinamente il confine a Maslianico.\nL'attraversamento notturno del confine \u00e8 descritto con accenni poetici da Marchesi ne \"La bisaccia di Cratete\": \u00abun tale mi accompagnava per un sentiero ripido e stretto. Procedeva cauto, con ripetuti cenni di silenzio. Ero stanco. Il sentier\u00f2 fin\u00ec e cominci\u00f2 la campagna, sparsa di cespugli; e una casa sorgeva sul poggio [...] Dopo un breve tratto mi fecero curvare per terra: sollevarono la rete e strisciai per l'angusta apertura [...] Non vidi pi\u00f9 nessuno. Era il plenilunio. Davanti a me si stendeva un'erta malagevole e spinosa, dietro un cane latrava furiosamente. Tra le stelle velate dalla luna Giove brillava di una divina bianchezza. Certe volte il cielo \u00e8 stupendo sull'affanno dell'uomo\u00bb.\nMarchesi fu ospitato nella villa Turconi, propriet\u00e0 vescovile a Loverciano, nel comune di Castel San Pietro e l'11 febbraio chiese formale asilo denunciando la propria presenza in terra svizzera alla polizia di Bellinzona, alla quale rifer\u00ec i nomi di amici e conoscenti del Cantone ticinese che potevano garantire a suo favore: Edoardo Plinio Masini, l'avvocato Francesco Borella, grande amico del deputato socialista Guglielmo Canevascini, il professor Bruno Caizzi e lo scrittore Francesco Chiesa. Secondo Luciano Canfora, nel primo interrogatorio a Bellinzona, l'11 febbraio 1944, Marchesi ammise di aver preso la tessera del Partito nazionale fascista al momento del suo rinnovo del Giuramento di fedelt\u00e0 al Fascismo, quando entr\u00f2 nell'Accademia d'Italia nel 1939.\nMarchesi non fu internato, come avveniva generalmente per i militari e per la maggior parte dei profughi politici; a Loverciano mise mano al racconto autobiografico \"La bisaccia di Cratete\", che prende le mosse dalla sua infanzia siciliana fino agli ultimi drammatici eventi. Fu successivamente nominato professore, insieme con Aristide Fo\u00e0, Agostino Lanzillo, Lucio Luzzatto e Diego Valeri, nel campo d'internamento per ufficiali costituito a M\u00fcrren, nel Cantone di Berna. Come scrisse alla direzione del Partito comunista, egli intendeva svolgere anche un'azione di proselitismo politico tra quei \u00abgiovani di primo ordine\u00bb, la maggior parte dei quali hanno una \u00abposizione liberale e si avanzano verso di noi\u00bb. La libert\u00e0 di movimento di cui godeva gli permise di frequentare diverse personalit\u00e0 dell'antifascismo internazionale, contattate nelle loro ambasciate a Berna.\nLa polemica con Giovanni Gentile.\nL'articolo \"Ricostruire\" di Giovanni Gentile, pubblicato il 28 dicembre 1943, aveva provocato dure e prolungate polemiche nello stesso ambiente fascista. Egli aveva chiesto di \u00abcolpire il meno possibile; andare incontro alle masse per conquistarne la fiducia\u00bb e di \u00abnon perseguitare pel gusto di una giustizia che si compia anche a danno del paese\u00bb. Gli intransigenti avevano accusato il filosofo siciliano di aver lanciato \u00abun caldo, commovente appello alla concordia nazionale, alla indulgenza verso i passati trascorsi, all'oblio delle colpe di chiunque e da qualunque parte commesse\u00bb, mentre \u00abil tempo attuale \u00e8 un tempo duro, scandito dagli scoppi delle bombe ad alto esplosivo\u00bb.\nGentile replic\u00f2 pi\u00f9 volte a questa e altre analoghe critiche: il 16 gennaio 1944 chiarisce sul quotidiano fascista fiorentino \u00abRepubblica\u00bb di avere s\u00ec invocato \u00abla cessazione delle lotte, ma aggiungendo subito \"Tranne quella vitale contro i sobillatori, venduti o in buona fede, ma sadisticamente ebbri di sterminio\". N\u00e9 compromessi dunque, n\u00e9 equivoci. Quello che io chiedo \u00e8 che si evitino le lotte non necessarie, n\u00e9 utili, anzi certamente dannose, in cui certi elementi fascisti insistono troppo\u00bb.\nVerso la met\u00e0 di febbraio Marchesi scrisse una risposta all'articolo di Gentile, inviandola per la pubblicazione al quotidiano svizzero \u00abLibera Stampa\u00bb e ai fogli clandestini italiani \u00abLa Nostra Lotta\u00bb e \u00abFratelli d'Italia\u00bb. Il giornale comunista \u00abLa Nostra Lotta\u00bb lo pubblic\u00f2 contemporaneamente a \u00abLibera Stampa\u00bb in Svizzera, a Milano, a Roma e a Firenze, mentre sul giornale del CLN veneto \u00abFratelli d'Italia\u00bb apparve solo alla fine di marzo.\nL'articolo rimase anonimo su \u00abLa Nostra Lotta\u00bb e su \u00abFratelli d'Italia\u00bb: non lo fu su \u00abLibera Stampa\u00bb che lo pubblic\u00f2 il 24 febbraio con il titolo \"Rinascita fascista e concordia di animi ovverosia Giovanni Gentile e Concetto Marchesi\", e nell'incipit redazionale \u00e8 ancora indicato che a Giovanni Gentile, \u00abquesto indegno e vacuo rappresentante della cultura non italiana, ma fascista, ha cos\u00ec risposto [...] con ben altra autorit\u00e0 che deriva da elevatezza intellettuale e morale, Concetto Marchesi [...]\u00bb.\nMarchesi esordisce ricordando a Gentile che l'8 settembre 1943 - data giudicata dal filosofo un \u00abobbrobrio\u00bb - il fascismo era gi\u00e0 morto e che la rinascita del fascismo auspicata da Gentile \u00ab\u00e8 una sconcia commedia rappresentata da sconci gazzettieri. Il fascismo non pu\u00f2 risorgere perch\u00e9 esso non \u00e8 un organismo malato, \u00e8 una malattia; non \u00e8 il lebbroso che possa guarire, \u00e8 la lebbra\u00bb. Abbandonato dalla monarchia e dalla borghesia industriale e finanziaria, rest\u00f2 solo con l'esercito tedesco divenuto, dopo l'armistizio, esercito invasore e non pi\u00f9 alleato.\nProprio grazie alla presenza dell'esercito tedesco, il fascismo \u00abrivisse a far le vendette tedesche in terra italiana, servo e sgherro anche in quest'ultimo aspetto della sua ripugnante soggezione\u00bb. Inutilmente - sostiene Marchesi - il fascismo cerca ora di presentarsi animato da spirito anti-capitalistico e anti-borghese: \u00e8 solo un pretesto di \u00abturpe gente che non sa morire. Sotto la garanzia dell'impunit\u00e0, ha saputo soltanto distruggere e ammazzare\u00bb.\nCon la caduta del fascismo e della monarchia, con il dissolvimento dell'esercito, restano \u00abper fortuna dell'Italia, i ribelli, eccellenza Gentile, quelli che voi chiamate \"i sobillatori, i traditori, venduti o in buona fede. In buona fede, signor senatore: perch\u00e9 essi a vendersi, come voi dite, non ricaverebbero altra mercede che la fuga o la prigione o la morte. I denari di Giuda sono dalla vostra parte e si chiamano taglie, premi di delazione, premi di esecuzione, arruolamento di militari e di delatori\u00bb.\nCostituendosi in Stato, ora il fascismo agisce contro i suoi avversari in due modi contemporaneamente: sia con la forza della rappresaglia militare - venti ostaggi per ogni caduto - che con quella della legge ordinaria, espletata dai tribunali, che dovrebbero punire il solo responsabile. Finora la parola \"legge\" non aveva coperto \u00abuna procedura d'assassinio in massa su persone necessariamente innocenti perch\u00e9 chiuse in casa o in prigione nell'ora in cui si compiva il reato. Il merito di aver portato la legge e la norma pubblica al livello dello scannamento pi\u00f9 facile e pi\u00f9 selvaggio spetta al fascismo e al nazismo. E di questo voi, eccellenza Gentile, siete pienamente persuaso\u00bb.\nNon \u00e8 pertanto possibile la concordia invocata da Gentile: \u00abCon chi debbono accordarsi, ora, i cittadini d'Italia? Coi tribunali speciali della repubblica fascista o coi comandi delle S.S. germaniche? Fascismo \u00e8 l'ibrido mostruoso che ha raccolto nelle forme pi\u00f9 deliranti della criminalit\u00e0 i deliri della reazione, \u00e8 lo stagno dove hanno confluito i rifiuti e le corruttele di tutti i partiti. E ora da questa proda immonda della paura e della follia si ardisce tendere le braccia per una concordia di animi?\u00bb.\nCos\u00ec concludeva il Marchesi: \u00abQuanti oggi invitano alla concordia, invitano ad una tregua che dia temporaneo riposo alla guerra dell'uomo contro l'uomo. No: \u00e8 bene che la guerra continui, se \u00e8 destino che sia combattuta. Rimettere la spada nel fodero, solo perch\u00e9 la mano \u00e8 stanca e la rovina \u00e8 grande, \u00e8 rifocillare l'assassino. La spada non va riposta, va spezzata. Domani se ne fabbricher\u00e0 un'altra? Non sappiamo. Tra oggi e domani c'\u00e8 di mezzo una notte ed un'aurora\u00bb.\nL'articolo \"Ai giovani\".\nIl 15 aprile 1944 un gruppo di gappisti uccise Giovanni Gentile davanti alla sua abitazione. Si tratt\u00f2 di un'iniziativa autonoma di quel nucleo comunista fiorentino - tanto che il Comitato toscano di Liberazione nazionale sconfess\u00f2 l'azione con l'astensione del rappresentante comunista - ma il Partito comunista decise di assumersi la responsabilit\u00e0 politica dell'attentato: \u00abL'ordine del giorno di deplorazione \u00e8 approvato con l'astensione dei comunisti i quali, pur non avendo il loro partito deciso l'uccisione di Gentile, non possono disapprovare quell'atto vindice e giustiziere compiuto da giovani col rischio della propria vita\u00bb.\nNel dibattito che segu\u00ec la morte del Gentile sulla sua figura di intellettuale fascista, s'inser\u00ec anche Marchesi con l'articolo \"Ai giovani\", pubblicato il 15 maggio 1944 su \u00abFratelli d'Italia\u00bb. Marchesi non si occupa esplicitamente della figura di Gentile, che nell'articolo non viene nemmeno nominato, e tuttavia egli replica a concetti espressi in diversi discorsi del filosofo siciliano, che aveva esaltato le \u00abvirt\u00f9\u00bb del popolo italiano nei \u00abventicinque secoli\u00bb della sua storia e la funzione degli intellettuali, la classe che, nella visione di Gentile, raccoglie, conserva e trasmette i valori patri e che anima il Paese nei suoi momenti di crisi.\nNiente di tutto questo, per Marchesi. Gli intellettuali italiani sono in massima parte \u00abuomini saldati ad una stagnante tradizione di massime e di concepimenti fondati su una morale conservatrice padronale e servile, questa gente fa della patria, dell'ordine, della giustizia, della religione, i pilastri consacrati del privilegio\u00bb. Anche coloro che per qualche tempo si atteggiarono a dissidenti o ribelli, \u00abnell'ora brusca e scura dell'urto, si allinearono quasi tutti nelle file dei buoni cittadini amanti dell'ordine\u00bb. Quando poi il fascismo trionf\u00f2 e \u00abl'impunit\u00e0 fu accordata al pugnale dell'assassino, mentre fumavano gli incendi delle Camere del Lavoro e delle Cooperative operaie, e gli uomini venivano massacrati sotto gli occhi delle loro donne dalle eroiche schiere degli squadristi armati con le armi del regio esercito\u00bb, proprio allora\nMarchesi torna ai motivi del famoso articolo dello scorso febbraio: tutta l'attuale classe dirigente deve sparire e con essa non \u00e8 possibile n\u00e9 concordia n\u00e9 di tregua, \u00abfinch\u00e9 queste radici di maleficio e di odio restano conficcate nella vita italiana\u00bb. E se si opponesse che abbastanza sangue \u00e8 gi\u00e0 stato versato, si potr\u00e0 rispondere domandando:\nDeputato alla Costituente e al Parlamento.\nNel settembre 1945 fu nominato nella Consulta Nazionale, dove fu presidente della commissione istruzione e belle arti.\nNel giugno 1946 venne eletto nell'Assemblea Costituente nella lista del PCI, e partecip\u00f2 alla scrittura della Costituzione italiana. Nota \u00e8 la sua dissidenza con Togliatti, perch\u00e9 rifiut\u00f2 l'inserimento dei Patti Lateranensi nell'articolo 7 della Costituzione Italiana, \"anche per lealt\u00e0 massonica\", secondo Canfora, e quando si tratt\u00f2 di votare il relativo articolo, usc\u00ec dall'aula con un gruppo di deputati comunisti intransigenti, tra i quali Teresa Noce. Palmiro Togliatti rimase sempre suo amico personale ed estimatore culturale: bench\u00e9 non pi\u00f9 Guardasigilli, sarebbe stato lui, nel dicembre 1947, a suggerire al presidente Terracini una pausa dei lavori dell'Assemblea costituente, prima della votazione finale della Costituzione, affinch\u00e9 Marchesi avesse due settimane di tempo per dare una revisione finale, sotto il profilo della pulizia linguistica e della coerenza sintattica e stilistica, al testo della Costituzione della Repubblica italiana.\nFu membro del comitato centrale del PCI dal 1947.\nEletto deputato alla Camera nell'aprile 1948, fu vicepresidente della Commissione istruzione a Montecitorio. Fu rieletto nel 1953 nella II legislatura che non concluse a causa della morte nel 1957.\nConcluse l'attivit\u00e0 accademica nell'Universit\u00e0 padovana con il pensionamento avvenuto il 31 ottobre del 1953. Nel 1956, durante l'VIII congresso del PCI, comment\u00f2 le accuse lanciate a Stalin da Nikita Chru\u0161\u010d\u00ebv durante il XX Congresso del PCUS, affermando ironicamente che \u00abTiberio, uno dei pi\u00f9 grandi e infamati imperatori di Roma, trov\u00f2 il suo implacabile accusatore in Cornelio Tacito, il massimo storico del principato. A Stalin, meno fortunato, \u00e8 toccato Nikita Kruscev\u00bb. In quel medesimo discorso, sostenendo pienamente la linea di Palmiro Togliatti, attacc\u00f2 violentemente la Rivoluzione ungherese del 1956 appena svoltasi tra il 23 ottobre ed il 4 novembre e schiacciata dall'Armata Rossa sovietica, sostenendo che \u00abin Ungheria era cominciata non la guerra civile, ma la caccia al comunista. Per codesti intellettuali comunisti, i massacri dei comunisti non contano. Essi sono gli olocausti dovuti alla sacra ira del popolo risorto, anche se di questo popolo risorto i nuovi capi sono il cardinale primate e i castellani di Horthy\u00bb.\nMor\u00ec nel 1957 e la sua commemorazione alla Camera dei deputati fu fatta da Togliatti.\nLo storico della letteratura latina.\nNella sua lunga carriera accademica tradusse e pubblic\u00f2 numerose opere latine; scrisse anche delle monografie dei pi\u00f9 grandi autori romani: Apuleio, Ovidio, Arnobio e Sallustio (1913); Marziale (1914); Seneca (1921); Giovenale (1922); Fedro (1923); Tacito (1924) e Petronio (1940). Tra gli altri suoi saggi: \"Il libro di Tersite\" (1920-1951); \"Storia della letteratura latina\" (1927); \"Divagazioni\" (1953) e \"Il cane di terracotta\" (1954).\n\u00c8 significativa l'impronta materialista e marxista nello studio delle relazioni fra potere e letteratura, fra il regime imperiale e i poeti allineati a quel regime. Un esempio \u00e8 il seguente passo tratto dai commenti alle epistole di Orazio, in specie l\"Epistola\" 1.7: \u00abMa non bisogna male intendere questo senso di personale indipendenza\u00bb - ammonisce Marchesi riferendosi alle rivendicazioni integrali di libert\u00e0 intellettuale e materiale di Orazio nei confronti di Mecenate - \u00abfino a fare di Orazio uno spregiatore della vita cortigiana\u00bb. E Marchesi continuava, mostrando tutto il paradigma militante delle sue opere di critica letteraria: \u00abEssere piaciuto ai potenti pareva a lui un alto titolo di onore\u00bb, poich\u00e9 \u00aba questo figlio di liberto manc\u00f2 il senso del contrasto politico, il rischioso piacere dell'insorgere contro le forze costituite\u00bb."}
{"id": "264057", "revid": "1543377", "url": "https://it.wikipedia.org/wiki?curid=264057", "title": "Calcio ai Giochi della IX Olimpiade", "text": "Il torneo di calcio della IX Olimpiade fu l'ottavo torneo olimpico. Si svolse dal 27 maggio al 13 giugno 1928 ad Amsterdam e vide la vittoria per la seconda volta consecutiva dell'. Seppur considerato un torneo disputato in epoca amatoriale, \u00e8 ufficialmente riconosciuto come un campionato mondiale: la FIFA, all'epoca, approv\u00f2 un documento che sanciva che se i tornei olimpici fossero stati organizzati nel rispetto delle regole dell'entit\u00e0 massima, ai vincitori sarebbe stato ufficialmente assegnato il titolo di \"campioni del mondo\".\nSi tenne anche un minitorneo di consolazione fra Rotterdam e Arnhem, vinto dai padroni di casa dei per sorteggio, in seguito al 2-2 con il . Rispetto all'edizione precedente, diminuisce il numero complessivo delle squadre partecipanti, da 22 a 17, con meno nazionali europee partecipanti ed aumento di quelle extraeuropee, in gran parte americane. L'Africa \u00e8 di nuovo rappresentata dall'Egitto, mentre per il Nord e Centro America, oltre agli Stati Uniti, c'\u00e8 il Messico, ed il Sud America \u00e8 rappresentato, oltre che dall'Uruguay, da Argentina e Cile. Questo \u00e8 l'ultimo torneo olimpico disputato prima della nascita dell'attuale Coppa del mondo FIFA, la cui prima edizione si svolse nel 1930 in Uruguay.\nFormula.\nIl torneo prevedeva un turno preliminare di qualificazione fra e per determinare l'ultima squadra che avrebbe avuto accesso agli ottavi di finale. Successivamente era prevista una formula ad eliminazione diretta, composta da ottavi di finale, quarti di finale, semifinali e finali per il 3\u00ba posto e per il 1\u00ba posto.\nAl termine del torneo, si tenne anche un torneo di consolazione con formula ad eliminazione diretta, composta da semifinali e finale. L'adesione fu offerta a tutte le squadre eliminate prima delle semifinali, ma vi aderirono solo , , e .\nClassifica marcatori.\n11 reti\n6 reti\n4 reti\n3 reti\n2 reti\n1 rete"}
{"id": "264059", "revid": "599013", "url": "https://it.wikipedia.org/wiki?curid=264059", "title": "Uwb", "text": ""}
{"id": "264060", "revid": "1226", "url": "https://it.wikipedia.org/wiki?curid=264060", "title": "UltraWide Band", "text": ""}
{"id": "264062", "revid": "1226", "url": "https://it.wikipedia.org/wiki?curid=264062", "title": "Ultra-wide-band", "text": ""}
{"id": "264064", "revid": "1226", "url": "https://it.wikipedia.org/wiki?curid=264064", "title": "Ultra-wideband", "text": ""}
{"id": "264066", "revid": "1226", "url": "https://it.wikipedia.org/wiki?curid=264066", "title": "Ultrawideband", "text": ""}
{"id": "264067", "revid": "287204", "url": "https://it.wikipedia.org/wiki?curid=264067", "title": "Ordine totale", "text": "In matematica, un ordine semplice/ordine totale o ordine lineare (o relazione d'ordine totale o lineare) \u00e8 una relazione binaria su un insieme X che \u00e8 riflessiva, antisimmetrica, transitiva (quindi una relazione d'ordine) e totale. Questo significa che, se denotiamo una tale relazione con \u2264, valgono i seguenti enunciati per tutti gli \"a\", \"b\" e \"c\" elementi di \"X\":\nUn insieme munito di un ordine totale viene chiamato insieme totalmente ordinato, o anche insieme linearmente ordinato, o catena.\nLa stessa definizione si pu\u00f2 dare per i preordini: un preordine che soddisfi la propriet\u00e0 di totalit\u00e0 si dice preordine totale.\nLa propriet\u00e0 di totalit\u00e0 di una relazione si pu\u00f2 descrivere dicendo che due suoi elementi qualsiasi costituiscono una coppia confrontabile per la relazione stessa.\nNotare che la propriet\u00e0 di totalit\u00e0 implica la riflessivit\u00e0, cio\u00e8 che per ogni elemento \"a\" sia \"a\" \u2264 \"a\". Un ordine totale \u00e8 in particolare un ordine parziale, cio\u00e8 \u00e8 una relazione binaria riflessiva, antisimmetrica e transitiva. Un ordine totale si pu\u00f2 anche definire come un ordine parziale che \u00e8 anche una relazione totale.\nAlternativamente un insieme totalmente ordinato si pu\u00f2 definire a partire da un particolare tipo di reticolo formula_1 per il quale sia\nA tale reticolo si associa la relazione definita ponendo per due suoi generici elementi \"a\" e \"b\":\nSe \"a\" e \"b\" sono elementi di un insieme totalmente ordinato dalla relazione \u2264, allora si pu\u00f2 definire la relazione binaria \"a\" &lt; \"b\" chiedendo: \"a\" \u2264 \"b\" e \"a\" \u2260 \"b\". Questa relazione, come la \u2264, \u00e8 transitiva (\"a\" &lt; \"b\" e \"b\" &lt; \"c\" implicano \"a\" &lt; \"c\") ma, contrariamente a \u2264, \u00e8 tricotomica, cio\u00e8 tale che \u00e8 vero uno e uno solo dei tre fatti \"a\" &lt; \"b\", \"b\" &lt; \"a\" e \"a\" = \"b\". Si pu\u00f2 anche seguire il percorso costruttivo opposto, cio\u00e8 partire da una relazione binaria transitiva tricotomica &lt;, definire la relazione \"a\" \u2264 \"b\" per esprimere la relazione \"\"a\" &lt; \"b\" o \"a\" = \"b\"\" e dimostrare che \u2264 \u00e8 un ordine totale.\nTopologia di ordine.\nPer ogni insieme totalmente ordinato \"X\" si possono definire gli [[intervallo (matematica)|intervalli]] (\"a\", \"b\") := {\"x\" : \"a\" &lt; \"x\" e \"x\" &lt; \"b\"}, (\u2212\u221e, \"b\") := {\"x\" : \"x\" &lt; \"b\"}, (\"a\", \u221e) := {\"x\" : \"a\" &lt; \"x\"} e (\u2212\u221e, \u221e) = \"X\". Questi intervalli aperti possono essere usati per definire una [[topologia]] sull'insieme \"X\" chiamata [[topologia d'ordine]]. \nSi osserva che la definizione di insieme ordinato come insieme munito di una relazione d'ordine garantisce l'unicit\u00e0 della topologia di ordine su ogni insieme ordinato. Tuttavia in pratica non si insiste nella distinzione tra un insieme munito di un proprio ordinamento e coppia insieme-ordine sull'insieme. Quindi per evitare confusioni quando si considerano pi\u00f9 ordini in associazione con un solo insieme, si usa comunemente parlare di topologia di ordine indotta da un particolare ordine. Per esempio se N denota l'insieme dei [[numeri naturali]], &lt; e &gt; le usuali relazioni, possiamo fare riferimento alla topologia di ordine indotta su N da &lt; e da quella indotta da &gt;; in questo caso le due topologie coincidono, ma questo non \u00e8 vero in generale.\nIl termine catena.\nQuesto termine all'inizio di questo articolo \u00e8 stato considerato come mero sinonimo di insieme totalmente ordinato. Esso per\u00f2 viene usato pi\u00f9 spesso per denotare un sottoinsieme totalmente ordinato di qualche [[insieme parzialmente ordinato]]. Accade dunque che usualmente si dice che i reali costituiscono un insieme totalmente ordinato; se invece si sta considerando la totalit\u00e0 dei sottoinsiemi dell'insieme dei numeri interi ordinata parzialmente dall'inclusione, allora la collezione totalmente ordinata dall'inclusione { In |: n numero naturale} definita in un precedente esempio viene solitamente chiamata catena.\nL'uso preferenziale del termine \"catena\" per denotare un sottoinsieme totalmente ordinato di un insieme parzialmente ordinato deriva verosimilmente dal ruolo importante che tali catene svolgono nel [[lemma di Zorn]].\nOrdini totali finiti.\nOgni ordine totale finito possiede elemento minimo: la cosa si dimostra con semplici considerazioni esaustive. Quindi anche ogni sottoinsieme di un ordine totale finito possiede minimo. Quindi ogni ordine finito totale \u00e8 un [[buon ordinamento]]. O con una dimostrazione diretta costruttiva, o in base all'osservazione che ogni buon ordinamento \u00e8 [[isomorfismo|isomorfo]] a un [[ordinale]], si pu\u00f2 dimostrare che ogni ordine totale finito \u00e8 [[isomorfismo|isomorfo]] a un [[segmento iniziale]] dei numeri interi positivi ordinati da &lt;. In altre parole su un insieme di k elementi una biiezione con l'insieme dei primi k interi positivi induce un ordine totale. Quindi risulta possibile indicizzare gli elementi di ogni ordine finito totale e ogni buon ordine contabile mediante numeri interi positivi, oppure mediante numeri naturali in modo da rispettare l'ordinamento.\nLa cosa non vale per un [[ordine parziale]], in quanto non gode della terza condizione. A questo proposito si ricordi l'esempio di ordine parziale fornito dalla relazione [[accadde-prima]]. \nBibliografia.\n[[Categoria:Teoria degli ordini]]\n[[Categoria:Teoria degli insiemi]]"}
{"id": "264068", "revid": "599", "url": "https://it.wikipedia.org/wiki?curid=264068", "title": "Ordine lineare", "text": ""}
{"id": "264069", "revid": "123139757", "url": "https://it.wikipedia.org/wiki?curid=264069", "title": "Pierluigi Corallo", "text": "Biografia.\nDiplomatosi nel 1999 alla Scuola del Piccolo Teatro di Milano, nello stesso anno vince il Premio Wanda Capodaglio. Debutta come protagonista, sotto la guida del regista Massimo Castri, ne \"Gl'innamorati\" di Carlo Goldoni.\nDopo la parentesi di \"Falstaff\" e \"Le allegre comari di Windsor\", al fianco di Giorgio Albertazzi, per la regia di Gigi Proietti, altri tre spettacoli con Massimo Castri: \"John Gabriel Borkman\" di Ibsen, \"Questa sera si recita a soggetto\" di Pirandello, \"Spettri\" di Ibsen, nel ruolo di \"Osvald\".\nSuccessivamente lavora in tre spettacoli con il Teatro Biondo Stabile di Palermo, tutti per la regia di Pietro Carriglio: \"Povero Piero\" di Achille Campanile, \"Girotondo\" di Arthur Schnitzler, e \"Assassinio nella cattedrale\" di Thomas Stearns Eliot.\nDiretto da Luca Ronconi ha interpretato \"Ulisse\" nello spettacolo \"Odissea: doppio ritorno\", \"Demetrio\" nel \"Sogno di una notte di mezza estate\" e \"Antoine\" nello spettacolo \"Giusto la fine del mondo\" di Jean-Luc Lagarce.\nNel 2010 inizia a lavorare in televisione nella serie \"R.I.S. - Delitti imperfetti\" nel quale interpreta il maggiore Rambaudi per tre stagioni. Sempre per la Taodue partecipa a \"Squadra Antimafia 6\" nel ruolo di Nicola Ragno. E nel 2017 nel film per la televisione \"La scorta di Borsellino\" nel quale interpreta il capo scorta Agostino Catalano al fianco di Greta Scarano per la regia di Stefano Mordini.\nHa lavorato al cinema nei film: \"Il grande sogno\" (2009), regia di Michele Placido; \"L'uomo nero\" (2009), regia di Sergio Rubini; \"Fortap\u00e0sc\" (2008), regia di Marco Risi; \"Colpo d'occhio\", regia di Sergio Rubini (2008); \"Un giorno perfetto\", regia di Ferzan \u00d6zpetek (2008); \"Niente \u00e8 come sembra\" (2007), regia di Franco Battiato."}
{"id": "264071", "revid": "2912", "url": "https://it.wikipedia.org/wiki?curid=264071", "title": "Insieme linearmente ordinato", "text": ""}
{"id": "264072", "revid": "1226", "url": "https://it.wikipedia.org/wiki?curid=264072", "title": "Ultra Wideband", "text": ""}
{"id": "264073", "revid": "418118", "url": "https://it.wikipedia.org/wiki?curid=264073", "title": "Axel (pattinaggio)", "text": "L'axel \u00e8 l'unico salto nel pattinaggio artistico in cui si parte in avanti sul filo esterno sinistro. Pu\u00f2 essere eseguito sia su ghiaccio che nel pattinaggio artistico a rotelle.\nQuesto salto prende il nome dal suo creatore, il norvegese Axel Paulsen, che lo esegu\u00ec per la prima volta nel 1882, facendone il salto pi\u00f9 antico nel pattinaggio artistico nonch\u00e9 il pi\u00f9 difficile: infatti \u00e8 l'unico in cui l'atleta salta pattinando in avanti e non all'indietro (cosa che lo rende molto facile da identificare); per questo motivo bisogna aggiungere un'ulteriore mezza rotazione al salto, rendendo un triplo axel \"pi\u00f9 un salto quadruplo che un triplo\", secondo l'esperta di pattinaggio Hannah Robinson. Nessuno \u00e8 ancora riuscito a eseguire un quadruplo axel in competizione.\nEseguire un doppio o triplo axel \u00e8 un requisito sia per il programma corto che per il programma libero nelle categorie junior e senior in tutte le competizioni dell'ISU. Viene spesso impiegato come primo salto in combinazione con uno pi\u00f9 facile.\nIl triplo axel \u00e8 ora divenuto un salto standard per gli uomini, ma ancora raramente eseguito in campo femminile: fino al 2019, soltanto undici donne lo hanno eseguito con successo.\nStoria.\nL'inventore del salto, Axel Paulsen, lo esegu\u00ec per la prima volta nel 1882 alla prima competizione internazionale di pattinaggio artistico, a Vienna. La prima donna a includere un axel nel suo programma fu la pattinatrice tedesca Charlotte Oelschl\u00e4gel all'inizio del '900. Hines riporta che concludeva il salto con il famoso \"finale dissolvente\", la spirale Charlotte, un elemento da lei inventato.\nNegli anni '20, l'Axel era l'unico salto ad essere rimasto singolo e non doppio e proprio in quegli anni Sonja Henie fu la prima donna a eseguire un axel in competizione.\nNegli anni '30 invece il pattinatore austriaco Felix Kaspar, conosciuto per la sua atlecit\u00e0, esegu\u00ec un axel che raggiunse l'altezza di quattro piedi e 20 piedi di distanza tra partenza e punto di atterraggio. James Hines, storico del pattinaggio di figura, afferma che \"non c'era dubbio nelle menti di coloro che l'hanno visto che probabilmente sarebbe stato capace di eseguire salti tripli o anche quadrupli, se solo avesse conosciuto la tecnica che si sarebbe sviluppata in seguito.\"\nDick Button \u00e8 stato il primo pattinatore a eseguire un doppio axel alle Olimpiadi Invernali del 1948. Carol Heiss \u00e8 stata invece la prima donna, nel 1953. Per quanto riguarda invece il triplo axel, il primo uomo a eseguirlo con successo \u00e8 stato Vern Taylor ai campionati mondiali di pattinaggio di figura del 1978 mentre il primo a eseguirlo alle Olimpiadi \u00e8 stato Brian Orser nel 1984. La prima donna \u00e8 stata Midori It\u014d ai Mondiali del 1989. Nel pattinaggio a coppie, il primo triplo axel lanciato \u00e8 stato eseguito con successo dalla coppia Rena Inoue e John Baldwin, al campionato nazionale degli Stati Uniti nel 2006.\nIl triplo axel al femminile.\nIl triplo axel \u00e8 divenuto un salto standard per gli uomini, ma \u00e8 ancora raro in campo femminile: fino al 2019, soltanto undici donne lo hanno eseguito con successo.\nEsecuzione.\nLa spinta per eseguire il salto viene impressa dalla distensione della gamba portante, aiutata dallo slancio della gamba libera, mentre la rotazione viene impressa dal filo di partenza (esterno) e dal richiamo veloce a s\u00e9 del braccio e della gamba destra. In aria viene eseguita una rotazione e mezza e si atterra sul filo destro indietro esterno. Durante la fase di volo, le braccia e le gambe devono essere tenute il pi\u00f9 vicino possibile all'asse di rotazione del corpo. L'avvicinamento delle masse (braccia e gambe) all'asse di rotazione comporta una diminuzione del momento di inerzia e pertanto un aumento della velocit\u00e0 angolare in quanto le due entit\u00e0 sono inversamente proporzionali tra di loro. "}
{"id": "264075", "revid": "599", "url": "https://it.wikipedia.org/wiki?curid=264075", "title": "Insieme ben ordinato", "text": ""}
{"id": "264076", "revid": "1748167", "url": "https://it.wikipedia.org/wiki?curid=264076", "title": "Corsa campestre", "text": "La corsa campestre, anticamente denominata cross country podistico, \u00e8 una specialit\u00e0 sia maschile che femminile dell'atletica leggera in cui si corrono distanze intorno ai 10\u00a0km, su fondo sterrato o erboso e su percorsi che variano da uno a pi\u00f9 giri, in base a determinati canoni quali l'et\u00e0 e il sesso. \u00c8 una specialit\u00e0 molto impegnativa dal punto di vista fisico e psicologico, che prevede gare individuali e a squadre.\nCaratteristiche.\nLa gara di corsa campestre consiste solitamente in uno o pi\u00f9 giri su fondo sterrato o erboso, con un lungo rettilineo nei pressi della partenza e del traguardo del percorso.\nA causa della variabilit\u00e0 delle condizioni dei percorsi di corsa campestre, ogni gara ha le sue naturali e distinte caratteristiche di terreno. Secondo la World Athletics una gara ideale di corsa campestre ha un percorso con un giro che misura dai 1\u00a0750 ai 2\u00a0000 metri di distanza, disposto su luogo aperto o boschivo. Il percorso pu\u00f2 includere piccoli ostacoli, naturali oppure artificiali.\nIl rettilineo di partenza ideale dovrebbe misurare dai 400 ai 1\u00a0200 metri, questo per evitare la congestione degli atleti nella fase di partenza. Tuttavia alcune gare minori presentano la prima curva dopo una distanza minore. Gli atleti partono contemporaneamente ed uno starter, ad una distanza di 50 metri o pi\u00f9, decreta la partenza con un colpo di pistola.\nSolitamente le gare internazionali di corsa campestre prevedono dai 3 ai 6 giri di percorso. Gli atleti seniores competono in gare sui 12\u00a0km, mentre a livello seniores femminile e juniores maschile si gareggia su percorsi di 8\u00a0km. La distanza per le atlete juniores \u00e8 invece di 6\u00a0km.\nSono previste sia gare individuali, a tempo, che competizioni a squadre, le quali prevedono un punteggio in base ai piazzamenti dei vari atleti (solitamente, a seconda della gara, si tengono conto dei migliori 4 o 5 atleti per squadra).\nCompetizioni.\nLa corsa campestre \u00e8 stata una specialit\u00e0 olimpica, sia come competizione individuale che a squadre, dai Giochi olimpici del 1904 a quelli del 1924.\nAttualmente la World Athletics organizza i Campionati del mondo di corsa campestre, competizione che viene svolta a cadenza biennale negli anni dispari. Oltre ai Mondiali vengono organizzati abitualmente i campionati continentali e svariate singole competizioni di corsa campestre; tra le pi\u00f9 prestigiose si possono citare il Campaccio e la Cinque Mulini, gare che si svolgono rispettivamente a San Giorgio su Legnano e San Vittore Olona, nella citt\u00e0 metropolitana di Milano, e il Cross della Vallagarina, che si svolge a Villa Lagarina, nella provincia autonoma di Trento."}
{"id": "264077", "revid": "709565", "url": "https://it.wikipedia.org/wiki?curid=264077", "title": "Progettista", "text": "Il progettista \u00e8 chi redige un progetto, spesso di carattere architettonico o tecnico progettuale, attraverso un processo o attivit\u00e0 di progettazione: si tratta di una figura professionale che, con un proprio bagaglio culturale ed una congrua esperienza, pensa e concepisce prima ci\u00f2 che verr\u00e0 costruito dopo.\nNell'ambito architettonico-edilizio, i professionisti competenti in progettazione sono: l'ingegnere, l'architetto, l'agronomo, il geologo, il geometra e il perito industriale; nel campo della progettazione sociale i professionisti sono l'antropologo, l'economista, il sociologo e l'agronomo.\nNon esiste una sola progettazione, ma tante tipi di progettazioni quanti sono i campi del sapere umano: difatti per progettazione si intende anche la professione propria di chi applica una o pi\u00f9 metodologie di presentazione di proposte progettuali come ad esempio quelle del Quadro Logico, dei Work Packages, delle Theories of change.\nCaratteristiche.\nIl progettista redige un progetto e definisce cosa verr\u00e0 costruito e come verr\u00e0 costruito. Per raggiungere questo obiettivo, il progettista deve possedere un'approfondita conoscenza dei materiali, delle tecniche di assemblaggio, delle norme tecniche e delle leggi che insistono sulla materia in cui intende operare.\nI progettisti che esercitano la libera professione devono essere abilitati con un proprio iter formativo ed un esame finale. L'esame d\u00e0 diritto alla iscrizione ad un collegio o ordine che rilascer\u00e0 a sua volta un timbro ed un numero di matricola. Tutti i progetti che verranno redatti dai progettisti a questo punto verranno timbrati e firmati. Il timbro e la firma hanno principalmente due funzioni: la responsabilit\u00e0 di quello che si \u00e8 progettato e la paternit\u00e0 morale delle scelte operate nella progettazione.\nStrutture di progettisti.\nSpesso le competenze necessarie alla redazione di un progetto sono talmente variegate e complesse che non \u00e8 possibile che un solo progettista possa assolvere ad un incarico: nascono cos\u00ec gli studi di progettazione associati o le societ\u00e0 di ingegneria dove all'interno solitamente c'\u00e8 un progettista capo e poi c'\u00e8 una rosa di collaboratori progettisti, ciascuno con una competenza specifica.\nSolitamente, le strutture di piccole dimensioni sono formate da due specializzazioni:\nNegli studi pi\u00f9 grandi a sua volta queste due specializzazioni sono ulteriormente divise in:\nAltre concezioni di progettista.\nIl concetto di progettista non \u00e8 limitato al solo libero professionista abilitato a norma di legge. Esistono infatti settori in cui la progettazione svolge un ruolo cardine, ma \u00e8 affidata a soggetti la cui capacit\u00e0 professionale non \u00e8 soggetta a norma.\nDesigner.\nCon il termine inglese designer (letteralmente, progettista) s'indica una figura professionale, che si occupa della progettazione di moltissimi tipi di artefatti. Nello specifico, esistono diverse competenze specialistiche, nel campo del design (in inglese significa letteralmente \"progetto\"), che definiscono differenti qualit\u00e0 e capacit\u00e0 professionali.\nIn Italia, sono presenti nelle universit\u00e0 corsi di laurea che formano \"designer\", che conferiscono il titolo di dottore in disegno industriale (della classe 42, delle lauree in teorie e metodi del disegno industriale - e 103/S classe delle lauree specialistiche in teorie e metodi del disegno industriale); con il decreto ministeriale 270/04 le lauree inerenti al design del vecchio ordinamento 509/99 vengono sostituite con la L-4 classe delle lauree in disegno industriale e LM-12 classe delle lauree magistrali in design; inoltre in Italia e all'estero, esistono numerose universit\u00e0 e scuole private, che formano molti dei designer operanti sul territorio nazionale ed europeo.\nProblema dell'inquadramento professionale.\nSi possono avvalere del titolo di \"dottore in design\" i laureati presso le universit\u00e0 pubbliche o private (come il Politecnico di Milano, la NABA di Milano, il Politecnico di Torino, lo IUAV, il corso di disegno industriale dell'Ateneo di Palermo, la Facolt\u00e0 di Architettura di Aversa \"Luigi Vanvitelli\", il DBE,Design for the Built Environment, specialistica in design della Facolt\u00e0 di Architettura \"Federico II\" di Napoli e la I facolt\u00e0 di Roma \"Ludovico Quaroni\" ora facolt\u00e0 di Architettura \"Sapienza\" di Roma (dopo la riunificazione delle due facolt\u00e0), la facolt\u00e0 di Architettura del Politecnico di Bari, la scuola di architettura e design E. Vittoria presso l'universit\u00e0 di Ascoli Piceno, il corso di Disegno Industriale della facolt\u00e0 di Ingegneria di Brescia, dell'Universit\u00e0 di Architettura di Firenze, ed il corso di Disegno Industriale della Facolt\u00e0 di Architettura di Ferrara), e gli Istituti superiori per le industrie artistiche (ISIA) di Urbino, Roma, Firenze e Faenza e infine i due indirizzi di progettazione artistica per l'impresa (graphic design e fashion design) nelle Accademie di Belle Arti. \nVi sono poi delle universit\u00e0 private per le quali \u00e8 sorto negli ultimi anni il problema relativo all'inquadramento professionale dei propri diplomati ai quali \u00e8 negato il titolo di Dottore.\nOrdini e associazioni.\nAttualmente non esiste un ordine professionale specifico. I designer sono inquadrati, dal punto di vista contributivo, come \"artigiani\". I designer (soprattutto i designer industriali) fanno capo, generalmente, all'ADI (Associazione per il disegno industriale) articolata in delegazioni territoriali su base regionale, che comprende tra i suoi soci anche le aziende \"design oriented\", che svolge, in questo modo, funzione di coordinamento tra impresa e professionista. Per i designer della comunicazione si fa solitamente riferimento all'AIAP (Associazione Italiana Progettazione per la Comunicazione Visiva).\nAttualmente l'unico ordine professionale al quale possono iscriversi i designer \u00e8 quello dei periti industriali laureati. Tale ordine prevede l'accesso della laurea in Disegno Industriale classe 42 nella sezione Disegnatori di Tessuti. Ovviamente tale sezione non \u00e8 soddisfacente per un laureato in disegno industriale che \u00e8 in grado di svolgere compiti notevolmente pi\u00f9 complessi e attinenti a vari rami dell'architettura e dell'ingegneria.\nIl designer/progettista e la figura professionale.\nIn Italia i primi designer sono stati dei laureati in architettura (ma anche artisti ed artigiani) che hanno creato una figura professionale \"ibrido\", quella del designer/architetto, tipica del belpaese, a fronte anche della necessit\u00e0 di arredare gli spazi e ambienti progettati con elementi specifici, principalmente mobili, divenuti successivamente delle produzioni seriali immesse liberamente sul mercato.\nAttualmente le cose sono molto cambiate, i futuri progettisti si preparano nelle universit\u00e0 di design specifiche e in previsione di un futuro ampliamento della disciplina, le principali specializzazioni del designer sono:\nQuesta professione tipicamente comporta la necessit\u00e0 di possedere spiccate doti creative e di avere, al contempo, una o pi\u00f9 aree di competenza tecnica specifica. Inoltre, si deve possedere un solido bagaglio culturale che riguarda molteplici campi della conoscenza umana.\nIl designer pu\u00f2 lavorare come singolo libero professionista o come membro di uno studio professionale, operante - o meno - in forma associata. Pu\u00f2 anche svolgere la sua attivit\u00e0 all'interno di aziende fortemente orientate al design e dunque interessate alla produzione o commercializzazione di beni o servizi.\nAlcuni esempi di specializzazione per un designer possono essere il designer per l'editoria, automobilistico, il \"graphic designer\", il \"fashion designer\", il \"game designer\", l\u2019\"industrial designer\", l\u2019\"interior designer\", il \"landscape designer\", il \"webdesigner\", ecc.\nIl progettista in italia.\nIn Italia ci sono vincoli e limiti di progettazione stabiliti dalle leggi:\nLa legge n. 46/1990 inoltre introduce all'articolo 6 comma 1 una severa limitazione: esso, obbligando la redazione del progetto oltre certi limiti dimensionali, dice espressamente \"nell'ambito delle proprie competenze\".\nNell'interpretazione rigorosa di questa legge, per fare un esempio, un ingegnere chimico non potrebbe progettare impianti elettrici."}
{"id": "264078", "revid": "729019", "url": "https://it.wikipedia.org/wiki?curid=264078", "title": "Battaglia della Marsaglia", "text": "La battaglia della Marsaglia (4 ottobre 1693), anche conosciuta come battaglia di Orbassano, rappresenta uno degli episodi principali della Guerra della Grande Alleanza, scoppiata in Europa tra il 1688 ed il 1697.\nAntefatti.\nIl conflitto, anche conosciuto come \u201cGuerra dei nove anni\u201d, vedeva schierati da un lato la Francia, impegnata nei progetti espansionistici di Luigi XIV, e sul fronte opposto le potenze europee alleate nella Lega di Augusta e guidate dal Principe d'Orange (Inghilterra, Repubblica delle Sette Province Unite, Spagna, Svezia e Sacro Romano Impero).\nA partire dal 1690 anche la Savoia di Vittorio Amedeo II, per sottrarsi all'asfissiante egemonia francese, pass\u00f2 al fronte alleato rivolgendosi a Vienna.\nLa guerra si estese cos\u00ec di qua delle Alpi, dove le truppe del Maresciallo Catinat, gi\u00e0 noto in Piemonte per le spietate persecuzioni contro i Valdesi, si imposero nella battaglia di Staffarda e misero a ferro e fuoco la pianura piemontese. L'anno successivo le scorrerie francesi proseguirono con la conquista di Nizza, di gran parte della Savoia transalpina e l'occupazione di molte citt\u00e0 piemontesi (Carmagnola, Avigliana, Rivoli, Saluzzo, Savigliano e Fossano). Non riusc\u00ec per\u00f2 l'assedio di Cuneo, dove le truppe del Re Sole subiscono una dura sconfitta. Nel 1692 la situazione si ribalta quando i francesi, gi\u00e0 pesantemente impegnati sugli altri fronti europei, vengono sorpresi dall'offensiva del Duca di Savoia nel Delfinato.\nL'assedio di Pinerolo e la discesa in Piemonte del Catinat.\nNell'estate del 1693 riprendono le ostilit\u00e0: Vittorio Amedeo, nuovamente a capo dell'armata alleata in Italia, decide di attaccare la piazzaforte di Pinerolo e di bloccare Casale, entrambi presidi francesi e pericolose spine nel fianco della difesa savoiarda. L'assedio di Pinerolo si protrae per\u00f2 con consistenti perdite ma senza esito per alcuni mesi, con la sola conquista del Forte di Santa Brigida.\nNel frattempo il Catinat, appena nominato Maresciallo di Francia, si porta con le sue truppe in alta Val Chisone acquartierandosi sopra Fenestrelle, l\u00e0 dove l'Alpe di Pr\u00e0 Catinat sta ancora a ricordarne il passaggio. Da qui, ricevuti rinforzi, con reparti provenienti dal fronte Catalano e la Gendarmeria a cavallo distaccata dall'armata del Reno, alla testa di un esercito di oltre 35.000 uomini aggira i piemontesi e scende senza trovare resistenza sulla Val di Susa, razziando e distruggendo ci\u00f2 che trova sul suo percorso: prima Susa, poi Avigliana, quindi Venaria dove, per rappresaglia verso le distruzioni operate dal Duca in Delfinato e su espresso ordine di Luigi XIV, viene incendiata la splendida Reggia del Castellamonte. Stessa sorte segue il Castello di Rivoli, in cui vengono saccheggiate anche le collezioni d'arte. Infine, incuneandosi tra Torino e l'esercito imperiale ancora fermo a Pinerolo, si dirige verso Piossasco, distruggendone i castelli ed occupandone strategicamente i rilievi.\nSolo a questo punto Vittorio Amedeo abbandona l'assedio e, nonostante alcuni suoi generali cerchino di dissuaderlo, decide di contrattaccare il nemico in fronte aperto. Nei piani del Duca, forse non a conoscenza della reale consistenza avversaria, la fanteria francese avrebbe dovuto essere facilmente spazzata via ed una parte del suo esercito avrebbe poi dovuto tagliare la ritirata francese in Val di Susa passando attraverso Cumiana e Giaveno, riuscendo cos\u00ec a annientare l'armata avversaria. Il Catinat per\u00f2, gi\u00e0 forte della superiorit\u00e0 numerica, si \u00e8 ormai saldamente insediato allo sbocco della Val Sangone tra le alture di Piossasco, Sangano e Rivalta, dalle quali pu\u00f2 agevolmente controllare l'avanzata dell'esercito alleato.\nLa battaglia.\nL'armata agli ordini di Vittorio Amedeo \u00e8 quanto di pi\u00f9 eterogeneo si possa immaginare e comprende milizie provenienti da tutte le regioni d'Europa: le truppe Sabaude innanzitutto, guidate personalmente dal Duca e dal cugino Principe Eugenio, gi\u00e0 famoso condottiero al servizio di Vienna, a cui si affiancano battaglioni Imperiali provenienti dalla Spagna, dalla Lombardia e dal Regno di Napoli, la cavalleria dello Stato di Milano, le truppe Bavaresi e dei Principati tedeschi; tra queste ultime molte compagnie \u201caffittate\u201d dai Savoia e composte principalmente da mercenari provenienti anche dalla Svizzera e dalle Fiandre.\nUna presenza significativa \u00e8 quella degli Ugonotti francesi e dei religionari Valdesi che, in seguito alle persecuzioni subite dopo l'abrogazione dell'editto di Nantes, sono tra i pi\u00f9 strenui oppositori della politica assolutista di Luigi XIV; con il sostegno di Inglesi e Olandesi hanno ottenuto la libert\u00e0 religiosa dai Savoia e sono ora inquadrati tra le truppe del Duca. Sul fronte avversario forte \u00e8 la presenza invece degli irlandesi che, cacciati dalle loro terre per ragioni opposte, sono tra i pi\u00f9 preziosi alleati dei francesi.\nFra il due e il tre ottobre 1693, le due armate giungono a fronteggiarsi nella pianura che si estende tra il torrente Chisola, Volvera, Bruino ed i contrafforti del monte San Giorgio di Piossasco. All'alba di domenica 4 ottobre, tra la fitta nebbia, il rullare dei tamburi e ordini gridati in tutte le lingue d'Europa, gli eserciti iniziano a posizionarsi su un fronte di quattro chilometri.\nGli alleati si schierano disponendo alla destra, verso Volvera, la cavalleria piemontese, con la prima linea agli ordini del feldmaresciallo Caprara e la seconda del Principe Eugenio. L'ala sinistra, che fronteggia Piossasco, \u00e8 diretta dal Marchese di Legan\u00e9s, governatore di Milano ed \u00e8 formata dalla cavalleria dello Stato di Milano e dagli squadroni tedeschi, con la prima linea assegnata al Conte di Louvigny e la seconda al Generale Masset. Al centro, la prima linea di fanteria agli ordini del Conte di Pallfy \u00e8 formata dalle truppe germaniche a destra, affiancati ai reparti di religionari valdesi e luterani e ad alcuni squadroni di cavalleria austriaci, mentre sulla sinistra sono disposti 4 reggimenti spagnoli. In seconda linea i battaglioni piemontesi agli ordini del Conte di Rabutin. Davanti al fronte \u00e8 schierata l'artiglieria con trentun pezzi, difesa da un battaglione di fucilieri. Tutta l'armata si trova in aperta campagna, e solo alcuni radi boschetti coprono il centro, dove viene fatto scavare a protezione un lungo fossato. Anche le spalle dello schieramento alleato sono completamente prive di difese naturali.\nIl Catinat ha preparato con la consueta meticolosit\u00e0 il piano di attacco osservando il terreno di battaglia dalle alture piossaschesi e individua il punto debole dello schieramento avversario nel suo fronte sinistro. Anch'egli ha disposto la sua armata su tre sezioni, con la fanteria comandata dai generali La Hoguette e D'Husson su due linee centrali e la cavalleria ai lati: il Duca di Vend\u00f4me, detto successivamente \"Il Gran Vend\u00f4me\", scendendo da Piossasco, guida la prima linea di destra, il Marchese di Larr\u00e9 la seconda; il Marchese de Vins e Filippo di Borbone-Vend\u00f4me (gran priore dell'Ordine di Malta e fratello del precedente) rispettivamente la prima e seconda linea sulla sinistra, posizionati dalla parte delle cascine che prenderanno poi il nome di Tetti Francesi.\nAlle nove del mattino le artiglierie aprono la battaglia. L'esercito francese avanza lentamente, sempre preceduto dall'artiglieria, giungendo a poca distanza dalle linee alleate. Alcuni reparti, sotto il continuo tiro avversario, hanno difficolt\u00e0 a rispettare la consegna del Catinat di non fare fuoco sul nemico fino a che questo non \u00e8 a sicura portata. Non appena giunta a contatto, tutta la prima linea francese si scaglia sugli alleati con un assalto alla baionetta, tecnica che rappresentava ancora una novit\u00e0 nella strategia militare dell'epoca. L'ala destra alleata regge a ben tre assalti, e le sorti della battaglia restano per un po' appese ad un filo, quando giunge notizia che l'ala sinistra ha ceduto ed \u00e8 in fuga, con i reparti spagnoli sopraffatti di fronte alla carica avvolgente della cavalleria francese guidata dal Vend\u00f4me. I reparti di cavalleria dello Stato di Milano si ritirano dal campo senza aver ingaggiato battaglia. Solo un reggimento spagnolo, il Tercio Lisbona, trovando protezione in un rigagnolo d'acqua, si difende strenuamente fino a venire completamente sopraffatto dai francesi. Anche i battaglioni protestanti oppongono una eroica resistenza, ma vengono anch'essi annientati. L'ala destra si vede cos\u00ec circondata: il Duca di Savoia ordina di ritirarsi caricando con i reparti di Dragoni per rallentare la fase dell'inseguimento ed attenuare gli effetti della sconfitta. Gli imperiali, guidati dal Principe Eugenio, riescono in questo modo a ritirarsi fino alle piazzeforti di Torino e Moncalieri senza che i francesi riescano a tagliar loro la ritirata.\nSul campo rimane un gran numero di caduti, stimati in circa 1.800 per i francesi e tra gli 8.000 ed i 10.000 per gli alleati, a cui si aggiungono circa 2.000 prigionieri e la perdita di tutte le artiglierie. Il Maresciallo Catinat al termine dei combattimenti occupa il Castelletto della Marsaglia (tuttora esistente e situato in realt\u00e0 ad alcuni chilometri dall'epicentro dello scontro): la relazione di guerra stilata per Luigi XIV da questo luogo fisser\u00e0 anche il nome con cui sar\u00e0 ricordata la battaglia.\nConseguenze politiche.\nNonostante la pesante sconfitta subita Vittorio Amedeo riesce per\u00f2, da un punto di vista strategico e politico, a volgere la situazione a suo favore. L'armata alleata \u00e8 in fuga ma non \u00e8 dispersa, le piazzeforti sabaude restano ben munite e l'inverno \u00e8 alle porte. Inoltre le alterne vicende della guerra sul Reno e nei Paesi Bassi, la superiorit\u00e0 navale dell'Inghilterra, la disastrosa situazione economica francese ed i pesanti oneri del mantenimento delle truppe impegnate sul fronte Italiano, inducono Luigi XIV a cercare un accordo con i Savoia. Il Catinat, ottenuto lo sblocco di Casale, ordina per il momento di ritirare il proprio esercito negli alloggiamenti invernali al di l\u00e0 delle Alpi.\nNelle stagioni seguenti la guerra si trascina stancamente, fino all'agosto del 1696 quando il Duca abbandona la coalizione con gli Asburgo e sigla con la Francia il Trattato di Torino, con il quale, dichiarandosi formalmente neutrale nella guerra in corso, ritorna in realt\u00e0 all'alleanza con i Borbone ottenendo in cambio la restituzione di Nizza, della Savoia francese e di Pinerolo ed il passaggio di Casale al Duca di Mantova. Queste condizioni verranno poi confermate l'anno successivo con il trattato di Rijsvijck, che porr\u00e0 temporaneamente fine alla guerra tra le potenze europee. Il conflitto scoppier\u00e0 nuovamente nel 1703, quando l'ennesimo capovolgimento di alleanze da parte dei Savoia porter\u00e0 infine alla vittoria nella battaglia di Torino del 1706 ed al definitivo riconoscimento dello Stato Sabaudo tra le potenze europee.\nConseguenze sulle popolazioni ed il territorio.\nIl periodo che precedette e segu\u00ec la battaglia della Marsaglia fu sicuramente tra i pi\u00f9 terribili per le popolazioni piemontesi. Una situazione all'epoca condivisa con le altre regioni italiane, obbligate a sopportare imposizioni e gabelle necessarie per fornire il \u201csoldo\u201d agli eserciti dei vari Principi e alle truppe Imperiali. Agli abitanti era poi imposto l'obbligo di dare ospitalit\u00e0 agli eserciti di passaggio, fornendo fieno per gli animali e vivande per i soldati, e quando non bastava questi si abbandonavano alla razzia di ci\u00f2 che trovavano sul loro passaggio.\nL'area in cui si svolse la battaglia della Marsaglia fu poi pressoch\u00e9 sconvolta dagli eventi bellici: tutti i paesi della zona furono saccheggiati ed incendiati dalle truppe del Catinat, numerosi castelli e centri abitati rasi al suolo\nLe violenze furono sistematiche non solo da parte dei francesi, ma anche fra le truppe alleate, specie quelle germaniche. Quando pi\u00f9 tardi si arriver\u00e0 al Trattato di Torino, per convincere le milizie tedesche a rientrare entro i propri confini si dovette giungere al pagamento di ben pi\u00f9 di trecentomila dobloni, da suddividersi tra tutti i Principi d'Italia, ed anche il Papa Innocenzo XII fu ben lieto di sborsare la sua rata per accelerare l'abbandono dell'Italia da parte delle ingombranti truppe imperiali.\nLe conseguenze dirette del combattimento si faranno sentire a lungo nella zona teatro degli eventi: tutto in quei luoghi fu rovinato, le vigne bruciate, i raccolti perduti.\nGli oltre 10.000 caduti di entrambe le parti restarono insepolti per circa 4 mesi, provocando l'inquinamento dell'aria e dell'acqua. I paesi vicini, esasperati dal fetore che arrivava dal campo di battaglia, chiesero aiuti per poter interrare quei corpi e tornare alle proprie case senza il timore di epidemie.\nSolo nel gennaio del 1694 il \"magistrato di sanit\u00e0\" fece obbligo di seppellire i cadaveri, ed allo scopo furono arruolati volontari ed inviati alcuni battaglioni di fanteria. I terreni restarono per\u00f2 gerbidi ed incolti per anni, anche per il fiorire di paurose leggende legate a quegli eventi.\nAi nostri giorni la \u201cCroce Barone\u201d, collocata nella piana al centro degli scontri, ricorda la storia di una battaglia tanto tragicamente cruenta quanto inutile."}
{"id": "264079", "revid": "599", "url": "https://it.wikipedia.org/wiki?curid=264079", "title": "Buon ordinamento", "text": ""}
{"id": "264080", "revid": "1226", "url": "https://it.wikipedia.org/wiki?curid=264080", "title": "Ultrawide band", "text": ""}
{"id": "264082", "revid": "1226", "url": "https://it.wikipedia.org/wiki?curid=264082", "title": "Ultra Wide Band", "text": ""}
{"id": "264084", "revid": "834", "url": "https://it.wikipedia.org/wiki?curid=264084", "title": "Trasduttore di posizione", "text": ""}
{"id": "264085", "revid": "37401", "url": "https://it.wikipedia.org/wiki?curid=264085", "title": "129 Antigone", "text": "129 Antigone \u00e8 un grande asteroide della Fascia principale. Ha una composizione quasi pura di nichel e ferro. Questo e altri asteroidi simili si sono originati probabilmente dal nucleo di un planetesimo disintegratosi simile a Vesta, con una differenziazione interna.\nAntigone fu scoperto il 5 febbraio 1873 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu denominato cos\u00ec in onore di Antigone, una figura della mitologia greca, principessa di Tebe e figlia di Edipo.\nNel 1979 si ipotizz\u00f2 l'esistenza di un satellite di Antigone sulla base dei dati ricavati dalla curva di luce. Un modello ricostruito grazie a quest'ultima mostra che il pianetino ha una forma piuttosto regolare.\nDal 1985, sono state osservate un totale di tre occultazioni stellari di Antigone."}
{"id": "264086", "revid": "1226", "url": "https://it.wikipedia.org/wiki?curid=264086", "title": "Progettisti", "text": ""}
{"id": "264088", "revid": "78273", "url": "https://it.wikipedia.org/wiki?curid=264088", "title": "Clementina (frutto)", "text": ""}
{"id": "264089", "revid": "298229", "url": "https://it.wikipedia.org/wiki?curid=264089", "title": "Corsa su strada", "text": "Nell'atletica leggera, la corsa su strada comprende gare su strade comuni, generalmente in asfalto, e su distanze che vanno dai 5 ai 100\u00a0km.\nCorse competitive.\nLe specialit\u00e0 pi\u00f9 celebri tra le corse su strada sono la maratona, che si corre su una distanza di 42\u00a0195 m, e la mezza maratona, che si corre su una distanza di 21\u00a0097 m.\nSempre pi\u00f9 diffuse sono le gare di ultramaratona, specialit\u00e0 che identifica gare di corsa che hanno una distanza superiore a 42,195 km (distanza ufficiale della maratona). L'ultramaratona su strada pi\u00f9 conosciuta \u00e8 la 100\u00a0km, ratificata dalla World Athletics.\nIn tutto il mondo vengono anche organizzate svariate competizioni, su distanze comprese dai 5 ai 30\u00a0km. La World Athletics riconosce ufficialmente le gare su distanze di 5, 10, 15, 20, 25 e 30\u00a0km, ratificando per ognuna di queste specialit\u00e0 i propri record mondiali e continentali.\nData la variet\u00e0 di competizioni, le gare pi\u00f9 brevi rappresentano anche un utile e realistico allenamento per atleti normalmente impegnati su distanze maggiori, che le includono a volte nei loro programmi di allenamento.\nIn ambito italiano, la FIDAL organizza attivit\u00e0 su strada a livello nazionale, regionale e provinciale. Esistono anche manifestazioni agonistiche organizzate dagli enti di promozioni sportiva come UISP, CSI, LIBERTAS, AICS, ecc.\nCorse non competitive.\nIn ogni parte d'Italia si organizzano corse non competitive denominate anche marce o camminate per il fatto che sono a passo libero, cio\u00e8 vi partecipano sia podisti che camminatori.\nQueste manifestazioni non sono riconosciute dalla FIDAL (la federazione sovrintende solo l'attivit\u00e0 agonistica) e vengono organizzate sotto il patrocinio degli enti di promozione sportiva riconosciuti dal CONI o da organizzazioni non riconosciute come ad esempio la FIASP.\nQueste gare vedono spesso la presenza anche di atleti tesserati che le affrontano per allenamento e rappresentano comunque un modo per avvicinarsi al mondo dell'atletica.\nAgonisti o non agonisti.\nLa differenza sta principalmente nel fatto che, per essere considerati agonisti e per partecipare all'attivit\u00e0 competitiva (organizzata sia dalla FIDAL che da altri enti), \u00e8 necessario avere l'idoneit\u00e0 alla pratica agonistica. L'idoneit\u00e0 viene rilasciata dopo un'approfondita visita medica, dalla sanit\u00e0 nazionale o da centri autorizzati.\nNella maggior parte delle manifestazioni, comunque, oltre alla gara competitiva, viene proposta una prova non competitiva sulla stessa distanza e/o su distanza ridotta, per incentivare la partecipazione e permettere anche alle persone prive di un'adeguata preparazione atletica di vivere un momento di sport e socializzazione."}
{"id": "264097", "revid": "11684", "url": "https://it.wikipedia.org/wiki?curid=264097", "title": "Ottica di Alazen", "text": ""}
{"id": "264099", "revid": "1272592", "url": "https://it.wikipedia.org/wiki?curid=264099", "title": "Comunit\u00e0 venetopontine", "text": "Il nome di comunit\u00e0 venetopontine o veneto-pontine viene attribuito alle comunit\u00e0 di coloni, di prevalente provenienza veneta, insediatesi nella pianura dell'Agro Pontino, nelle aree appoderate e nei centri urbani di nuova fondazione, a seguito della bonifica integrale promossa dal regime fascista negli anni 1930.\nUso del termine.\nLa natura di questo termine \u00e8 dovuta alla prevalente provenienza veneta di questi gruppi di coloni e contadini, ma soprattutto alla generale prevalenza della lingua veneta impiegato all'interno delle comunit\u00e0, anche tra i non veneti, durata per decenni.\nSe il termine \"veneto-pontino\" \u00e8 infatti di recente introduzione e viene usato prevalentemente negli scritti, nella pratica orale tipica dell'intero Agro Pontino sono da sempre presenti gli appellativi equivalenti di \"cispadani\" (originariamente dispregiativo) o di \"veneti\", riferito di fatto a tutti i venetopontini (quindi di origini anche non venete), dei quali il termine \"venetopontino\" costituisce un sinonimo maggiormente corretto e meno ambiguo.\nVa, infine, sottolineato che il termine \"veneto-pontino\" (o, limitatamente alla pratica gergale nell'agro pontino, il termine \"veneto\" se riferito a cittadini pontini) \u00e8 frequentemente usato sia in senso lato, ad indicare l'intera collettivit\u00e0 di colonizzatori di provenienza settentrionale, ma anche in senso stretto ad indicare le singole comunit\u00e0 facenti capo ai vari centri fondati ed, in particolare, le comunit\u00e0 cittadine costituite nei borghi rurali, nella maggior parte delle quali sono, tuttora, vivi molti dei caratteri originali delle comunit\u00e0 iniziali dei coloni nelle tradizioni, nel senso di appartenenza e di mutua assistenza, nell'educazione.\nStoria.\nLe cosiddette comunit\u00e0 veneto-pontine furono infatti originate (o fondate, secondo alcuni, volendo ripetere il termine relativo alla pratica urbanistica di costruzione dei nuovi centri) oltre che da coloni veneti, anche da immigrati di provenienza friulana, ferrarese-emiliana ed in piccola parte lepina per ci\u00f2 che concerne l'area pontina vera e propria, mentre per l'area della campagna romana (Aprilia e Pomezia) furono presenti anche coloni di provenienza forlivese ed ex-emigrati italiani (perlopi\u00f9 trentini) in Bosnia e Romania, fatti rientrare dallo stato fascista.\nAl contrario, i pionieri immigrati di provenienza marchigiana, della Valle Latina e abruzzese, pure presenti in congruo numero nell'agro pontino, non vengono solitamente considerati nel novero della comunit\u00e0 veneto-pontina in generale, probabilmente perch\u00e9 il loro insediamento fu inizialmente in gran parte circoscritto ad aree e comunit\u00e0 cittadine gi\u00e0 esistenti (ad. es. Cisterna di Latina) in cui furono presto assimilati, pur mantenendo un senso di identit\u00e0 a livello familiare ed, in certi casi, dando vita a manifestazioni associazionistiche, restando tuttavia pur sempre \"immersi\" in una realt\u00e0 sociale pi\u00f9 eterogenea e comunque spesso (ma non sempre) distinta da quella dei \"borghi\" di fondazione.\nNelle comunit\u00e0 nate nei centri di nuova fondazione si poterono formare e perdurare caratteristiche proprie, come l'affermazione per lungo tempo dell'idioma veneto quale lingua veicolare, nonch\u00e9 l'affermazione di tradizioni (sociali, ma anche gastronomiche, nell'ambito religioso, e in parte anche politiche) frutto della fusione del portato culturale delle diverse provenienze veneta, friulana e ferrarese."}
{"id": "264101", "revid": "124510285", "url": "https://it.wikipedia.org/wiki?curid=264101", "title": "Teorema di isomorfismo", "text": "In matematica ci sono vari teoremi di isomorfismo, che asseriscono generalmente che alcuni insiemi dotati di opportune strutture algebriche sono isomorfe.\nTeoria dei gruppi.\nIn teoria dei gruppi ci sono tre teoremi d'isomorfismo, che valgono anche, con opportune modifiche, per anelli e moduli. I teoremi furono formulati originariamente da Richard Dedekind; successivamente Emmy Noether li rese pi\u00f9 generali nell'articolo \"Abstrakter Aufbau der Idealtheorie in algebraischen Zahl und Funktionenk\u00f6rpern\" pubblicato nel 1927 in \"Mathematische Annalen\", per essere poi sviluppati nella forma moderna da Bartel Leendert van der Waerden nel suo libro \"Algebra\".\nPrimo teorema d'isomorfismo.\nSe formula_1 \u00e8 un omomorfismo fra due gruppi formula_2 e formula_3, allora il nucleo di formula_4 \u00e8 un sottogruppo normale di formula_2, ed il gruppo quoziente formula_6 \u00e8 isomorfo all'immagine di formula_4. In simboli:\nL'isomorfismo \u00e8 \"canonico\", indotto dalla mappa formula_4: la classe formula_10 \u00e8 mandata in formula_11.\nQuesto teorema \u00e8 detto teorema fondamentale di omomorfismo.\nPropriet\u00e0 universale del conucleo formula_12.\nSe formula_1 \u00e8 un omomorfismo e formula_14 \u00e8 un sottogruppo normale di formula_15 contenuto in formula_16, esiste un unico omomorfismo formula_17 tale che\ndove formula_19 \u00e8 la proiezione canonica formula_20.\nSecondo teorema d'isomorfismo (teorema del diamante).\nSiano formula_3 e formula_22 due sottogruppi di un gruppo formula_2, con formula_22 sottogruppo normale. Allora il sottoinsieme prodotto\n\u00e8 anch'esso un sottogruppo di formula_2, e inoltre:\nL'isomorfismo \u00e8 \"canonico\", indotto dalla mappa\nTerzo teorema d'isomorfismo.\nSiano formula_33 due sottogruppi normali di formula_2 con formula_22 contenuto in formula_3. Vale il seguente isomorfismo:\nAnche questo isomorfismo \u00e8 \"canonico\".\nTeoria dei numeri.\nIn teoria dei numeri, esiste il seguente teorema d'isomorfismo di Ax-Kochen. Il teorema afferma che se formula_38 e formula_39 sono terne di Peano allora esiste una mappa formula_40 tale che:"}
{"id": "264103", "revid": "287204", "url": "https://it.wikipedia.org/wiki?curid=264103", "title": "Encoder", "text": "Encoder (in lingua inglese \"codificatore\" che trasforma in codice) pu\u00f2 riferirsi a:"}
{"id": "264105", "revid": "123960348", "url": "https://it.wikipedia.org/wiki?curid=264105", "title": "Wole Soyinka", "text": "Ha compiuto gli studi universitari a Ibadan e a Leeds, in Inghilterra, dove ha conseguito il Ph.D. nel 1973. Dopo due anni al Royal Court Theatre di Londra come drammaturgo, nel 1960 \u00e8 rientrato in Nigeria, dove ha iniziato ad insegnare letteratura e teatro in diverse universit\u00e0 e ha fondato il gruppo teatrale \"Le maschere 1960\". Nel 1964 ha creato la compagnia \"Teatro Orisun\" con la quale ha messo in scena anche le proprie opere. Nel 1965 ha pubblicato il primo romanzo, scritto in inglese, \"Gli interpreti\".\nNel corso della guerra civile nigeriana, viene incarcerato dal 1967 al 1969 per un articolo in cui chiedeva un cessate il fuoco. La sua esperienza in cella di isolamento \u00e8 narrata in \"L'uomo \u00e8 morto\".\nAncor pi\u00f9 che per la narrativa e la saggistica, Wole Soyinka si \u00e8 affermato in Africa e in Occidente attraverso il teatro e la poesia. In particolare, \u00e8 noto per aver rivalutato il teatro della tradizione nigeriana e la \"folk opera Yoruba\". Ha scritto oltre venti drammi e commedie e ha adattato a un contesto africano \"Le Baccanti\" di Euripide, \"L'opera da tre soldi\" di Bertolt Brecht, \"I negri\" di Jean Genet. Fra i suoi lavori teatrali figurano: \"Il leone e la perla\", \"Pazzi e specialisti\", \"La morte e il cavaliere del Re\", \"Danza della foresta\", \"La strada\", \"Il raccolto di Kongi\". Fra le sue raccolte poetiche: \"Idanre and Other Poems\"; \"A Shuttle in the Crypt\"; \"Ogun Abibiman\" (it. 1992); \"Mandela's Earth and Other Poems\".\nHa insegnato in numerose universit\u00e0, fra cui Yale, Cornell, Harvard, Sheffield e Cambridge, ed \u00e8 membro delle pi\u00f9 prestigiose associazioni letterarie internazionali. Ha ricevuto diversi riconoscimenti in tutto il mondo e il premio Nobel per la letteratura nel 1986.\nPerseguitato e condannato a morte dal dittatore nigeriano Sani Abacha, Soyinka \u00e8 vissuto in esilio negli Stati Uniti fino al 1998, anno in cui il dittatore mor\u00ec e Soyinka fece ritorno in Nigeria. Ora vive ad Abeokuta, la citt\u00e0 nigeriana dove \u00e8 cresciuto.\nBiografia.\nSoyinka \u00e8 nato a Isara-Remo nello stato di Ogun, in Nigeria occidentale, all'epoca dominio britannico, secondo dei sei figli di Samuel Ayodele Soyinka, preside della St. Peters School ad Abeokuta e di Grace Eniola Soyinka, proprietaria di un piccolo negozio e soprattutto attivista politica nell'ambito del movimento femminista locale. Sua madre era di fede anglicana, sebbene nella famiglia di suo padre e nel vicinato fossero molto diffuse le mitologie e pratiche religiose Yoruba. Soyinka \u00e8 cresciuto in un'atmosfera di sincretismo religioso che ha avuto una grande influenza sulla sua formazione, essendo sin da ragazzo contemporaneamente in contatto con i saperi tradizionali Yoruba e il Cristianesimo.\nNel 1940, dopo aver completato gli studi elementari, Soyinka frequent\u00f2 la Ab\u1eb9okuta Grammar School e in quegli anni e ottenne numerosi riconoscimenti per le sue composizioni letterarie. Nel 1946 venne ammesso al Government College di Ibadan, all'epoca la pi\u00f9 prestigiosa scuola superiore della Nigeria. Dopo aver completato la sua formazione, si trasfer\u00ec a Lagos, dove trov\u00f2 lavoro come impiegato. In questo periodo, scrisse testi e brevi racconti per alcuni programmi radiofonici nigeriani e nel 1952, Soyinka intraprese i suoi studi universitari Ibadan e in seguito a Londra, dove segu\u00ec corsi di letteratura inglese, greco antico e storia.\nNegli anni 1953-1954, rispettivamente il secondo e l'ultimo presso l'Universit\u00e0 di Ibadan, Soyinka cominci\u00f2 a lavorare alla sua prima opera ufficiale, \"Keffi's Birthday Threat\" che fu trasmessa dall'emittente radio nazionale in Nigeria nel luglio del 1954. Mentre era all'universit\u00e0, Soyinka insieme ad altri sei studenti, fond\u00f2 la \"National Association of Seadogs\", la prima confraternita universitaria in Nigeria. In seguito si trasfer\u00ec a Leeds per perfezionare i suoi studi in letteratura inglese sotto la supervisione del suo mentore Wilson Knight. Ancor prima di completare gli studi in Inghilterra, Soyinka ottenne un notevole successo come scrittore e drammaturgo, in particolare grazie ad alcune brevi commedie. In questi anni collabor\u00f2 con \"The Eagle\", un periodico umoristico inglese.\nI suoi studi universitari e le esperienze europee lo portano a maturare una fusione tra alcuni degli elementi del teatro e della letteratura teatrale dell'occidente e le particolari caratteristiche dell'espressivit\u00e0 Yoruba. Nel 1958 \"The Swamp Dwellers\" e un anno dopo scrisse \"The Lion and the Jewel\", la commedia che dest\u00f2 l'interesse di molti membri della London Royal Court Theatre. Soyinka decise di lasciare il corso di dottorato che seguiva a Leeds e di trasferirsi a Londra dove cominci\u00f2 a lavorare come suggeritore per il Royal Court Theatre. Nello stesso periodo, due delle sue opere andarono in scena ad Ibadan.\nNel 1960, Soyinka ricevette una borsa di studio come ricercatore dalla Fondazione Rockefeller e rientr\u00f2 in Nigeria. A marzo di quell'anno, scrisse una nuova commedia satirica, \"The Trials of Brother Jero\", che stabil\u00ec definitivamente la sua fama come drammaturgo. Uno dei suoi lavori pi\u00f9 apprezzati, \"A Dance of The Forest\", un pungente attacco alle \u00e9lite di potere nigeriane, vinse il premio al Nigerian Independence Day; nello stesso anno Soyinka fond\u00f2 una compagnia di teatro popolare che per almeno cinque anni costitu\u00ec il centro della sua attivit\u00e0 teatrale: \"Le maschere 1960\"."}
{"id": "264109", "revid": "1529788", "url": "https://it.wikipedia.org/wiki?curid=264109", "title": "Wario", "text": " \u00e8 un personaggio immaginario presente nella serie di videogiochi di \"Mario\".\n\u00c8 la controparte opposta, ma di importanza secondaria, rispetto a Mario, simile a esso ma pi\u00f9 tozzo; molto pi\u00f9 forte e muscoloso, ha come caratteristica distintiva proprio la forza: \u00e8 l'unico personaggio di \"Super Mario 64 DS\" capace di staccare cartelli e di rompere i grandi e grossi cubi neri e i bastoni grossi che spuntano da terra in un solo colpo.\nHa ottenuto due proprie serie spin-off, \"\" e \"WarioWare\", dove riceve un nuovo design con vestiti da motociclista. La massima ambizione di Wario \u00e8 avere un castello tutto suo, ma la cosa che dimostra di amare di pi\u00f9 al mondo \u00e8 il denaro.\nNome.\nIl suo nome deriva dall'unione tra l'aggettivo giapponese , che vuol dire \"cattivo\", e il nome \"Mario\"; quindi il significato del nome Wario pu\u00f2 essere letto come \"Mario rovesciato cattivo\", dato che la M \u00e8 graficamente una W rovesciata. Questo si pu\u00f2 osservare anche sul suo cappello, la cui \"W\" \u00e8 per l'appunto rappresentata come la \"M\" di Mario ribaltata, in una allusione alle loro personalit\u00e0 opposte.\nStoria.\nWario \u00e8 il rivale di Mario. La sua avidit\u00e0 lo porta a compiere atti malvagi, come il sequestro del castello di Mario. A causa della sua personalit\u00e0, non \u00e8 molto amato dai cittadini del Regno dei Funghi, ma in molte occasioni ha aiutato i suoi abitanti. Wario \u00e8 l'esatto opposto di Mario, a partire dalla lettera \"M\" rovesciata. Dopo il suo debutto come antagonista in ', \u00e8 diventato il protagonista di una serie di giochi tutta sua, a partire da ' e tutti i suoi seguiti. Come Mario, Wario ha una miriade di trasformazioni, che gli vengono donate da alcuni \"vasi\", come in \"Wario Land\", o dai danni provocati dai nemici come in \"Wario Land II\".\nIn \"Yoshi's Island DS\", Wario fa la sua comparsa sotto forma di Baby Wario e dopo la sua avventura a bordo degli Yoshi, verr\u00e0 portato via da una banda di \"Furfi\". A partire dal 1993, \u00e8 diventato protagonista di proprie piattaforme Nintendo. \"\" vede Wario impegnato nella ricerca di un nuovo castello, dopo il fallito tentativo di conquistare quello di Mario, e ben presto avr\u00e0 contro di s\u00e9 la piratessa Capitan Melassa e la sua ciurma, tutti avversari molto pi\u00f9 pericolosi di quelli affrontati da Mario.\nWario possiede l'abilit\u00e0 della metamorfosi: Toro, Jet e Drago sono le trasformazioni che \u00e8 in grado di eseguire nel primo gioco, che aumentano sempre di pi\u00f9 negli episodi successivi della saga.\nAppare in quasi tutti gli spin-off della serie di Mario, come \"Mario Golf\", \"Mario Kart\", \"Mario Party\" e \"Mario Tennis\". Ad oggi, l'unico gioco della serie principale di \"Mario\" in cui compare ed \u00e8 anche uno dei protagonisti \u00e8 \"Super Mario 64 DS\". Pi\u00f9 recentemente, affiancando la serie di \"Wario Land\", \u00e8 diventato protagonista della serie di \"Wario Ware\", giochi composti a loro volta da tanti minigiochi tutti diversi tra di loro. Infatti Wario possiede l'azienda WarioWare.Inc, che crea minigiochi. Dopo aver fatto il suo debutto come lottatore in \"Super Smash Bros. Brawl\", torna in azione nel gioco \"\", un platform a due dimensioni per Wii.\nIn alcuni spin-off e negli ultimi due capitoli di \"Super Smash Bros.\", ha l'abilit\u00e0 speciale di produrre peti tossici per attaccare i suoi avversari.\nDi recente \u00e8 emerso che Wario, era stato pensato come un boss nell'originale \"Super Mario 64\", ma l'idea \u00e8 stata scartata ancor prima di cominciare i lavori al gioco. Non si sa se fosse stato un boss importante come Bowser oppure un semplice boss di livello.\nBaby Wario.\nBaby Wario \u00e8 Wario da bambino, appare unicamente in Yoshi's Island DS. Il suo potere \u00e8 di attrarre le monete a s\u00e9, usando un'immensa calamita che tiene in mano. Ci\u00f2 dimostra che gi\u00e0 da piccolo era avido di denaro. Nel mondo 5-8 ha avuto una lite con Baby Bowser per alcune monete d'oro. Anche da piccolo ha gli stessi caratteri fisionomici del Wario adulto: per esempio ha il naso rosa.\nWario \u00e8 sempre stato complice di Bowser e di Waluigi nel porsi come nemico di Mario.\nTrasformazioni.\nWario Vampiro.\nAppare per la prima volta in Wario Land 3. Per trasformarsi in esso Wario deve toccare un Minicula. \u00c8 in grado di sconfiggere qualsiasi avversario semplicemente toccandolo e di trasformarsi in pipistrello.\nNella forma vampiro si presenta col suo solito cappello e tuta da idraulico con un mantello nero, occhi gialli con pupille rosse e volto blu.\nNella forma pipistrello le ali rosse e viole (che gli permettono di volare) si sostituiscono al mantello, gli occhi diventano rosso sangue con pupille nere e il volto viola.\nMini Wario.\nAppare per la prima volta in \"\". \u00c8 sprovvisto di cappello, ha pochi capelli ed esigue dimensioni.\nWario Toro.\nAppare per la prima volta in . In questo stato \u00e8 in grado di caricare con molta pi\u00f9 potenza rispetto al normale e pu\u00f2 eseguire potentissimi schianti a terra.\nWario di ferro.\nIn \"Super Mario 64 DS\", se Wario raccoglie un Fiore Potenza si trasforma in \"Wario di ferro\", ovvero una controparte metallica (Nella versione per Nintendo 64, questa trasformazione \u00e8 stata affidata a Mario). In questa forma \u00e8 in grado di camminare sopra la lava, camminare sul fondo di corpi idrici, distruggere i nemici semplicemente andandogli addosso, resistere ai forti venti e alle correnti sottomarine, ma, nonostante sia molto pesante, la sua velocit\u00e0 e la capacit\u00e0 di salto non varia.\nWario-Man.\nIn alcuni capitoli della serie \"WarioWare\", Wario si trasforma in \"Wario-Man\" mangiando una speciale testa d'aglio. In questo stato la sua forza aumenta, \u00e8 invulnerabile a qualsiasi attacco e diventa molto pi\u00f9 agile e veloce. Questa forma \u00e8 presente anche in \"Super Smash Bros. Brawl\", \"Super Smash Bros. per Nintendo 3DS e Wii U\" e \"Super Smash Bros. Ultimate\" come Smash-Finale, ed \u00e8 in grado di fluttuare in aria dopo un doppio salto e fare flatulenze ancora pi\u00f9 potenti.\nWario Fiammante.\nIn alcuni capitoli della serie \"Wario Land\", se Wario viene colpito da delle fiamme inizier\u00e0 a prendere fuoco e a correre in giro. In questo stato non pu\u00f2 essere controllato, tranne che per il salto. Si possono spegnere le fiamme cadendo in acqua o aspettando che si esaurisca l'effetto.\nAccoglienza.\nDalla sua apparizione in \"Wario Land: Super Mario Land 3\", Wario \u00e8 diventato una mascotte consolidata per Nintendo e ha ricevuto un'accoglienza ampiamente positiva. \"Nintendo Power\" ha descritto Wario come un \"tizio piuttosto insolito\" che \"non si pu\u00f2 fare a meno di apprezzare\". Ha anche indicato i suoi baffi tra i migliori nei giochi Nintendo.\"Computer and Video Games\" ha trovato la leggerezza dei giochi di Wario \"liberatoria\" rispetto ai grandi franchise di Nintendo come \"Mario\" e \"The Legend of Zelda\", affermando che sia possibile \"immedesimarsi di pi\u00f9 con l'irrimediabilmente materialista Wario che con Mario. Nel profondo, preferiremmo tutti inseguire sterline piuttosto che principesse\". L'editore di \"IGN\" Travis Fahs ha commentato che, sebbene Wario non sia il personaggio pi\u00f9 simpatico, la sua forte sicurezza oscura i suoi difetti e lo rende divertente. Il sito web in seguito ha classificato Wario al 31\u00ba posto in una lista dei \"100 migliori cattivi dei videogiochi\". Nel libro \"A Parent's Guide to Nintendo Games: A Comprehensive Look at the Systems and the Games\", Craig Wessel ha descritto Wario come una \"svolta sinistra\" di Mario. In \"Icons of Horror and the Supernatural: An Encyclopedia of Our Worst Nightmares, Volume 1\", S. T. Joshi ha citato Waluigi e Wario come esempi di alter ego, e quanto sia popolare presentare tali archetipi di personaggi. Den of Geek ha classificato Wario in Super Smash Bros. Ultimate come il 18\u00b0 miglior personaggio giocabile. Nell'agosto 2019, uno screenshot di \"Mario &amp; Sonic ai Giochi Olimpici di Tokyo 2020\" che mostrava Wario nel suo costume da bagno sembrava raffigurarlo senza capezzoli, portando i fan e il sito web di videogiochi \"Polygon\" a speculare scherzosamente sulla sua mancanza di caratteristiche anatomiche."}
{"id": "264110", "revid": "123183763", "url": "https://it.wikipedia.org/wiki?curid=264110", "title": "Cumene", "text": "Il cumene (o isopropilbenzene) \u00e8 un composto organico costituito da un anello benzenico a cui \u00e8 legato un gruppo isopropilico.\n\u00c8 un idrocarburo aromatico che a temperatura e pressione ambiente si presenta come un liquido incolore con odore caratteristico. \u00c8 presente nel greggio.\n\u00c8 solubile in alcoli, eteri e benzene; \u00e8 completamente insolubile in acqua.\nProduzione.\nIl cumene viene prodotto per alchilazione del benzene con propilene, secondo la seguente reazione esotermica:\nPer diminuire la formazione di composti con pi\u00f9 sostituenti si opera con un rapporto benzene-propilene maggiore di 1 (ovvero in rapporti non stechiometrici, con il propilene come reagente limitante).\nLa reazione avviene per catalisi acida in fase liquida.\nIn particolare pu\u00f2 produrre attraverso i seguenti processi:\nDurante la sintesi del cumene viene ottenuto anche \u03b1-metilstirene come prodotto secondario.\nProcesso catalizzato con cloruro di alluminio.\nNel processo catalizzato con cloruro di alluminio viene utilizzato come catalizzatore (liquido) cloruro di alluminio (AlCl3) e la catalisi avviene in fase liquida. Si utilizza inoltre cloruro di isopropile come promotore. La reazione che ha luogo \u00e8 una reazione di Friedel-Crafts alchilica:\nNel caso particolare, il gruppo alchilico R+ \u00e8 rappresentato dal gruppo isopropilico CH3-CH+-CH3.\nSi opera a temperature prossime ai 35-70 \u00b0C.\nIl meccanismo di reazione coinvolge la formazione di un superacido (HAlCl4), per cui i materiali utilizzati per questo processo sono particolarmente costosi dovendo resistere a condizioni particolarmente aggressive dal punto di vista chimico.\nProcesso SPA.\nIl processo SPA fa uso di un catalizzatore costituito da acido polifosforico (numero CAS: 8017-16-1) impregnato su silice.\nSi utilizza un reattore a letto fisso con pi\u00f9 stadi. L'alimentazione in testa alla colonna \u00e8 costituita da benzene, mentre in ogni stadio vengono inviate pi\u00f9 alimentazioni laterali costituite da propilene e da vapore. Il propilene viene inviato in pi\u00f9 stadi in modo da tenere alto il rapporto benzene-propilene, mentre il vapore ha lo scopo di controllare la temperatura e di evitare che dall'acido fosforico si formino dei composti volatili, in particolare esteri alchilfosforici.\nSiccome si ha la presenza di acido polifosforico disciolto in acqua, anche in questo caso l'ambiente di reazione \u00e8 particolarmente corrosivo.\nProcesso CD.\nEsistono due varianti del processo di distillazione catalitica:\nIl processo FCD utilizza un reattore a contatto gas-liquido (in particolare una colonna a piatti), all'interno del quale il catalizzatore (solido) \u00e8 accomodato in un letto fisso.\nApplicazioni.\nIl cumene \u00e8 un intermedio della sintesi di acetone e fenolo attraverso il cosiddetto processo Hock, che avviene secondo le seguenti reazioni successive:\nIl processo Hock passa attraverso la produzione di idroperossido di cumene, successivamente idrolizzato in fenolo e acetone. L'ossidazione del cumene a idroperossido avviene trattando il cumene con aria in una emulsione acquosa di carbonato di sodio oppure con un catalizzatore redox."}
{"id": "264112", "revid": "599013", "url": "https://it.wikipedia.org/wiki?curid=264112", "title": "Zf", "text": ""}
{"id": "264113", "revid": "235890", "url": "https://it.wikipedia.org/wiki?curid=264113", "title": "Sistema di assiomi di Zermelo-Fraenkel", "text": ""}
{"id": "264116", "revid": "731511", "url": "https://it.wikipedia.org/wiki?curid=264116", "title": "The Bronx", "text": "Il Bronx (: ; in inglese ) \u00e8 una delle cinque suddivisioni amministrative (distretti) in cui \u00e8 divisa la citt\u00e0 di New York. Situato a nord di Manhattan, il suo territorio corrisponde a quello della contea del Bronx, che rappresenta una ripartizione dello Stato di New York. Ha una popolazione di quasi un milione e mezzo di abitanti.\nGeografia fisica.\nIl Bronx confina a nord con la contea di Westchester, ad est si affaccia sul Long Island Sound, a sud l'East River la separa dal Queens. Ad ovest l'Harlem River la separa da Manhattan ed il fiume Hudson dal New Jersey.\nIl Bronx copre una superficie di , di cui il 26,8% \u00e8 costituito da acque. Situato nella estremit\u00e0 nord di New York City (unico borough sulla terraferma), il Bronx \u00e8 posto fra 40\u00b042'45\" di latitudine nord e 73\u00b055'5\" di longitudine ovest, in una zona di circa , di cui circa 110 di terraferma e 40 di acque interne. Riguardo alla geografia urbana, molte delle vie del Bronx sono numerate, come \u00e8 naturale in tutte le citt\u00e0 del nord degli Stati Uniti. A differenza degli altri borough newyorkesi, per\u00f2, il suo sistema di numerazione \u00e8 una continuazione di quello di Manhattan, vestigia della sua antica appartenenza a quella contea, cosicch\u00e9 la \"1\u00aa strada\" del Bronx \u00e8 la 132\u00aa est. La griglia urbana \u00e8, a sua volta, la base di partenza per la suddivisione interna del Bronx:\nA loro volta suddivisi in:\nAl giorno d'oggi, comunque, si preferisce suddividere pi\u00f9 sbrigativamente il borough in South Bronx (gi\u00e0 Southwest Bronx e Southeast Bronx) e North Bronx (gi\u00e0 Northwest Bronx e Northeast Bronx). Queste zone sono inoltre, a loro volta, suddivise nei quartieri di Highbridge, Mount Eden, Morris Heights, Hunts Point, Morrisania, East Tremont, Soundview e West Farms. Va comunque segnalato che molte suddivisioni sono ufficiose, nonch\u00e9 obsolete o disusate dalla popolazione locale.\nNonostante la sua fama di quartiere estremamente pericoloso e malfamato, il Bronx vanta molte attrattive e luoghi d'interesse: possiede, ad esempio, molti parchi tra cui l'intramontabile zoo, il pi\u00f9 vasto degli Stati Uniti. Merita un cenno anche il New York Botanical Garden, che si estende per circa 100 ettari, con pi\u00f9 di 200 variet\u00e0 di rose e pi\u00f9 di 15 ettari di foresta. In questo quartiere \u00e8 inoltre presente una villa del XIX secolo in cui vissero Arturo Toscanini, Theodore Roosevelt e Mark Twain.\nTra gli edifici famosi di questo borough vanno annoverati anche la chiesa di St. Jerome (sulla 138\u00aa strada) e lo Yankee Stadium, sito sulla riva destra del fiume Harlem dal lato del Bronx.\nStoria.\nI primi abitanti del territorio furono gli indiani Lenape. Il nome del Bronx deriva dallo svedese Jonas Bronck che fu tra i primi a insediarsi nell'area che nel 1639 era chiamata nuova Amsterdam e il suo nome fu dato al fiume che divide in due la contea.\nQuando furono istituite le province di New York nel 1683, l'area dell'attuale contea faceva parte della contea di Westchester. Tra gli altri europei che per primi si stabilirono nella zona c'erano olandesi, francesi, inglesi e svedesi, che, in seguito alle vicende che portarono l'America a scrollarsi di dosso il giogo coloniale, furono rimpiazzati da tedeschi e irlandesi, arrivati in forze nella zona, soprattutto durante la costruzione della Ferrovia Atlantica (1840 circa); a loro volta dovettero cedere il passo ai polacchi, ai greci e agli italiani. Dalla seconda met\u00e0 del Novecento in poi, il gruppo principale fu formato da portoricani e dominicani, la cui prevalenza \u00e8 oggi in netto aumento per via dell'immigrazione legale e illegale e della crescita demografica. Nel frattempo, il Bronx, gi\u00e0 parte della contea di Westchester, venne spostato nella contea di New York nel 1874 e divenne un borough quando si un\u00ec alla citt\u00e0 di New York nel 1898. Nel 1914 infine, lo Stato istitu\u00ec, per quanto riguardava le sue mansioni giudiziarie, un'equivalente Contea del Bronx.\nLa storia del Bronx durante il XX secolo pu\u00f2 essere divisa in quattro periodi: un periodo di \"boom\" tra il 1900 e il 1929, con una crescita della popolazione dalle 200.000 unit\u00e0 del 1900 ai 1,3 milioni del 1930; la grande depressione e il dopoguerra, che videro un rallentamento della crescita che port\u00f2 ad un progressivo declino; la seconda met\u00e0 del secolo caratterizzata da decenni, tra il 1950 e il 1985 circa, che portarono il Bronx a essere una delle aree pi\u00f9 povere del Paese, con un alto tasso di criminalit\u00e0; infine il periodo in cui, dalla met\u00e0 degli anni Ottanta, si riscontra una parziale rinascita economica e sociale che continua tutt'oggi.\nAnni Settanta: \"Il Bronx sta bruciando\".\nNegli anni Settanta la povert\u00e0 nel quartiere e la criminalit\u00e0, nonch\u00e9 la disoccupazione raggiunsero livelli allarmanti. All'epoca, il Bronx speriment\u00f2 alcuni degli aspetti del peggior decadimento urbano, con la perdita di 300.000 residenti e la distruzione di interi blocchi di edifici. L'attenzione dei mass media esport\u00f2 la cattiva fama del Bronx a livello internazionale.\nL'espressione: \"\u00abThe Bronx is burning\u00bb\" (\"Il Bronx sta bruciando\"), attribuita al telecronista Howard Cosell durante il secondo Game delle World Series del 1977 che vedeva contrapposti i New York Yankees ai Los Angeles Dodgers, si riferisce ai numerosi incendi dolosi, causati dal collasso economico totale, che sconvolsero il Bronx durante gli anni Settanta, e divenne emblematica del periodo. Durante la partita, mentre le telecamere dell'ABC inquadravano un elicottero che sorvolava lo Yankee Stadium, fu ben visibile un grosso incendio scoppiato nei pressi del parco Joyce Kilmer nel South Bronx, alla cui vista Cosell avrebbe esclamato: \"\u00abThere it is, ladies and gentlemen, the Bronx is burning\u00bb\" (\"\u00c8 cos\u00ec, signore e signori, il Bronx sta bruciando\").\nI primi anni Settanta videro deprezzarsi il patrimonio immobiliare del Bronx, a causa del notevole calo di richieste abitative in un quartiere in cui dominavano miseria, analfabetismo, illegalit\u00e0 e delinquenza. Un progressivo circolo vizioso ebbe inizio quando un vasto gruppo di edifici abitativi (lasciati disabitati dai precedenti affittuari migrati verso quartieri meno poveri) rimasero abbandonati per lunghi periodi di tempo, diventando preda ambita per elementi criminali quali le gang di strada (Savage Skulls, Reapers, Black Spades, Savage Nomads, Ghetto Brothers, Deadly Bachelors, Javelin, Dirty Ones, Tomahawks, e molte altre), all'epoca in forte espansione e in grado di sostenersi autonomamente grazie ai ricavi provenienti dallo spaccio di droga. Le propriet\u00e0 abbandonate attrassero inoltre molti vagabondi, senzatetto, drogati e malati mentali, che contribuirono al degrado del borough.\nI massicci tagli alla spesa pubblica attuati a New York in quel periodo resero praticamente impossibile far rispettare il codice ai pochi ispettori di costruzione rimasti e i vigili del fuoco non erano in grado di far rispettare gli standard di sicurezza o punire le violazioni. Questo indusse i proprietari immobiliari a ignorare i loro doveri verso propriet\u00e0 dal costo elevato di mantenimento e dalla poca resa, lasciando campo libero all'avvento di gang che stabilirono i propri \"quartieri generali\" negli edifici abbandonati, cos\u00ec da diffondere ulteriormente il crimine e la paura negli inquilini degli appartamenti vicini, causando un effetto domino e un \u201cfuggi fuggi\u201d generale da parte di quanti avessero le possibilit\u00e0 economiche di andarsene dal quartiere. Le statistiche della polizia mostrarono come l'ondata di criminalit\u00e0 spostatasi dalla zona nord del Bronx a South Bronx, rese i pochi residenti bianchi rimasti nel quartiere (principalmente anziani ebrei) il bersaglio preferito dei crimini violenti commessi da giovani delinquenti afroamericani e ispanici; le aggressioni divennero cos\u00ec comuni da far coniare il termine slang \"crib job\" in uso tra i membri delle bande giovanili (\"crib\" significa culla e stava ad intendere che gli anziani residenti erano indifesi come dei neonati nella culla).\nI proprietari che avevano aspettato troppo a lungo per cercare di vendere i propri edifici, scoprirono con disappunto che quasi tutte le propriet\u00e0 nel Bronx erano gi\u00e0 state messe nella \"lista nera\" da parte di banche e compagnie di assicurazione. Alcuni di questi, non rassegnandosi a vendere le loro propriet\u00e0 svalutate a qualsiasi prezzo, cominciarono invece a bruciare gli edifici per riscuotere l'assicurazione. Si fece quindi strada in questo periodo un nuovo tipo di sofisticato \"criminale dal colletto bianco\" conosciuto come \"faccendiere\", specializzato in una forma di frode assicurativa che iniziava con l'acquisto di una propriet\u00e0 al di sotto dei costi, per poi rivenderla pi\u00f9 volte sulla carta attraverso diverse societ\u00e0 di comodo fittizie sotto il controllo dello stesso \"faccendiere\", cos\u00ec da spingere al rialzo il valore incrementale dell'immobile. Poi sarebbero state stipulate delle polizze di assicurazione antincendio fraudolente e, infine, bruciati dolosamente gli edifici per riscuotere i premi. Questo schema divenne cos\u00ec frequente che le gang locali venivano appositamente ingaggiate dai truffatori per spogliare di ogni materiale di valore le propriet\u00e0 prima di darle alle fiamme. Gli edifici venivano incendiati con la benzina anche se erano ancora parzialmente abitati da inquilini insolventi o vagabondi, causando anche numerosi casi di ustioni e decessi.\nAnche gli stessi abitanti del borough spesso davano alle fiamme edifici abbandonati. Ci\u00f2 veniva fatto soprattutto per rubare dall'edificio distrutto infissi in metallo, rame, rubinetterie, sanitari e altro materiale che poi poteva essere rivenduto. Altri incendi furono causati da impianti elettrici non a norma o da semplice vandalismo associato alla generale situazione di degrado. \nAll'epoca del presunto commento di Cosell nel 1977, dozzine di edifici venivano bruciati ogni giorno nel Bronx; alcune volte, interi blocchi di appartamenti erano avvolti dalle fiamme rendendo l'area perennemente coperta da una cappa di fumo e fuliggine. La polizia, troppo occupata a cercare di contrastare il dilagare dello spaccio di droga e della delinquenza, smise ben presto di investigare sui roghi, in quanto erano semplicemente troppi.\nDurante questo periodo, la stazione di polizia del 41\u00ba distretto della NYPD, situata al numero 1086 di Simpson Street, divenne nota con il soprannome \"Fort Apache\", in quanto era l'unico baluardo della legge e dell'autorit\u00e0 costituita contro il crimine dilagante che rese il Bronx la capitale statunitense dell'omicidio, dello stupro, delle rapine, e delle aggressioni per tutti gli anni Settanta (e primi anni Ottanta). Nel 1980, il distretto venne ironicamente rinominato \"The Little House on the Prairie\" (\"La piccola casa nella prateria\"), in quanto due terzi degli originari 94.000 residenti di competenza del 41\u00ba se ne erano andati, lasciando la caserma fortificata una delle poche strutture ancora in piedi nella zona (e l'unico edificio sulla Simpson Street) a non essere stata abbandonata o incendiata. La storia della stazione di polizia ispir\u00f2 anche un film intitolato \"Bronx 41\u00ba distretto di polizia\" (1981). Inoltre, la pessima fama del quartiere gener\u00f2 la produzione di altre pellicole a tema quali il celebre \"I guerrieri della notte\" di Walter Hill (1979), o \"1990 - I guerrieri del Bronx\" (1982) e \"Fuga dal Bronx\" (1983), entrambi diretti da Enzo G. Castellari, ma anche \"Bronx\"(1993) diretto da Robert De Niro e da lui interpretato insieme a Chazz Palminteri, entrambi italo-americani: il primo autista onesto e il secondo un boss, che attrae pericolosamente il figlio dell'autista. \nIn totale, pi\u00f9 del 40% degli edifici situati nel Bronx fu bruciato o abbandonato tra il 1970 e il 1980. L'aspetto del quartiere veniva paragonato a quello di una citt\u00e0 bombardata durante la seconda guerra mondiale, con cumuli di macerie ai lati delle strade, rottami d'auto e rifiuti ovunque. Il 5 ottobre 1977, il Presidente Jimmy Carter fece una visita non programmata a Charlotte Street, mentre si trovava a New York per presenziare ad una conferenza delle Nazioni Unite. Charlotte Street era una delle zone pi\u00f9 colpite dal degrado urbano. Carter, si disse \"sconcertato\" dalla situazione e ordin\u00f2 a Patricia Roberts Harris, all'epoca a capo del Dipartimento della Casa e dello Sviluppo Urbano degli Stati Uniti d'America, di prendere seri provvedimenti per salvare la zona. Anche Ronald Reagan, durante la sua campagna presidenziale del 1980, visit\u00f2 la zona e criticando Carter per non aver mantenuto le promesse fatte, disse di \"non aver mai visto una cosa simile dai tempi della Londra bombardata dai nazisti\".\nRinascita.\nA partire dagli anni Ottanta, parte del Bronx inizi\u00f2 ad essere riqualificato grazie alla costruzione di nuove strutture residenziali. Nel 1983 la Bright Temple A.M.E. Church venne inserita nel National Register of Historic Places. Nel corso degli anni Novanta, furono spesi pi\u00f9 di un miliardo di dollari per la ricostruzione dell'area, con nuovi appartamenti e pi\u00f9 di nuove case popolari. Pi\u00f9 del 50% degli appartamenti abbandonati fu ristrutturato. persone si trasferirono nuovamente nella zona. Nel 1985 in Charlotte Street sorsero della case prefabbricate in stile ranch, e l'area cambi\u00f2 in maniera cos\u00ec significativa da rendere impossibile agli storici del Bronx localizzare il punto esatto dove Carter si era fermato ad osservare la devastazione nel 1977. Nel 2004, queste villette hanno acquisito un valore di mercato superiore ai dollari.\nLa costruzione del nuovo Yankee Stadium incluse campi da tennis, piste ciclabili, negozi, ristoranti, e una nuova stazione della metropolitana.\nDa allora la popolazione del Bronx \u00e8 in fase di crescita. Tuttavia, un abitante su due vive in stato di povert\u00e0; inoltre, spaccio di droga, gang e prostituzione sono ancora comuni per le strade del quartiere e la polizia continua a considerare l'area \"una zona a rischio\".\nPopolazione.\nSecondo il censimento del 2010, la popolazione risulta etnicamente cos\u00ec suddivisa: 53,5% ispanici, 30,1% afroamericani, 10,9% caucasici, 3,4% asiatici, 0,6% di altre etnie. Il 43,7% della popolazione, a casa, parla lo spagnolo. Tra i gruppi etnici di origine europea principali, ci sono gli italiani (3,9%), gli irlandesi (3,6%), gli albanesi (3,5%) e i tedeschi (1,4%).\nParchi e spazi aperti.\nMalgrado la contea del Bronx fosse la terza area maggiormente popolata degli Stati Uniti nel 2006 (dopo Manhattan e Brooklyn), ben acri () del Bronx sono dedicati al verde e ai parchi pubblici. L'idea di un sistema di grandi parchi connessi da spazi aperti lungo il quartiere \u00e8 solitamente attribuita a John Mullaly.\nIl Woodlawn Cemetery, uno dei pi\u00f9 grandi di New York, \u00e8 situato sulla riva destra del fiume Bronx nei pressi di Yonkers. Il cimitero apr\u00ec nel 1863, quando il Bronx era ancora considerato un'area rurale.\nIl lato nord del borough comprende il parco pi\u00f9 grande di New York, il Pelham Bay Park, che include Orchard Beach e Van Cortlandt Park, vicino al Woodlawn Cemetery. Inoltre, nella zona nord del Bronx, sorge Wave Hill, un tempo propriet\u00e0 di George W. Perkins, rinomata per le abitazioni storiche, i giardini, le installazioni artistiche e i concerti al New Jersey Palisades da un promontorio sul fiume Hudson a Riverdale. Vicino al centro del borough, e lungo il fiume Bronx, si trova il Bronx Park che, nella parte nord, ospita il New York Botanical Garden il quale preserva gli ultimi esemplari di Tsuga, conifere sempreverdi che un tempo ricoprivano l'intera contea e, nella parte sud, il celebre Bronx Zoo, uno dei maggiori giardini zoologici degli Stati Uniti. A sud di Van Cortlandt Park c'\u00e8 la Jerome Park Reservoir che fiancheggia svariati piccoli parchi nei dintorni di Bedford Park; la riserva fu costruita alla fine del XIX secolo nell'area dove sorgeva l'ex pista da corsa Jerome Park Racetrack. Ancora pi\u00f9 a sud abbiamo Crotona Park, sede di una grande piscina. I territori per questi parchi pubblici, e molti altri, furono acquistati da New York City nel 1888, quando la terra era ancora a buon mercato, in anticipazione di future necessit\u00e0 di sviluppo territoriale. Altro parco \u00e8 il Barretto Point Park.\nShopping.\nLe maggiori zone dello shopping nel Bronx includono Fordham Road, Bay Plaza a Co-op City, The Hub, il centro commerciale Riverdale/Kingsbridge, e Bruckner Boulevard. I negozi sono inoltre concentrati nelle strade vicino alle strade sopraelevate di grande transito, come Westchester Avenue, White Plains Road, Jerome Avenue, Southern Boulevard, e Broadway. Il Gateway Center at Bronx Terminal Market contiene diversi megastore aperti nel 2009 nei pressi del nuovo Yankee Stadium.\nCi sono tre centri commerciali principali nel Bronx: \"The Hub\", Gateway Center e Southern Boulevard. L'Hub\u2013Third Avenue Business Improvement District (B.I.D.), \u00e8 considerato il centro del South Bronx, situandosi alla convergenza di quattro strade principali: East 149th Street, Willis, Melrose e Third Avenue.\nIl Gateway Center at Bronx Terminal Market, a West Bronx, \u00e8 un grande centro commerciale sorto sull'area del precedente Bronx Terminal Market, il mercato di frutta e verdura, e dell'ex penitenziario Bronx House of Detention, sul lato meridionale dello Yankee Stadium.\nArte e cultura.\nLa Bronx Academy of Arts and Dance, fondata nel 1998 da Arthur Aviles e Charles Rice-Gonzales, \u00e8 sede di spettacoli teatrali, balletti, e mostre d'arte contemporanea. Vi hanno sede l'Arthur Aviles Typical Theatre, una compagnia di danza moderna, e la Bronx Dance Coalition. In precedenza l'Academy era situata nell'American Bank Note Company Building prima di essere trasferita presso la St. Peter's Episcopal Church.\nIl Bronx Museum of the Arts, fondato nel 1971, possiede una collezione di arte contemporanea del XX secolo e svariate gallerie.\nIl quartiere fu abitato dallo scrittore Edgar Allan Poe nei suoi ultimi anni di vita (1846-1849). Egli visse nell'odierno \"Poe Cottage\", una piccola casetta in legno costruita intorno al 1812, ora situata tra Kingsbridge Road e Grand Concourse. Poe si trasfer\u00ec qui per sfuggire all'aria malsana di Manhattan sperando che l'aria di campagna potesse essere di beneficio alla moglie malata di tubercolosi. Fu nel Bronx che Poe scrisse una delle sue poesie pi\u00f9 famose, \"Annabel Lee\".\nInoltre, il Bronx \u00e8 sede dell\"Heinrich Heine Memorial\", meglio conosciuto come Lorelei Fountain. A seguito del rifiuto della sua citt\u00e0 natale, D\u00fcsseldorf, presumibilmente per ragioni antisemite, dietro insistenza dei suoi molti sostenitori, nel 1899 nel Parco Joyce Kilmer venne eretto un monumento al poeta radicale ebreo Heinrich Heine (1797\u20131856). Nel 1999, il monumento \u00e8 stato spostato tra la 161st Street e Concourse.\nSin dalla fine degli anni Settanta, il Bronx divenne luogo di una fiorente scena artistica. Le mostre d'arte tenutesi alla Fashion Moda Gallery, fondata dall'artista viennese Stefan Eins, aiutarono gli inizi di carriera di artisti quali Keith Haring e Jenny Holzer. Negli anni Ottanta esplosero gruppi di break dance come i Rock Steady Crew. La scena artistica locale gener\u00f2 abbastanza entusiasmo presso i mass media da ricevere esposizione a livello mondiale.\nI graffiti urbani sono molto frequenti nel South Bronx, zona di azione di numerosi writer ritenuti capostipiti della street art, come il gruppo Tats Cru. Il Bronx ha una lunga tradizione di graffitismo nonostante la citt\u00e0 di New York abbia messo in atto una politica ristrettiva contro i graffiti abusivi. La nascita di generi quali hip-hop, rap, break dance, serv\u00ec a includere di diritto il Bronx sulla mappa musicale dei primi anni Ottanta. Inoltre, il borough \u00e8 noto a livello mondiale come luogo di nascita ufficiale della cultura hip hop.\nYankee Stadium.\nIl Bronx \u00e8 la casa dei New York Yankees, la celebre squadra della Major League Baseball. L'originale Yankee Stadium apr\u00ec i battenti nel 1923 su 161st Street e River Avenue, nell'anno che vide gli Yankees vincere la loro prima World Series. In questo stadio hanno giocato molti giocatori di baseball famosi, inclusi Babe Ruth, Lou Gehrig, Joe DiMaggio, Whitey Ford, Yogi Berra, Mickey Mantle, Reggie Jackson, Derek Jeter e Mariano Rivera.\nInoltre, dal 1956 al 1973 lo Stadium fu anche la casa dei New York Giants della National Football League.\nIl vecchio impianto venne demolito nel 2008 in vista dell'inaugurazione del nuovo Yankee Stadium nel 2009, costruito l\u00ec vicino, sull'area dove sorgeva il Macombs Dam Park. L'attuale Yankee Stadium \u00e8 anche il campo di casa della squadra di calcio dei New York City FC, militante nella Major League Soccer, che inizi\u00f2 a disputarvi le partite nel 2015."}
{"id": "264125", "revid": "6392", "url": "https://it.wikipedia.org/wiki?curid=264125", "title": "Sovraccarichi", "text": ""}
{"id": "264134", "revid": "181699", "url": "https://it.wikipedia.org/wiki?curid=264134", "title": "Marco Ferrando", "text": "\u00c8 portavoce nazionale del Partito Comunista dei Lavoratori e referente italiano del Coordinamento per la Rifondazione della Quarta Internazionale.\nBiografia.\nNato e cresciuto a Genova da una famiglia ebraica, \u00e8 stato professore di storia e filosofia presso il liceo scientifico statale \"Arturo Issel\" di Finale Ligure e attualmente si occupa a tempo pieno di politica.\nLa sua vita politica inizi\u00f2 nel 1970, quando nel liceo che frequentava, il \"Mazzini\" di Genova, partecip\u00f2 a un'occupazione per rivendicare il diritto di assemblea. Di conseguenza entr\u00f2 a far parte del Collettivo Leninista, struttura d'intervento nelle scuole di Lotta Comunista, partito extraparlamentare che si richiama al leninismo e alla sinistra comunista; Ferrando ne usc\u00ec nel 1972 per alcune divergenze politiche con la sua linea, mentre nel 1975, dopo un periodo da \"cane sciolto\", si avvicin\u00f2 al trotskismo, facendo parte, con Franco Grisolia, delle organizzazione trotskiste GBL (Gruppo Bolscevico Leninista) e LOR (Lega Operaia Rivoluzionaria) che nel 1984 conflui nella LCR Lega comunista rivoluzionaria IV internazionale, diretta da Livio Maitan e sezione italiana del Segretariato Unificato della IV internazionale.\nNel 1987 era delegato dei Cobas scuola.\nSuccessivamente Ferrando diresse, con Franco Grisolia e Fernando Visentin, il Gruppo Bolscevico-Leninista, attivo a Milano e a Genova; quando un'altra formazione separatasi dai GCR, la Lega Comunista, si sciolse nel 1989 in Democrazia Proletaria, un nucleo di militanti milanesi di quest'organizzazione si unific\u00f2 con il gruppo di Ferrando creando la Lega Operaia Rivoluzionaria, pi\u00f9 tardi assorbita dai GCR, che cambiarono nome in Lega comunista rivoluzionaria IV internazionale (LCR). All'interno della LCR, attiva a Torino, Milano, Brescia, Pordenone, Livorno, Roma, Taranto e altre citt\u00e0, Ferrando e Grisolia costituirono una minoranza rispetto al gruppo dirigente principale, legato a Livio Maitan e Franco Turigliatto.\nNel 1989 la LCR conflu\u00ec in DP e Ferrando fu segretario della federazione di Savona del partito, da cui coordin\u00f2 la costituzione di un \"coordinamento\" per raggruppare tutti i comunisti locali, compresi molti militanti e dirigenti del Partito Comunista Italiano in disfacimento, ostili alla cosiddetta svolta della Bolognina del segretario Achille Occhetto.\nNel 1991 DP si sciolse nel Partito della Rifondazione Comunista, di cui fin dal 1992 Ferrando e Grisolia hanno fatto parte, con la loro componente derivata dalla sinistra della LCR, dell'area di minoranza del PRC, contraria al gruppo dirigente prima di Sergio Garavini e poi di Fausto Bertinotti.\nLa corrente di \"Progetto\".\nNel 1999 si costitu\u00ec un'area programmatica denominata \"Associazione Marxista Rivoluzionaria Progetto Comunista\": Ferrando e Grisolia ne erano a capo, ma ne facevano parte anche diverse altre componenti. Cos\u00ec il gruppo di Ferrando si denomin\u00f2 Proposta per la Rifondazione Comunista, continuando ad avere maggior peso in Progetto Comunista.\nNel V congresso del PRC (2002) FalceMartello e \"Proposta\" sostennero una sola mozione (che raccolse l'11% dei consensi), ma nel VI congresso (2005) si presentarono separate: la componente di Bellotti (che prese circa l'1,7% dei consensi) si allontan\u00f2 definitivamente dall'\"AMR Progetto Comunista\", di cui \"Proposta\" assunse il nome, raccogliendo il 6,5% dei voti di mozione.\n\"Progetto comunista\" nel PRC aveva come propri capisaldi programmatici la critica verso la gestione del partito da parte della maggioranza di Bertinotti (accusata anche di aver escluso le minoranze da ruoli dirigenti), verso il progetto della Sinistra Europea e verso la non violenza (assunta dalla maggioranza stessa come \"metodo di lotta\"); la costituzione di un \"polo autonomo di classe\"; e la rottura con il \"centro liberale\" di Romano Prodi (costituito dalla maggioranza dei Democratici di Sinistra e da La Margherita). I riferimenti ideologici di Marco Ferrando e Franco Grisolia sono Lenin, Trotsky, Rosa Luxemburg e Antonio Gramsci.\nIl \"caso Ferrando\".\nIl 21 gennaio del 2006, Marco Ferrando fu candidato dal gruppo dirigente di maggioranza, in occasione delle imminenti elezioni politiche, nelle liste del PRC al Senato (nel collegio dell'Abruzzo). In conseguenza di questa decisione, si verific\u00f2 una scissione da parte di un gruppo di militanti di Progetto Comunista, guidati dal cremonese Francesco Ricci, che a breve sarebbero usciti da Rifondazione Comunista per lanciare il movimento costituente per un nuovo partito comunista, Progetto Comunista - Rifondare l'Opposizione dei Lavoratori.\nLa candidatura di Ferrando suscit\u00f2 intanto curiosit\u00e0 e scetticismo da parte dei mass-media. Pur non essendo il solo delle mozioni critiche del PRC a essere in lista (con lui il referente di \"Essere Comunisti\" Claudio Grassi e gli esponenti de \"L'Ernesto\" Alberto Burgio, Fosco Giannini, Gian Luigi Pegolo e Marilde Provera, con quelli di \"Sinistra Critica\" Luigi Malabarba, Salvatore Cannav\u00f2 e Franco Turigliatto), egli era il solo (assieme alla quinta mozione \"Rompere con Prodi e preparare l'alternativa operaia\", presentata da FalceMartello) a rifiutare dichiaratamente ogni convergenza programmatica con L'Unione guidata da Romano Prodi, particolarmente con la lista de L'Ulivo (Democratici di Sinistra e Margherita), denunciando fortemente una vicinanza di quest'ultimo ai vertici di Confindustria (soprattutto a Luca Cordero di Montezemolo), alle grandi imprese e al sistema bancario (anche alla luce dalla vicenda Bancopoli).\nRifiutando anche la politica di concertazione dei tre sindacati confederali e la disponibilit\u00e0 ad accettare guerre avallate dall'ONU o di carattere \"umanitario\" (come quella del Kosovo, appoggiata dal primo Governo D'Alema nel 1999), chiariva anche la sua posizione in tema di politica estera. Il 10 febbraio su \"Libero\" Gennaro Sangiuliano pubblic\u00f2 alcuni estratti di un libro di Marco Ferrando, intitolato \"L'altra Rifondazione\", edizioni Giovanetalpa, e un profilo del \"candidato\" al Senato. Gli estratti dal libro di Ferrando danno giudizi fortemente critici nei confronti dello Stato di Israele e del leader del Prc Fausto Bertinotti. L'articolo di \"Libero\", il giorno dopo, fin\u00ec sul tavolo della direzione di Rifondazione, che convocata per altri motivi discute del \"caso\". Il 13 febbraio 2006, in un'intervista con Francesco Battistini del \"Corriere della Sera\", Ferrando discute con l'intervistatore della guerra in Iraq mostrandosi convinto, ferma restando la sua contrariet\u00e0 agli atti di terrorismo di matrice fondamentalista, del diritto alla legittima resistenza dei popoli aggrediti contro i contingenti militari, anche quello italiano; inoltre, accennando agli attentati di Nassiriya del 12 novembre 2003 in cui morirono 19 italiani (molti dei quali carabinieri), denunci\u00f2 anche un collegamento tra l'invio di militari nella citt\u00e0 irachena e gli interessi dell'ENI per motivi di sfruttamento di pozzi di petrolio. L'intervista fu intitolata, in sintesi, \"\"Sparare ai nostri soldati? Un diritto degli iracheni\" Ferrando: Nassiriya fu un caso di resistenza armata\"; Ferrando contest\u00f2 una non-attinenza dello stesso titolo con il contenuto dell'intervista, ma conferm\u00f2 tutte le sue parole.\nIl caso apr\u00ec la campagna elettorale e suscit\u00f2 furiose polemiche nel mondo politico e dell'informazione, in merito alla questione dei cosiddetti \"candidati impresentabili\", come Vladimir Luxuria e Francesco Saverio Caruso (con il PRC) o come gli esponenti di estrema destra Pino Rauti, Adriano Tilgher, Roberto Fiore (con la Casa delle Libert\u00e0). Subito dopo la pubblicazione, l'intervista divent\u00f2 motivo d'aspro confronto a \"Matrix\" tra Massimo D'Alema e Gianfranco Fini.\n\"Libero\" riport\u00f2 \u2013 oltre al titolo dell'intervista \u2013 anche parte del contenuto di un suo libro risalente al 2003, riconducibile alle stesse posizioni; il direttore del \"Corriere della Sera\" Paolo Mieli espresse il suo sdegno, mentre giornalisti di centro-sinistra come Michele Serra (\"La Repubblica\") temevano che per l'intervista ci sarebbe stato un calo di voti de L'Unione in favore della coalizione di Silvio Berlusconi.\nEsponenti della Cdl quali Gianfranco Fini, Giorgio La Malfa e Sandro Bondi, nonch\u00e9 il senatore a vita Francesco Cossiga contestarono allo schieramento d'opposizione la presenza di Ferrando in uno dei partiti dell'Unione, considerandolo un \"impresentabile\" filo-terrorista. Dello stesso tono le reazioni di esponenti di centro-sinistra come Clemente Mastella, Francesco Rutelli e Massimo D'Alema, oltre allo stesso Prodi, che chiesero a Bertinotti maggiore affidabilit\u00e0 e responsabilit\u00e0. Anche il padre di Domenico Intravia, uno dei carabinieri morti a Nassiriya, chiese al centrosinistra di scusarsi.\nMentre Franco Giordano e Gennaro Migliore (PRC) criticavano il loro compagno di partito, Fausto Bertinotti e il responsabile dell'Area Organizzazione del partito Francesco Ferrara esclusero Marco Ferrando dalle liste di Rifondazione (rimpiazzandolo con la pacifista e femminista Lidia Menapace), rimproverandogli aspramente l'incompatibilit\u00e0 delle sue idee con le tesi non violente della maggioranza. Questa decisione, presa dalla sola segreteria del partito, \u00e8 stata considerata da pi\u00f9 parti in contrasto con le norme democratiche interne; si sarebbero poi dimostrati inutili i tentativi di diversi dirigenti del PRC (come Grassi e Malabarba), di alcuni candidati alla Camera e di vari esponenti sindacali (appartenenti a CGIL, CUB e COBAS) di far riammettere tra i candidati il capo della minoranza.\nPi\u00f9 tardi, in trasmissioni come \"Matrix\", Ferrando ebbe modo di confermare la sua contrariet\u00e0 al terrorismo e anche di parlare della \"pietas\" da lui provata dopo aver appreso della morte, nell'attentato, del marito carabiniere di una sua ex alunna di liceo, dicendo anche che \"il lutto \u00e8 un'altra cosa\". Dichiar\u00f2 di non voler retrocedere su posizioni secondo lui comuni a tutte le aree critiche di Rifondazione (circa il 41% del partito). Accenn\u00f2, come nell'intervista, anche a dati del Ministero delle Attivit\u00e0 Produttive relativi agli interessi dell'ENI sull'area di Nassiriya, che confermerebbero un'inutile esposizione a rischi dei carabinieri poi deceduti.\nDopo l'eliminazione dalle liste di Ferrando, Bertinotti fu lodato da Prodi e da Clemente Mastella, che lo propose come Presidente della Camera (carica che in effetti avrebbe ricoperto dall'aprile 2006). D'Alema ironizz\u00f2 sul dirigente trotskista (\u00abmi chiedo chi lo abbia mandato per far vincere le elezioni a Berlusconi\u00bb) e quotidiani come \"Il Riformista\" e \"Corriere della Sera\" solidarizzarono e si congratularono col segretario di Rifondazione. Ferrando e la corrente di \"Progetto\" accusarono Bertinotti di aver di fatto subordinato l'autonomia del partito a pressioni provenienti da ambo i poli per divenire partito di governo (inseparabile dal futuro Partito Democratico e orientato verso posizioni socialdemocratiche) e di non aver sottoposto a verifica interna il Programma di governo dell'Unione.\nL'uscita dal PRC.\nIl 7 maggio 2006, \"Progetto\" present\u00f2 al Comitato politico nazionale del PRC sia un Ordine del giorno legato alla missione militare italiana in Afghanistan (in cui si impegnava il partito a votare contro un suo rifinanziamento) sia la candidatura (presentata provocatoriamente, data la scontata non elezione) di Ferrando alla segreteria, alternativa a quella di Franco Giordano.\nMentre altri due ordini del giorno venivano approvati, il terzo (di Ferrando) venne respinto non solo dalla maggioranza del partito ma anche da due minoranze \u2013 \"L'Ernesto\" (Grassi) e \"Sinistra Critica\" (Cannav\u00f2) \u2013 che precedentemente si erano dichiarate contrarie alla partecipazione in un esecutivo di centro-sinistra; queste votarono anche a favore dell'elezione di Giordano, pur con qualche perplessit\u00e0. Rimase solo la corrente della AMR \"Progetto\" Comunista a votare l'Odg sull'Afghanistan. Cos\u00ec Ferrando critic\u00f2 sia le aree di Grassi e Cannav\u00f2 (accusate di trasformismo) e la maggioranza di Giordano, rea a suo dire di un \"tradimento\" nei confronti del movimento per la pace.\nIl 19 maggio 2006, poche ore prima dello scontato voto di fiducia dei senatori del PRC al secondo governo Prodi, sei membri del Comitato Politico Nazionale del PRC (Verrugio rimarr\u00e0 nel PRC) appartenenti alla corrente abbandonarono il partito, con l'intento di fondare una nuova forza politica \"di sinistra e di opposizione\" legata ai valori per i quali Rifondazione sarebbe nata nel 1991.\nFondazione del Partito Comunista dei Lavoratori.\nIl 18 giugno 2006, ad appena un mese dall'uscita ufficiale dal PRC, al teatro Barberini di Roma, si tiene il Meeting di fondazione che d\u00e0 l'avvio ufficiale alla fase costituente del movimento che si trasformer\u00e0 poi in Partito, al Congresso di Rimini nei primi di gennaio del 2008. Il nome definitivo \u00e8 Partito Comunista dei Lavoratori.\nTale partito lo candida a Premier per le elezioni politiche del 2008, dove il PCL ottiene 180 442 voti, pari allo 0,55%.\nAlle elezioni europee del 2009 Ferrando \u00e8 candidato senza essere eletto a causa del mancato raggiungimento della soglia di sbarramento da parte della lista.\nSull'onda della Rivoluzione tunisina ed egiziana, lancia la campagna del \"Fare come in Tunisia e in Egitto.\" L'iniziativa \u00e8 stata duramente criticata dal Popolo della Libert\u00e0, che ha minacciato di agire giudiziariamente contro Ferrando.\nSuccessivamente si candida nuovamente a Premier per il PCL alle elezioni politiche del 2013, ottenendo 89 643 voti, ovvero lo 0,26%.\nAlle elezioni politiche del 2018 \u00e8 candidato alla Camera nella lista Per una Sinistra Rivoluzionaria (che comprende il Partito Comunista dei Lavoratori e Sinistra Classe Rivoluzione), la quale otterr\u00e0 29 176 voti pari allo 0,08% e non avendo raggiunto la soglia di sbarramento non sar\u00e0 eletto."}
{"id": "264150", "revid": "848247", "url": "https://it.wikipedia.org/wiki?curid=264150", "title": "Peter Stuyvesant", "text": "Peter Stuyvesant \u00e8 conosciuto per essere stato l'ultimo governatore olandese della colonia dei Nuovi Paesi Bassi e per aver tentato di resistere all'occupazione inglese di Nuova Amsterdam, la futura citt\u00e0 di New York.\nOggi Peter Stuyvesant d\u00e0 il nome ad un marchio di tabacchi, la \"Peter Stuyvesant cigarettes Ltd\", con sede in Germania, ed al quartiere Bedford-Stuyvesant, nel borough di Brooklyn, nella citt\u00e0 statunitense di New York.\nBiografia.\nStuyvesant nacque nel 1612 in Peperga, nei Paesi Bassi, da una relazione del ministro Balthazar Johannes Stuyvesant con Margaretha Hardenstein. Lasci\u00f2 presto il paese natale per studiare filosofia a Franeker e si un\u00ec alla Compagnia Olandese delle Indie occidentali nel 1635.\nNe assunse la direzione nel 1642 e lasci\u00f2 l'incarico due anni dopo nel 1644; in seguito partecip\u00f2 alla battaglia che prevedeva la conquista dell'isola spagnola di \"Saint Martin\" in questa battaglia si fer\u00ec alla gamba destra, che in seguito venne amputata (per questo motivo gli affibbiarono il soprannome di \"Gamba di legno\").\nNel 1645 venne eletto governatore della colonia olandese nel nuovo mondo, dove verr\u00e0 ricordato per essere stato l'ultimo governatore dei \"Nuovi Paesi Bassi\", ma anche per aver instaurato un governo dittatoriale basato su molte privazioni e poche libert\u00e0 (soprattutto a danno della comunit\u00e0 ebraica) .\nNonostante questo applic\u00f2 molte migliorie nella colonia che con lui prosper\u00f2 molto, a differenza dei governatori precedenti che lui stesso definiva \"buffoni e corrotti\".\nStuyvesant fu l'ultimo governatore olandese dei Nuovi Paesi Bassi ed un giovane avvocato noto come \"lo Jonker\" incit\u00f2 i mercanti e coloni olandesi a ribellarsi contro di lui, tram\u00f2 anche alle sue spalle, ma alla fine fu costretto ad arrendersi: egli riusc\u00ec tuttavia a far detestare Stuyvesant dagli stessi coloni olandesi per il proprio governo dittatoriale e nel 1664 firm\u00f2 un trattato di resa alle truppe inglesi le quali promisero ai coloni olandesi di restituire la libert\u00e0 alla colonia e di far prosperare al meglio i commerci. \nDa allora la citt\u00e0 di \"New Amsterdam \" venne chiamata New York, in onore del duca di York.\nNel 1665, Stuyvesant fece ritorno in patria per riferire sul suo mandato come governatore. Al suo ritorno, trascorse il resto della sua vita in una fattoria appena acquistata ai confini della citt\u00e0.\nMor\u00ec nell'agosto del 1672 e il suo corpo fu sepolto nel cimitero di St. Mark situato nell'odierna Bowery."}
{"id": "264151", "revid": "49700", "url": "https://it.wikipedia.org/wiki?curid=264151", "title": "Fiume Harlem", "text": "Il fiume Harlem (in inglese \"Harlem River\") \u00e8 un canale naturale situato nella parte settentrionale dell'isola di Manhattan separandola dal Bronx. Assieme allo Spuyten Duyvil Creek connette il fiume Hudson con l\u2019East River, che nonostante il nome \u201cRiver\u201d non \u00e8 un fiume ma uno stretto marittimo."}
{"id": "264152", "revid": "181699", "url": "https://it.wikipedia.org/wiki?curid=264152", "title": "Porosit\u00e0", "text": "La porosit\u00e0 di un materiale \u00e8 una grandezza scalare ed \u00e8 genericamente definita come il rapporto tra il volume dei vuoti (\"pori\"), Vp e il volume totale Vm del materiale considerato:\nDa essa dipendono anche la capacit\u00e0 di coibentazione, la resistenza meccanica, la durabilit\u00e0 dei materiali; la sua valutazione \u00e8 necessaria, in chimica per controllare il grado di avanzamento dei processi di sinterizzazione. Influenza le velocit\u00e0 delle onde sismiche che attraversano il materiale, le densit\u00e0 e quindi le misurazioni gravimetriche e la conducibilit\u00e0 elettrica quando sia saturato con un fluido conduttore elettrico.\nLa porosit\u00e0 \u00e8 solitamente intergranulare nei materiali policristallini come acciai e nelle rocce clastiche, intercristallina nei materiali monocristallini, oppure vacuolare in caso di dissoluzione parziale del materiale (come spesso avviene in rocce carbonatiche) o per mancato riempimento sedimentario di cavit\u00e0 originariamente vuote (come l'interno di gusci di micro-organismi) o essere dovuta a microfratture della roccia seguito di sforzi tettonici.\nMentre in metallurgia \u00e8 fortemente indesiderata in quanto influenza negativamente la resistenza meccanica, in geologia degli idrocarburi \u00e8 ricercata in quanto denota la ritenzione delle rocce.\nLa porosit\u00e0 \u00e8, inoltre, un parametro fondamentale in geotecnica per la classificazione delle rocce in base alle loro caratteristiche di permeabilit\u00e0 per la determinazione del loro comportamento sotto carico nelle diverse condizioni di saturazione.\nDimensioni dei pori.\nIn chimica applicata i pori si classificano in base alle loro dimensioni in:\nA seconda delle dimensioni dei pori, cambia il particolare meccanismo responsabile della diffusione di materia e le caratteristiche e i fenomeni a esso collegati. Ad esempio nel caso dei mesopori il meccanismo della diffusione di Knudsen \u00e8 particolarmente rilevante e pu\u00f2 avvenire il fenomeno della condensazione capillare.\nPorosit\u00e0 delle rocce.\nLa porosit\u00e0 nelle rocce \u00e8 compresa tra lo zero teorico (roccia priva di pori) e oltre il 50% (alcuni travertini, ad esempio) e pu\u00f2 essere distinta in porosit\u00e0 assoluta (o totale) e porosit\u00e0 aperta (o efficace, o interconnessa). Quest'ultima tiene conto solo dei pori in comunicazione tra loro, cio\u00e8 indica quella frazione di pori che possono contenere fluidi in grado di muoversi sotto l'effetto della forza di gravit\u00e0, e costituisce quindi il parametro di interesse per la valutazione dei volumi di risorse naturali contenuti ed estraibili da una roccia serbatoio.\nLe argille costituiscono un caso limite in quanto la porosit\u00e0 assoluta pu\u00f2 essere molto elevata mentre la porosit\u00e0 interconnessa \u00e8 prossima a zero. L'efficienza dell'interconnessione tra i pori \u00e8 uno dei fenomeni che controllano la permeabilit\u00e0. La differenza tra la porosit\u00e0 totale e quella efficace \u00e8 chiamata capacit\u00e0 di ritenzione.\nI valori della porosit\u00e0 e della sua distribuzione entro un corpo roccioso vendono influenzati dalla diagenesi, che pu\u00f2 ridurre la porosit\u00e0 originaria della roccia oppure aumentarla.\nOrigine.\nLa porosit\u00e0 pu\u00f2 essere classificata in base all\u2019\"origine\":\nFattori condizionanti.\nNatura delle rocce.\nNelle rocce sedimentarie clastiche la porosit\u00e0 risente principalmente:\nSeppellimento nel sottosuolo.\nIn generale la porosit\u00e0 diminuisce con la profondit\u00e0 in quanto la pressione litostatica tende a compattare e occludere gli spazi vuoti e gli effetti della diagenesi sono pi\u00f9 marcati. Un'altra frequente causa di riduzione della porosit\u00e0 \u00e8 data dalle precipitazione di cemento (solitamente calcitico, meno frequentemente siliceo) durante la litificazione della roccia. Durante la diagenesi \u00e8 anche possibile aversi la formazione di argilla neogenica nei pori, riducendo anche in questo caso lo spazio dei vuoti all'interno della roccia.\nNelle rocce carbonatiche la porosit\u00e0 \u00e8 influenzata maggiormente dalle modificazioni chimiche subite successivamente alla deposizione del sedimento, come dissoluzioni e rideposizioni di carbonati, e dalla presenza di fratture indotte dai movimenti tettonici, avendo le rocce carbonatiche un comportamento geomeccanico maggiormente fragile, e quindi pi\u00f9 prono alla fratturazione, rispetto alle rocce clastiche terrigene e pi\u00f9 sensibile alle variazioni geochimiche del sistema roccia-fluidi permeanti. .\nLa porosit\u00e0 pu\u00f2 diminuire nel tempo anche per effetto di cause indotte dall'uomo come lo sfruttamento delle falde acquifere o la produzione di idrocarburi senza re-iniezione di fluidi nel giacimento o risalita della tavola d'acqua per estrazione troppo rapida. In questi casi si pu\u00f2 generare una compattazione per riduzione del volume dei pori, quindi una riduzione dei volumi e un abbassamento dei sedimenti soprastanti con effetti che possono propagarsi fino alla superficie (subsidenza indotta).\nIn sintesi \u00e8 possibile affermare che la porosit\u00e0 \u00e8 correlata al tipo di ambiente di formazione della roccia sedimentaria e alle successive variazioni chimico\u00a0\u2013 fisiche che quest'ultima ha subito. Una veloce migrazione primaria di idrocarburi, in reservoir inconsolidati o ad alta porosit\u00e0, pu\u00f2 inibire la deposizione di cementi carbonatici nei pori preservando la porosit\u00e0 originaria; viceversa nella zona al di sotto della quota della tavola d'acqua niente ostacola la deposizione dei cementi e si viene cos\u00ec a creare una zonazione petrofisica nell'ambito di una roccia, coincidente con la zonazione verticale idrocarburo/acqua.\nMetodi di misura.\nI metodi di misura della porosit\u00e0 si distinguono in metodi diretti e indiretti. Nel primo caso \u00e8 disponibile un campione (detto carota) della roccia, mentre nel secondo la porosit\u00e0 \u00e8 calcolata attraverso la misura di propriet\u00e0 fisiche correlate con essa.\nMetodi diretti.\nI metodi diretti misurano la porosit\u00e0 effettiva (volume dei soli pori comunicanti) e consistono nella misurazione del volume dei pori e del volume totale del campione. Al vantaggio delle condizioni controllate di laboratorio si oppone il problema di ottenere campioni rappresentativi.\nMetodi indiretti.\nI metodi indiretti generalmente esprimono la porosit\u00e0 totale (volume dei pori comunicanti e no) attraverso la misura di propriet\u00e0 fisiche in qualche modo correlabili con essa.\nLe misurazioni avvengono calando nei pozzi delle apparecchiature elettroniche che registrano in continuo le propriet\u00e0 di interesse.\ndove\ndove\nPorosit\u00e0 del calcestruzzo.\nIl calcestruzzo, anche se realizzato a regola d'arte, \u00e8 un materiale poroso.\nNel conglomerato cementizio si possono presentare diversi tipologie di pori:\nLa presenza eccessiva di vuoti nel calcestruzzo \u00e8 causa di una riduzione della resistenza meccanica e del modulo elastico del materiale; inoltre la presenza di una porosit\u00e0 continua, tale da rendere il calcestruzzo permeabile agli agenti atmosferici, \u00e8 tale da compromettere anche la durabilit\u00e0 del materiale, mentre quella discontinua non influenza la durabilit\u00e0, anzi nel caso delle macrobolle la migliorano poich\u00e9 rendono il materiale pi\u00f9 resistente all'azione del gelo.\nPertanto occorre prendere tutti gli accorgimenti necessari a ridurre sia i macropori sia la porosit\u00e0 capillare, che costituiscono l'aliquota della porosit\u00e0 non desiderata e facilmente eliminabile.\nMetodi di misura.\nPu\u00f2 essere determinata con l'impiego del porosimetro secondo la procedura descritta alla norma \"UNI EN 12350-7:2009 - Prova sul calcestruzzo fresco - Parte 7: Contenuto d'aria - Metodo per pressione.\"\nIl contenuto di aria in ogni miscela di calcestruzzo prodotta dovr\u00e0 essere conforme a quanto indicato nella tabella 3.1, in funzione del diametro massimo dell'aggregato e dell'eventuale esposizione alla classe XF (strutture soggette a cicli di gelo-disgelo in presenza o meno di sali disgelanti) per le quali \u00e8 richiesta l'introduzione nella matrice cementizia, mediante opportuni additivi areanti, di bolle d'aria di dimensioni superiori a 100\u00a0\u00b5m (100 - 300\u00a0\u00b5m).\nAltri materiali.\nLa porosit\u00e0 di un materiale granulare viene in geotecnica anche chiamata \"grado di vuoto\" o \"indice dei vuoti\" \u03b5, e il suo complemento a 1 \u00e8 chiamato \"grado di pieno\" \u03b1, per cui si ha:"}
{"id": "264154", "revid": "7336", "url": "https://it.wikipedia.org/wiki?curid=264154", "title": "Isopropilbenzene", "text": ""}
{"id": "264155", "revid": "599013", "url": "https://it.wikipedia.org/wiki?curid=264155", "title": "Metallurgia delle polveri", "text": "Con l'espressione metallurgia delle polveri si indica la sequenza di operazioni che portano alla compattazione e trasformazione di un materiale pulvirulento metallico in un materiale indivisibile.\nLe operazioni che vengono svolte a tale scopo sono, nell'ordine:\nStoria.\nLe prime applicazioni del processo di sinterizzazione possono essere associate alla produzione di manufatti in ceramica durante la preistoria.\nAl 3000 a.C. risalgono i primi manufatti di ferro sinterizzato, prodotto in India e in Egitto.\nIn tempi pi\u00f9 recenti tale processo si \u00e8 esteso anche nel settore dei materiali metallici. Nel caso dell'acciaio, si svolgeva la sinterizzazione riducendo con il carbone la limatura d'acciaio precedentemente ossidata allo stato pastoso; in questo modo la riduzione con il carbone eliminava le impurit\u00e0 permettendo poi la compressione e la forgiatura per ottenere un insieme compatto.\nAl 1822 risale la produzione in Francia di lingotti di platino a partire dalle polveri di tale metallo. Nello stesso decennio tale tecnica fu progressivamente migliorata e nel 1830 il processo di sinterizzazione veniva applicata ad un ampio spettro di materiali metallici.\nLa tecnologia della sinterizzazione venne applicata con successo intorno nella seconda met\u00e0 del XIX secolo per la produzione di filamenti di tungsteno, aprendo la strada alla produzione delle prime lampade a incandescenza.\nAgli inizi del XX secolo la metallurgia delle polveri venne applicata per la produzione di filtri in materiale metallico sinterizzato. Nel 1915 si ottennero inoltre le prime trafile attraverso la sinterizzazione di carburi di tungsteno e molibdeno e nel 1922 la Krupp avvio la produzione di carburo di tungsteno con il processo al cobalto in fase liquida. Sempre negli anni venti si cominciarono a realizzare tramite sinterizzazione materiali destinati a svolgere la funzione di contatti elettrici.\nNei decenni successivi, la sinterizzazione venne applicata anche per la produzione di magneti, frizioni magnetiche, cuscinetti in bronzo poroso autolubrificati e palette per turbine a gas.\nOttenimento delle polveri.\nLe polveri possono essere ricavate tramite processi chimici, fisico-chimici e meccanici.\nA livello di quantit\u00e0 prodotte annue, il processo pi\u00f9 importante \u00e8 l\u2019atomizzazione ad acqua di polveri ferrose da pressatura a freddo. Da met\u00e0 anni \u201960 del 1900 essa sostitu\u00ec la riduzione diretta di minerali (processo H\u00f6gan\u00e4s per ferro-spugna) e l\u2019elettrolisi con notevole abbattimento dei costi di produzione, mantenendo buone caratteristiche di comprimibilit\u00e0 e resistenza al verde. L\u2019atomizzazione a gas \u00e8 necessaria per metalli altamente reattivi, quali titanio, super-leghe, acciai speciali, ecc. che non vengono poi formati per compattazione. I processi chimici sono di primaria importanza per materiali ad alto punto di fusione (es. tungsteno),quando si vogliano ottenere granulometrie estremamente fini (D&lt;10 \u00b5m) quando \u00e8 desiderabile una forma altamente irregolare e dendritica. I processi meccanici sono utilizzati per comminuire soltanto metalli molto fragili (es. bismuto) e ossidi, in quanto molto poco efficienti dal punto di vista energetico. Molto pi\u00f9 versatili sono le applicazioni in cui si mira a ridurre le dimensioni di una polvere preesistente, alterarne la forma, alligarla meccanicamente o miscelarla con altre polveri.\nI processi meccanici vengono ottenuti frantumando del materiale fragile con dei martelli contenuti nei buratti ruotanti con sfere oppure polverizzando tramite coltelli rotanti delle bave di materiale fuso.\nPer quanto concerne i processi fisico-chimici, essi si ottengono in diversi modi:\nForma e dimensioni dei grani di polvere.\nLa forma e la dimensione dei grani \u00e8 diversa in funzione della tipologia del procedimento usato.\nSi individuano forme dei grani sferiche, lamellari oppure poliedriche.\nLa dimensione dei granelli di povere utilizzati per il processo di sinterizzazione si aggira tipicamente intorno a 0,1-100 \u03bcm. In generale, a seconda delle loro dimensioni, le polveri utilizzate possono essere classificate in:\nOttenimento del compatto.\nIl compatto si ottiene tramite:\nSinterizzazione.\nIl processo di sinterizzazione \u00e8 un trattamento termico che viene svolto ad una temperatura inferiore al punto di fusione di tutti i costituenti della miscela (\"sinterizzazione allo stato solido\") o inferiore al punto di fusione del costituente principale (\"sinterizzazione allo stato liquido\").\nIl prodotto della sinterizzazione ha in genere una porosit\u00e0 differente (maggiore o minore) della polvere da cui \u00e8 stato ottenuto, maggiore densit\u00e0 e grani cristallini pi\u00f9 grandi. Queste ultime due caratteristiche dei materiali sinterizzati sono da ricondursi a due distinti meccanismi che avvengono durante il processo di sinterizzazione, che sono la \"densificazione\" (che comporta l'avvicinamento dei grani cristallini fino alla loro coalescenza) e la crescita dei grani cristallini.\nLa sinterizzazione permette l'ottenimento di:\nNella tecnologia di sinterizzazione classica o puramente termica o termomeccanica (ovvero con l'aiuto di pressione ed alta temperatura) la temperatura che deve essere raggiunta per ottenere il processo di sinterizzazione \u00e8 di circa 0,7-0,9 volte la temperatura assoluta di fusione (ossia espressa in kelvin). Il procedimento consiste nella rimozione della porosit\u00e0 tra le particelle della polvere di partenza, nella crescita delle particelle, nella formazione di robusti collegamenti (colli) tra queste e nel conseguente ritiro dimensionale dei componenti. Le propriet\u00e0 fisico-meccaniche dei sinterizzati sono generalmente inferiori a quelle dei materiali compatti, ma pi\u00f9 che sufficienti per innumerevoli applicazioni strutturali, che si avvantaggiano della loro relativa economicit\u00e0 per grandi serie.\nApplicazioni.\nLe applicazioni della metallurgia delle polveri (MP) sono innumerevoli; qui di seguito le principali, in ordine approssimativo di quantit\u00e0 annue consumate: \nComponenti strutturali ferrosi: l'industria automobilistica assorbe il 70-75% dei pezzi pressati a freddo e sinterizzati, principalmente all'interno del motore a scoppio e della trasmissione. Trattasi di ingranaggi, bielle, rocchetti, anelli e mozzi sincronizzatori, sedi e guide valvole, ecc. Mediamente un'automobile europea richiede 12 kg di sinterizzato.\nMagneti permanenti: i magneti permanenti in Nd-Fe-B sono i pi\u00f9 \"forti\" (ossia massima induzione e magnetizzazione residua) ad oggi conosciuti. Essi sono impiegati in motori elettrici, dischi rigidi, casse amplificatrici (speakers), ecc. La produzione \u00e8 concentrata in Cina. \nMetallo duro: la combinazione di carburo di tungsteno (WC) e cobalto \u00e8 la base per utensili da taglio, foratura e tornitura, oltre che per tutte quelle applicazioni in cui si richiede un'estrema resistenza all'usura (es. ugelli per estrusione). Essi possono essere sinterizzati oppure depositati come rivestimento superficiale su metallo, tipicamente acciaio.\nBillette di acciai per utensili /rapidi: i migliori acciai per utensili vengono prodotti a partire da polveri atomizzate a gas, incapsulate e pressate isostaticamente a caldo. Si ottiene cos\u00ec una dispersione fine ed omogenea di carburi, conferendo propriet\u00e0 meccaniche nettamente superiori a quelle ottenibili partendo da fusione in stampo (\"getti\"). Tali billette vengono poi lavorate all'utensile o forgiate, per ricavarne stampi e utensili.\nBoccole auto-lubrificanti: la porosit\u00e0 tipica dei sinterizzati viene sfruttata per creare una riserva di lubrificante all'interno delle boccole stesse. L'olio viene rilasciato per effetto capillare durante l'utilizzo, quando l'albero motore inizia a girare, e successivamente riassorbito. Trovano impiego in quasi tutti i dispositivi che utilizzano motorini elettrici, dall'automotive agli elettrodomestici.\nComponenti pressati isostaticamente a caldo (HIP): tale tecnologia permette di consolidare pezzi unici fino a 10 ton, per settori dove sono richieste alte propriet\u00e0 meccaniche, di resistenza alla corrosione e affidabilit\u00e0. Esempi tipici sono: petrolifero, energetico, aerospaziale, nucleare. I materiali sono acciai legati (inox, da utensili), leghe base Ni e Co.\nUtensili diamantati: polveri metalliche quali cobalto, ferro e bronzo vengono mescolate con diamanti sintetici e sinterizzate, tipicamente tramite pressatura a caldo in stampo di grafite (hot pressing). Si ottengono cos\u00ec segmenti e perline diamantate che costituiscono i taglienti di dischi, frese e fili per taglio, foratura e lucidatura della pietra."}
{"id": "264157", "revid": "1543377", "url": "https://it.wikipedia.org/wiki?curid=264157", "title": "Medicina fisica e riabilitativa", "text": "La medicina fisica e riabilitativa, conosciuta anche come fisiatria, si riferisce alla branca della medicina che si occupa della prevenzione, diagnosi, terapia e riabilitazione della disabilit\u00e0 conseguente a varie malattie invalidanti, congenite o acquisite. Si tratta soprattutto di malattie che comportano una limitazione dell'attivit\u00e0 e restrizione della partecipazione alla vita attiva, attraverso la riduzione delle funzioni motorie, cognitive, emotive e relazionali.\nGli ambiti di trattamento sono vasti e proteiformi: lo specialista prende in carico la disabilit\u00e0 causata dalle diverse affezioni patologiche e/o dal dolore e possiede competenze specifiche in ambito neuromuscolare, osteoarticolare, cognitivo-relazionale, biomeccanico-ergonomico e psicologico. A queste ultime associa conoscenze per la gestione delle problematiche funzionali cardiovascolari, respiratorie, uro-ginecologiche, metaboliche e nutrizionali; non ultima la gestione del dolore.\nIn Italia, per ottenere il titolo di specialista in medicina fisica e riabilitativa \u00e8 necessario, previo possesso della laurea magistrale specialistica in Medicina e Chirurgia e dell'abilitazione professionale di medico-chirurgo, l'aver ottenuto il diploma di specializzazione frequentando la relativa scuola quadriennale universitaria post-lauream (a numero chiuso con ammissione a graduatoria nazionale).\nIl medico specialista in medicina fisica e riabilitativa \u00e8 il fisiatra, che pu\u00f2 operare in autonomia o in \u00e9quipe con altre figure mediche (l'ortopedico, il neurologo, il medico di medicina generale, il pediatra, il neuropsichiatra infantile, l'otorinolaringoiatra, il reumatologo) o non mediche (lo psicologo, il chinesiologo, il terapista occupazionale, il podologo, il fisioterapista, il logopedista, il terapista della neuro e psicomotricit\u00e0 dell'et\u00e0 evolutiva, il neuropsicologo, il tecnico ortopedico, il tecnico di neurofisiopatologia, l'educatore professionale, l'infermiere).\nAll'interno di una \u00e9quipe riabilitativa egli \u00e8 il garante del processo riabilitativo e della continuit\u00e0 assistenziale tra i vari contesti riabilitativi; elabora il progetto riabilitativo individuale (il piano degli obiettivi a breve, medio e lungo termine che ci si prefigge di raggiungere per il paziente) nonch\u00e9 il programma riabilitativo individuale (concordando, a seconda dei casi e delle necessit\u00e0 dell'individuo, le specifiche con altre figure professionali gi\u00e0 menzionate).\nStoria.\nIl termine di \"Physiatry\" (Fisiatria) \u00e8 stato coniato nel 1938 dal dottor Frank H. Krusen, medico americano che pu\u00f2 essere considerato \"il padre della Medicina Fisica\". Egli infatti era un profondo conoscitore della terapia fisica (ad esempio l'idroterapia, la diatermia, gli ultrasuoni e la stimolazione elettrica). Un altro medico americano, il dottor Howard A. Rusk pu\u00f2 essere definito come il \"fondatore della medicina riabilitativa\": egli infatti si dedic\u00f2 con impegno durante la seconda guerra mondiale alla riabilitazione dei pazienti feriti in guerra.\nLe due discipline vennero poi congiunte creando cos\u00ec la branca medica Physical Medicine and Rehabilitation.\nNel 1947 Krusen, Walter Zeiter e John Coulter (anche loro medici) proposero l'istituzione dell'\"American Board of Physical Medicine and Rehabilitation\". Nacquero cos\u00ec anche le scuole di specializzazione, che andarono via via diffondendosi. Negli anni successivi tale spinta arriva in Europa, che reagisce \u201ca macchia di leopardo\u201d: in alcuni Paesi (Francia, Belgio, Olanda, Italia e Spagna) la specialit\u00e0 nasce presto, mentre in altri giunge pi\u00f9 tardi (Regno Unito, Germania, Austria, Grecia, Portogallo).\nItalia.\nLa Societ\u00e0 Italiana di Medicina Fisica e Riabilitazione (SIMFER) venne costituita a Torino, nel 1958, da un gruppo di medici fisici torinesi, con la seguente finalit\u00e0: riunire in una sola associazione scientifica, rigorosamente riservata ai laureati in medicina e chirurgia, tutti i medici fisici e riabilitatori italiani, offrendo loro la possibilit\u00e0 di presentarsi ufficialmente in sede nazionale e internazionale. Il Comitato Direttivo provvisorio della SIMFER, presieduto dal dottor M. Veglia, venne costituito dai dottori Fiandesio, Martini, Valobra e Vitali.\nLa collaborazione tra la SIMFER e le consorelle Societ\u00e0 europee port\u00f2 alla costituzione della F\u00e9d\u00e9ration Europ\u00e9enne de M\u00e9decine Physique et R\u00e9adapation, di cui la SIMFER fu membro fondatore.\nAnche in Italia quindi vi fu la fusione tra le due societ\u00e0 esistenti: si cre\u00f2 un\u2019unica societ\u00e0. Merito, fra gli altri, dei dottori Dario Fiandesio e Silvano Boccardi. Si cerc\u00f2 quindi anche una dimensione internazionale, in particolare europea, che cre\u00f2 solidi legami tra le societ\u00e0 scientifiche nazionali consorelle (merito fu anche dei dottori Giorgio Valobra e Amedeo Tonazzi).\nEuropa ed extra-UE\nIn Europa \u00e8 attiva dal 2003 la societ\u00e0 europea di Medicina Fisica e Riabilitativa (ex \"European Federation of the PRM Societies\" creata nel 1963).. La societ\u00e0 raggruppa tutte le societ\u00e0 del campo fisiatrico presenti in territorio europeo. A livello mondiale \u00e8 attiva l'International Society of Physical Medicine and Rehabilitation (ISPRM), ovvero la societ\u00e0 internazionale di medicina fisica e riabilitativa, costituita nel 1999 dal connubio tra l'International Rehabilitation Medicine Association (IRMA) e l'International Federation of Physical and Rehabilitation Medicine (IFPM&amp;R)\nLa giornata internazionale del Fisiatra e della Fisiatria \u00e8 il 15 novembre di ogni anno.\nCampi di intervento.\nIl fisiatra pu\u00f2 lavorare in differenti contesti sanitari, inclusi reparti ospedalieri e ambulatori, o come consulente. Esercita sia in autonomia sia all'interno del team riabilitativo. La sua presenza pu\u00f2 essere richiesta a vari gradi, dalle strutture per acuzie alle strutture di riabilitazione (primo, secondo e terzo livello).\nIl suo ruolo \u00e8 quello di migliorare le condizioni del paziente che causano la disabilit\u00e0 (sia essa minore o maggiore).\nTra i vari campi di intervento a cui la medicina fisica e riabilitativa si rivolge si annoverano:\nPatologie muscolo-scheletriche: artrosi; esiti di fratture e di protesi articolari; problematiche muscolari; tendinopatie; distorsioni; dolori vertebrali (cervicalgia, dorsalgia, lombalgia e dolore sacro-iliaco); in questo ambito \u00e8 praticata dal medico fisiatra la medicina manuale: utilizzando in primis una semeiotica ripetibile al fine di porre una corretta diagnosi medica, il fisiatra si avvale di terapie manuali per alleviare i disturbi dolorosi del soggetto, siano esse problematiche relative alla colonna vertebrale sia agli arti. Sempre riguardante questo tipo di patologie si inserisce la Fisiatria interventistica: disciplina di confine tra la riabilitazione e la chirurgia. Tradotta dall'inglese \"Interventional Physiatry\" (o \"Spine Interventional Physiatry\") si interessa del trattamento del dolore della colonna vertebrale e le radicolopatie. Tra le procedure si annoverano: blocchi nervosi, infiltrazioni intrarticolari, infiltrazioni epidurali, ablazione nervosa, cui si associano altre, come l\u2019ossigeno ozonoterapia, l\u2019agopuntura, la mesoterapia, la proloterapia.\nSempre inerenti alle patologie muscolo-scheletriche si ricordano le deformit\u00e0 del rachide: scoliosi, ipercifosi con valutazione e prescrizione di idonee ortesi e percorsi riabilitativi eventuali.\nPatologie reumatologiche (artriti, fibromialgia, spondiloartriti, miopatie infiammatorie).\nNeuroriabilitazione: ad esempio mielolesioni; cerebrolesioni; esiti di ictus; sclerosi multipla; Guillain-Barr\u00e9; malattia di Parkinson; esiti di poliomielite. Nell'ultimo decennio, per i pazienti con disabilit\u00e0 legate a problemi neurologici, sono state sviluppate ricerche volte all'uso della tecnologia robotica (Robot-assisted Arm Therapy (RAT).\nRiabilitazione oncologica: elaborazione di percorsi riabilitativi in esiti di tumore della mammella; neoplasie toraco-polmonari; del distretto testa-collo; uro-ginecologici; neoplasie dermatologiche; neoplasie intestinali; oncologia neurologica e ortopedica.\nRiabilitazione cardiologica e respiratoria: in esiti di interventi cardiochirurgici e vascolari, esiti di infarto del miocardio; gestione riabilitativa della broncopneumopatia cronico-ostruttiva, dell'asma, delle bronchiectasie e delle patologie interstiziali polmonari.\nRiabilitazione nel paziente anziano: prevenzione del rischio di cadute; esercizio terapeutico e coordinamento dell'attivit\u00e0 fisica adattata.\nLinfedema e patologie vascolari: diagnosi e terapia tramite linfodrenaggio manuale, terapia elastocompressiva ed esercizi decongestionanti; prescrizione di presidi per il trattamento di alcune patologie vascolari/flebologiche (calze elastiche) o guaine elastocompressive.\nPrescrizione di ortesi e ausili: il fisiatra pu\u00f2 effettuare la prescrizione di ausili (ad esempio la carrozzina) oppure ortesi (ad esempio tutori) per permettere al paziente di migliorare condizioni disabilitanti.\nMielolesioni: il medico specialista in fisiatria pu\u00f2 coordinare strutture complesse come unit\u00e0 spinali ove persone con disabilit\u00e0 residua da lesione del midollo spinale vengono ricoverate per seguire un programma di intervento riabilitativo ad alta intensit\u00e0 di cura.\nCerebrolesioni: in conseguenza di gravi traumi cranici alcune realt\u00e0 ospedaliere prevedono una struttura dedicata a questo tipo di pazienti ove il fisiatra presta le sue competenze sia in termini medici sia in termini riabilitativi.\nPerineo e pavimento pelvico: diagnosi e trattamento dell'incontinenza urinaria e fecale; disfunzioni del pavimento pelvico post-partum; dolore pelvico cronico.\nRiabilitazione del paziente sportivo: diagnosi e trattamento del paziente che ha subito infortuni in ambito sportivo; prescrizione di programmi di recupero funzionale; traumatologia dello sport; pu\u00f2 svolgere il compito di team physician (medico di squadra). Il fisiatra pu\u00f2 seguire l'atleta paralimpico.\nDisturbi dell'equilibrio e vertigini: il fisiatra pu\u00f2 essere utile nell'inquadramento di questo tipo di disturbi, proponendo o mettendo in atto pratiche volte alla cosiddetta rieducazione vestibolare per problematiche legate al disequilibrio, vertigini, capogiri.\nTerapia antalgica e medicina del dolore: proposta di trattamenti farmacologici (prescrizione di farmaci antidolorifici come FANS, oppiacei), trattamenti seminvasivi (trattamenti infiltrativi ecoguidati) o non invasivi quali la terapia strumentale (Laser, TENS) e la medicina manuale con o senza esercizio terapeutico per contrastare le sindromi algiche tra cui si ricorda anche la complex regional pain syndrome.\nRiabilitazione ortopedica.\nPer riabilitazione ortopedica si intende l'attivit\u00e0 volta al recupero fisico e funzionale della persona, dopo che le sue normali capacit\u00e0 sono diminuite a causa di patologie acute o post-acute."}
{"id": "264161", "revid": "320578", "url": "https://it.wikipedia.org/wiki?curid=264161", "title": "Crosby, Stills, and Nash", "text": ""}
{"id": "264168", "revid": "1305772", "url": "https://it.wikipedia.org/wiki?curid=264168", "title": "Concerto per archi e canguro", "text": "Concerto per archi e canguro (\"Gun, with Occasional Music\", Stati Uniti 1994) \u00e8 il primo romanzo di Jonathan Lethem.\nAnalisi.\n\u00c8 a tutti gli effetti un romanzo Avantpop che unisce la fantascienza (l'ambientazione) e l'hard boiled (la trama). I modelli sono Philip K. Dick, ispiratore mai rinnegato dell'autore, Raymond Chandler e Dashiell Hammett. Ma pur nell'imitazione della voce disincantata e ironica di Marlowe e Sam Spade, la storia prende una piega del tutto originale.\nLa vicenda di Conrad Metcalf, detective futuribile in lotta contro un mondo dove ricordare diventa pian piano un crimine ed \u00e8 possibile impiantare l'intelligenza negli animali, tocca temi che si ritrovano nella successiva produzione di Lethem: la differenza, la memoria, l'emarginazione, la droga (da notare l'invenzione del \"Forgettol\", lo stupefacente che fa dimenticare), la politicit\u00e0 nascosta di scelte apparentemente personali."}
{"id": "264171", "revid": "599", "url": "https://it.wikipedia.org/wiki?curid=264171", "title": "Zermelo", "text": ""}
{"id": "264172", "revid": "287204", "url": "https://it.wikipedia.org/wiki?curid=264172", "title": "Amnesia Moon", "text": "Amnesia Moon \u00e8 il secondo romanzo dello scrittore statunitense Jonathan Lethem pubblicato nel 1995.\nSi tratta di un romanzo \"on the road\", l'odissea di Chaos, smemorato ma capace di sognare, in un'America sconvolta da una catastrofe incomprensibile e frammentata in una miriade di realt\u00e0 finite e soggettive, ognuna dominata dal sogno di qualche psicopatico."}
{"id": "264173", "revid": "767487", "url": "https://it.wikipedia.org/wiki?curid=264173", "title": "Oggetto amoroso non identificato", "text": "Oggetto amoroso non identificato \"(As She Climbed Across the Table)\", pubblicato negli Stati Uniti nel 1997, \u00e8 il terzo romanzo dello scrittore statunitense Jonathan Lethem ed il primo ad essere pubblicato in Italia (da Tropea, nella traduzione di Gioia Guerzoni)."}
{"id": "264174", "revid": "1543377", "url": "https://it.wikipedia.org/wiki?curid=264174", "title": "Processo McLibel", "text": "Viene denominato McLibel il processo iniziato nel 1990 contro due attivisti inglesi, Helen Steel e David Morris, i quali, insieme all'associazione cui facevano parte, la \"London Greenpeace\", distribuivano volantini davanti ai ristoranti McDonald's, in cui dichiaravano che la compagnia vendeva cibo insalubre, sfruttava i lavoratori, praticava un marketing non etico nei confronti dei bambini, maltrattava gli animali ed era responsabile di inquinamento e delle piogge acide in Sud America.\nIl processo si concluse con una sentenza favorevole alla McDonald's, dichiarata il 19 giugno 1997 dal giudice Bell (fu il processo pi\u00f9 lungo nella storia della giustizia inglese). Si rivel\u00f2 essere tuttavia una vittoria di Pirro: il tribunale dichiar\u00f2 veritiere gran parte delle accuse rivolte dai due attivisti alla multinazionale statunitense, tra cui la pubblicit\u00e0 ingannevole sulla salubrit\u00e0 dei cibi venduti, i salari bassissimi e lo sfruttamento del lavoro minorile. Il risarcimento alla McDonald's ammontava a 60.000\u00a3, ma si calcola che il danno all'immagine e alla reputazione dell'azienda agli occhi dell'opinione pubblica ammonti a circa 10.000.000\u00a3 (circa 15.000.000\u20ac)."}
{"id": "264175", "revid": "122500578", "url": "https://it.wikipedia.org/wiki?curid=264175", "title": "Adolf Abraham Halevi Fraenkel", "text": "Fraenkel ha studiato alle Universit\u00e0 di Monaco, di Berlino, di Marburgo e di Breslavia. Dopo essersi laureato ha insegnato presso l'Universit\u00e0 di Marburgo dal 1916 e qui \u00e8 stato nominato professore nel 1922.\nNel 1928 egli ha lasciato Marburgo e, dopo un anno di insegnamento presso l'Universit\u00e0 di Kiel, nel 1929 si \u00e8 trasferito a Gerusalemme, quattro anni dopo la fondazione della Universit\u00e0 ebraica di Gerusalemme. Presso questa istituzione ha trascorso tutto il resto della sua carriera accademica; \u00e8 stato il primo decano della facolt\u00e0 di matematica e per qualche tempo ha anche ricoperto la carica di rettore dell'universit\u00e0. Egli \u00e8 stato un docente molto apprezzato e ha insegnato anche all'Universit\u00e0 Harvard.\nIl primo lavoro di Fraenkel ha riguardato i numeri p-adici di Hensel e la teoria degli anelli. Tuttavia egli \u00e8 ampiamente conosciuto per il suo lavoro sulla teoria assiomatica degli insiemi, campo nel quale ha pubblicato la sua prima opera maggiore dal titolo (\"Einleitung in die Mengenlehre\") nel 1919. Nel 1922 e nel 1925 ha sviluppato due tentativi di fondare la teoria degli insiemi su basi assiomatiche in grado di evitare ogni paradosso, migliorando il sistema di assiomi di Zermelo e definendo quello che ora \u00e8 noto come sistema di assiomi di Zermelo-Fraenkel.\nFraenkel si \u00e8 anche interessato alla storia della matematica: nel 1920 ha scritto sulle opere di algebra di Carl Friedrich Gauss, nel 1930 ha pubblicato una biografia di Georg Cantor e nel 1960 \u00e8 stato editore del periodico \"Jewish mathematics and astronomy\". Dopo il pensionamento la sua cattedra presso la Universit\u00e0 ebraica di Gerusalemme \u00e8 stata ricoperta dal suo allievo Abraham Robinson ed egli ha continuato ad insegnare presso la Universit\u00e0 Bar Ilan nei dintorni di Tel Aviv."}
{"id": "264176", "revid": "767487", "url": "https://it.wikipedia.org/wiki?curid=264176", "title": "Sabotaggio (film)", "text": "Sabotaggio (\"Sabotage\") \u00e8 un film del 1936 diretto da Alfred Hitchcock. Il film \u00e8 stato distribuito in America anche sotto il titolo di \"The Woman alone\".\nTrama.\nIl film inizia descrivendo un black-out a Londra. Subito si capisce che si tratta di un sabotaggio alla centrale elettrica. Gli spettatori di un cinema lamentano il disagio e chiedono insistentemente che vengano loro restituiti i soldi del biglietto. Presto si viene a sapere che il sabotatore della centrale \u00e8 il proprietario del cinema. Egli era uscito per la missione all'insaputa della moglie che quella sera gestiva la sala. Il signor Verloc, il sabotatore, ordina alla moglie che i soldi vengano restituiti.\nNel frattempo Ted, il fruttivendolo che lavora nel negozio adiacente al cinema, si intromette nella questione del risarcimento col fine di far colpo sulla signora Verloc. Il risarcimento non sar\u00e0 necessario poich\u00e9 l'energia elettrica far\u00e0 la sua ricomparsa in breve tempo. Il signor Verloc vive con la moglie Sylvia e il giovane cognato Steve in un appartamento retrostante la sala di proiezione.\nIl cinematografo \u00e8 per lui un'attivit\u00e0 di copertura. Egli in realt\u00e0 lavora per un'organizzazione segreta che tenta di minare la stabilit\u00e0 politica e sociale inglese. Ted, il presunto fruttivendolo, non \u00e8 altro che il suo antagonista: un poliziotto di Scotland Yard con l'incarico di sorvegliare il terrorista.\nDopo il parziale insuccesso del sabotaggio alla centrale elettrica, il quale non ha provocato il disagio desiderato, il signor Verloc riceve da un suo superiore l'incarico di mettere una bomba nella stazione della metropolitana di Piccadilly Circus. Tutte le istruzioni gli vengono date in segreto all'interno di un acquario nella giornata di gioved\u00ec.\nLa bomba dovr\u00e0 esplodere sabato all'una e tre quarti. Verloc va a prendere accordi con l'artificiere - egli gestisce un negozio di animali come copertura - che gli far\u00e0 recapitare la bomba a casa all'interno di una gabbia per canarini. Ma quando arriva sabato, il giorno previsto per l'atto di terrorismo, si presenta un problema: Verloc non pu\u00f2 fare la consegna personalmente poich\u00e9 \u00e8 braccato da Ted.\nPer non destare sospetti chiama cos\u00ec l'ignaro Steve, il fratellino di Sylvia, e gli consegna il pacco bomba insieme ad alcune scatole di pellicola cinematografica perch\u00e9 porti il tutto dall'altra parte della citt\u00e0, al deposito della metropolitana. Verloc raccomanda pi\u00f9 volte a Steve che il pacco dovr\u00e0 assolutamente essere arrivato a destinazione entro l'una e mezza.\nMa un venditore di dentifrici e lozioni per capelli, un illusionista, un'imponente manifestazione che lo attira pi\u00f9 di ogni altra cosa saranno i numerosi inconvenienti che il ragazzino incontrer\u00e0 lungo la via.\nNel frattempo le lancette del congegno ad orologeria corrono impetuose, sempre pi\u00f9 veloci, e quando scocca l'ora fatidica Steve \u00e8 a bordo di un autobus, ancora col suo pacco sul sedile accanto. Le indagini collegano prontamente la strage alla persona di Verloc.\nSylvia \u00e8 sconvolta per la morte del fratello e si rinchiude in un taciturno e rabbioso silenzio. A cena, in presenza del marito che si lamenta delle patate troppo cotte, la donna comprende l'indifferenza di questo per la morte del piccolo Steve ed impugna tremando un coltello. Verloc comprendendo l'agitazione e il turbamento della moglie, cerca con violenza di toglierle l'arma, ma rimane infilzato a morte.\nSylvia confessa tutto a Ted ed ha intenzione di costituirsi, ma il poliziotto, innamorato di lei, vuole impedire che la donna si accusi di un omicidio, trattandosi in realt\u00e0 di un incidente per legittima difesa.\nNel finale l'artificiere giunge al cinema con una bomba inseguito dalla polizia. Sylvia, caparbiamente, vorrebbe confessare l'accaduto al sovrintendente di Scotland Yard, ma pochi istanti dopo aver detto che suo marito \u00e8 morto, l'artificiere, ormai braccato, fa esplodere la bomba, uccidendosi e distruggendo il corpo di Verloc.\nIl sovrintendente della polizia, nel frastuono, non \u00e8 sicuro se la donna abbia parlato della morte del marito prima o dopo l'esplosione ed esorta Ted ad occuparsi della donna.\nTed trascina via la donna e le chiede di rifarsi una vita al suo fianco.\nProduzione.\nIl film fu prodotto da Michael Balcon e Ivor Montagu per la Stepherd-Gaumont British Pictures. Fu distribuito da General Film Distributors (G.F.D.) Ltd.\nSoggetto.\nIl soggetto fu tratto dal romanzo di Joseph Conrad \"L'agente segreto\".\nRiprese.\nIl film fu girato negli studi di Lime Groves.\nLe riprese iniziarono nel maggio del 1936 e si conclusero entro l'anno: il 10 dicembre 1936 ci fu la proiezione per la stampa.\nCosti di produzione.\nLa maggior parte del film fu realizzata con un budget modesto. Una scena tuttavia richiese l'investimento di 3000 sterline per l'allestimento \ndi un'intera linea tranviaria.\nDistribuzione.\nPrima.\nLa prima si ebbe a Londra il 6 febbraio 1937.\nDoppiaggio italiano.\nNon distribuito a suo tempo nei cinema italiani al pari di molte opere inglesi di Hitchcock, il film fu doppiato per la prima volta negli anni sessanta per la messa in onda televisiva. I dialoghi italiani sono di Giorgio Piazza (che nello stesso periodo adatt\u00f2 anche \"Giovane e innocente\") e la direzione del doppiaggio \u00e8 di Gianfranco Bellini."}
{"id": "264178", "revid": "92723", "url": "https://it.wikipedia.org/wiki?curid=264178", "title": "Cowboys from Hell", "text": "Cowboys from Hell \u00e8 il quinto album in studio del gruppo musicale statunitense Pantera, pubblicato il 24 luglio 1990 dalla Atco Records.\nDescrizione.\n\u00c8 considerato l'album della svolta per la maturazione stilistica del gruppo, precedentemente legata al heavy metal classico. Il genere di questo disco \u00e8 oggetto di continui dibattiti, dovuti alla sua difficile catalogazione. Molto avvertibile \u00e8 l'heavy metal in stile Judas Priest (brani come \"Domination\", \"Shattered\" e \"The Art of Shredding\" sono un esempio) e la voce potente e acuta di Philip Anselmo riecheggia lo stile canoro di Rob Halford. Non mancano comunque sonorit\u00e0 ispirate allo speed/thrash metal anni ottanta stile Metallica e Slayer (\"Heresy\" ne \u00e8 un esempio), che si possono ascoltare nei riff chitarristici di Diamond Darrell. A parte le influenze, l'album presenta uno stile molto originale, che contribu\u00ec a rendere i Pantera un gruppo molto affermato. Dal successivo \"Vulgar Display of Power\", la band sar\u00e0 conosciuta in tutto il mondo come groove metal.\nNel 2010, dopo quasi vent'anni, l'album ha debuttato nella Billboard 200, precisamente alla 117\u00aa posizione. In precedenza aveva raggiunto la 27\u00aa posizione della Top Heatseekers."}
{"id": "264179", "revid": "287204", "url": "https://it.wikipedia.org/wiki?curid=264179", "title": "San Sisto", "text": ""}
{"id": "264180", "revid": "287204", "url": "https://it.wikipedia.org/wiki?curid=264180", "title": "La fortezza della solitudine", "text": "La fortezza della solitudine (\"The Fortress of Solitude\") \u00e8 il sesto romanzo dello scrittore statunitense Jonathan Lethem, pubblicato nel 2003 negli Stati Uniti. Il romanzo \u00e8 stato finalista all'International IMPAC Dublin Literary Award del 2005.\nTrama.\nIl romanzo parte con la difficile infanzia di Dylan Ebdus (alter ego dell'autore) nel quartiere di Gowanus, che negli anni settanta era un'area prevalentemente afroamericana nel multietnico borough di Brooklyn. I genitori di Dylan, Abrahm e Rachel Ebdus, sono due hippie \"radical\" che si sono insediati a Gowanus per dimostrare (soprattutto a se stessi) che la razza non esiste, che bianchi e neri possono convivere, e l'unico modo per riuscirci \u00e8 ignorare le barriere che nell'America dei primi anni settanta dividono il bianco e il nero.\nDylan si trova ad affrontare subito il problema razziale, essendo parte di un'esigua minoranza in un quartiere popolato da neri, ispanici e italo-americani, ma l'amicizia che stringe con Mingus Rude, figlio di un cantante nero del quartiere, lo aiuta a sopravvivere.\nCrescendo, Dylan impara a gestire le situazioni difficili in cui si trova, come i faccia a faccia con i bulli di quartiere come Robert Woolfolk, conosce un altro ragazzino bianco, Arthur Lomb, e soprattutto lega sempre pi\u00f9 con Mingus.\nLa loro amicizia viene poi rinsaldata quando Dylan giunge in possesso di un anello che conferisce a chi lo indossa la capacit\u00e0 di volare. I due amici danno vita ad un supereroe di nome Aeroman con l'intenzione di combattere il crimine, ma finiscono col creare goffe scaramucce e soprattutto col creare piccoli rancori fra loro.\nL'adolescenza rivoluziona gli equilibri dei rapporti di Dylan, che diventa smanioso di fuggire da Brooklyn e, affacciandosi sul movimento punk, inizia a frequentare gli ambienti di Manhattan, iniziando cos\u00ec un processo di distacco che lo porter\u00e0 lontano da Mingus e Arthur, che restano invischiati in storie di droga: Mingus in particolare entrer\u00e0 in una spirale di crimini, cocaina e crack che lo condurranno in prigione.\nNella seconda parte del romanzo Dylan abbandona definitivamente Gowanus e si trasferisce al college, dove cresce ulteriormente e inizia ad appassionarsi alla musica da un punto di vista pi\u00f9 serio, e questa passione lo porter\u00e0 ad intraprendere la carriera di giornalista musicale.\nNel finale del libro Dylan torna nel suo quartiere originale e scopre che Mingus \u00e8 ancora in prigione, accusato ingiustamente per via dei suoi precedenti, e decide di aiutarlo ad evadere con il potere dell'anello di Aeroman. Una volta in prigione, per\u00f2, scopre che Mingus non vuole essere aiutato, e su sua richiesta consegna invece l'anello a Robert Woolfolk, che era incarcerato nello stesso istituto. Woolfolk, per\u00f2, non \u00e8 a conoscenza del fatto che intanto l'anello ha cambiato la natura dei suoi poteri (non consente pi\u00f9 di volare ma rende invisibile chi lo porta), e muore schiantandosi da una torretta di guardia credendo di poter volare.\nTemi principali.\nRazzismo.\nCos\u00ec inizia il romanzo: fin dalla prima riga troviamo la luce (il fiammifero acceso) e l'oscurit\u00e0 (la stanza buia), ovvero il bianco e il nero. Le due ragazze bianche stesse non spiccano solo perch\u00e9 girano in una camicia da notte di flanella, con ai piedi i pattini rossi coi lacci bianchi, ma perch\u00e9 sono bianche. Essere bianchi nel quartiere di Gowanus, dove s'ambienta tutta la prima parte del romanzo, non \u00e8 la regola, ma l'eccezione. Dylan diventa ossessionato dalla questione razziale, essendo spesso vittima di piccoli scontri per via del colore della sua pelle.\nQuesta sorta di razzismo al contrario percorre tutto il libro e offre un punto di vista privilegiato per analizzare le dinamiche sociali e culturali che nascono dalla mescolanza di diverse etnie.\nDroghe.\nAl tema dell'emarginazione \u00e8 sposato quello delle droghe. Le vite di diversi personaggi sono fortemente influenzate dalla droga: quella di Barrett Rude Junior e di Mingus dalla dipendenza da cocaina e crack, quella di Rober Woolfolk e (almeno in parte) di Dylan Ebdus dallo spaccio.\nLethem descrive con distacco e dovizia come diverse generazioni sono state falciate dalla droga, in particolar modo dal crack, soffermandosi sull'arco che compiono gli stupefacenti dalla ludica psichedelia degli anni sessanta alla feroce autodistruzione degli anni ottanta.\nMusica.\nUno dei personaggi centrali del romanzo, Barrett Rude Junior (il padre di Mingus), \u00e8 un musicista, e le sue canzoni immaginarie si mescolano continuamente a quelle vere di Barry White, di Marvin Gaye e Al Green. Nel complesso Lethem ricostruisce tutta la serie di movimenti che dal soul e dal rhythm'n'blues degli anni '60 portino alla disco, al funky, alla reazione bianca del punk e della new wave, e poi al rap.\nFumetti.\nA partire dal titolo del romanzo, che allude alla \"base\" che Superman possiede nell'Artide, i fumetti, in particolare quelli della Marvel comics, hanno un'importanza cruciale per la storia. I supereroi Marvel, coi loro costumi sgargianti, con i loro \"superproblemi\" e le loro difficolt\u00e0 a integrarsi, coi loro dubbi e i loro supernemici, sono in effetti parte integrante di quel decennio che Lethem racconta.\nAeroman, il goffo supereroe creato da Dylan e Mingus, non \u00e8 che un loro tentativo di rappresentare nella realt\u00e0 ci\u00f2 che leggevano nei fumetti, oltre che la lettura in chiave realistica di Lethem di cosa accadrebbe se due ragazzini si trovassero a fare i conti con un anello magico.\nTag.\nUn altro aspetto del romanzo sono i graffiti. Originariamente sono chiamati tag e Mingus ne elabora uno tutto suo: DOSE. Passa molto del suo tempo a tracciarlo su tutti i muri di Brooklyn, qualche volta con l'aiuto di Dylan, per tentare uscire dall'anonimato cui una citt\u00e0 smisurata costringe i suoi abitanti, nel tentativo di affermare la propria individualit\u00e0."}
{"id": "264182", "revid": "6923", "url": "https://it.wikipedia.org/wiki?curid=264182", "title": "Brooklyn senza madre", "text": "Brooklyn senza madre (\"Motherless Brooklyn\") \u00e8 il quinto romanzo di Jonathan Lethem, pubblicato nel 1999.\n\u00c8 uscito in Italia nella traduzione di Laura Grimaldi prima col titolo Testadipazzo (Tropea), in seguito ripubblicato come \"Brooklyn senza madre\" da Net. Ha vinto il premio Gold Dagger nel 2000.\nIl penultimo anno del XX secolo \u00e8 quello in cui Lethem approda alla Doubleday, editore di Manhattan, e questo forse spiega la scelta di scrivere un noir sofisticato e stilisticamente pirotecnico, dove il narratore e protagonista, Lionel Essrog, soffre della sindrome di Tourette, e viene preso frequentemente da veri e propri spasmi verbali (come \"Don't know from Zendo, Ken-like Zung Fu, Feng Shui master, Fungo bastard, Zen masturbation, Eat me!\") difficili da rendere in italiano. \nNel romanzo il contesto \u00e8 fondamentale, come recita l'incipit: Lethem torna a casa, alla natia Brooklyn, e ne racconta la trasformazione da zona disagiata (italoamericana, ma anche ispanica e nera) a quartiere \"trendy\"; debitore a Martin Scorsese, questo \u00e8 un omaggio a una New York che sparisce e un romanzo di transizione che prepara l'ultimo, e monumentale, The Fortress of Solitude.\nAdattamento cinematografico.\nNel 2019 \u00e8 uscito l\u2019adattamento cinematografico Motherless Brooklyn - I segreti di una citt\u00e0, diretto dall'attore e regista Edward Norton, che interpreta anche il ruolo del protagonista."}
{"id": "264186", "revid": "287204", "url": "https://it.wikipedia.org/wiki?curid=264186", "title": "Ragazza con paesaggio", "text": "Ragazza con paesaggio (\"Girl in Landscape\") \u00e8 un romanzo del 1998, il quarto pubblicato da Jonathan Lethem.\nLethem scrive un romanzo di fantascienza ma anche una storia di perdita e abbandono, confondendo volutamente i generi.\nTrama.\nConey Island, la spiaggia popolare di Brooklyn, in un pianeta Terra privo dello strato di ozono, dove gli esseri umani sopravvivono grazie a particolari tendine portatili. Pella Marsh, quattordicenne, e i suoi due fratellini, giocano con la madre al riparo da un sole che li potrebbe uccidere. La madre poco dopo muore di un tumore al cervello e la famiglia si trasferisce sul pianeta degli Archbuilders, guidata dal padre Clement, un politico locale che \u00e8 appena stato sconfitto in un'importante elezione.\nNel pianeta alieno ci\u00f2 che resta della famiglia Marsh si sfalda sotto i colpi di una realt\u00e0 incomprensibile. Gli Archbuilders sono il poco affidabile residuo di una civilt\u00e0 superiore che si \u00e8 allontanata dal pianeta, lasciandosi dietro rovine e oblio. Clement, il padre di Pella, di sconfitta in sconfitta, finisce destituito di ogni autorit\u00e0. I fratellini - abbandonati a s\u00e9 stessi - si lasciano coinvolgere dagli altri ragazzini della colonia terrestre, in giochi ambigui.\nPella rimane quindi da sola a fronteggiare un mutamento imprevedibile, del suo corpo e della percezione, causato dalla crescita forzata e dallo strano effetto del virus degli Archbuilders. A quattordici anni \u00e8 completamente esposta di fronte ad un uomo adulto e violento, Efram, abituato a dettare le proprie regole alla comunit\u00e0, che resta per\u00f2 affascinato dall'intensit\u00e0 della sua disperazione di adolescente."}
{"id": "264193", "revid": "287204", "url": "https://it.wikipedia.org/wiki?curid=264193", "title": "Stadio Nicola Ceravolo", "text": "Lo stadio Nicola Ceravolo (gi\u00e0 Stadio Militare e, in seguito, semplicemente Stadio Comunale), \u00e8 uno stadio calcistico di Catanzaro. Quarto per capienza in Calabria con posti complessivi distribuiti in quattro settori, \u00e8 uno degli impianti calcistici pi\u00f9 vecchi d'Italia, essendo stato costruito nel 1919. Ospita gli incontri interni della locale squadra di calcio, il , fin dalla sua fondazione, avvenuta nel 1927.\nDal 1989 lo stadio \u00e8 intitolato a Nicola Ceravolo, storico presidente del sodalizio giallorosso dal 1958 al 1979.\nStoria.\nLe origini e i primi decenni (1919-1970).\nLo stadio \u201cNicola Ceravolo\u201d sorge su un appezzamento in localit\u00e0 \"Corallo\", a 400 metri s.l.m., alle pendici del monte Spezzano. Il suo utilizzo risale ai primi decenni del novecento, quando, in concomitanza con l'inizio del primo conflitto mondiale, viene adibito a campo di concentramento per prigionieri di guerra. La fine del conflitto bellico segna anche un diverso utilizzo dell'impianto, che conosciuto col nome di \"Piazza d'Armi\", viene destinato all'addestramento delle truppe di stanza a Catanzaro, allora sede del Comando di Divisione e del 19\u00ba Reggimento di Fanteria.\nNegli anni venti, il crescente interesse verso lo sport, ed in particolare per il football, determina l'adeguamento della struttura alle nuove esigenze dei cittadini, cos\u00ec nell'ottobre del 1924, dopo circa sette mesi di lavori, viene presentato, con una sontuosa inaugurazione, il nuovo campo sportivo, che prende il nome di \"Stadio Divisionale\", di propriet\u00e0 del Reparto di 21\u00aa Divisione Militare. Per l'occasione si svolse il \"III Congresso Sportivo Calabrese\" che culmin\u00f2 con la rappresentazione di centinaia di atleti suddivisi in varie discipline sportive. Per il calcio fu istituito un torneo apposito denominato \"Coppa citt\u00e0 di Catanzaro e Cosenza\", al quale presero parte tre formazioni: la Fortitudo Cosenza, l'Audace di Catanzaro ed il Nuovo Reggio Football Club. Fu la compagine reggina ad aggiudicarsi il trofeo battendo in finale l'Audace per 3-0.\nIl nuovo \"Stadio Divisionale\", in seguito conosciuto come \"Stadio Militare\", era dotato di un rettangolo di gioco livellato, fiancheggiato da un \"percorso di guerra\", da una pista sopraelevata e da graziose tribune in legno, ben arredate all'interno. Nel corso degli anni venti l'impianto sar\u00e0 utilizzato principalmente dai militari per le loro finalit\u00e0 operative, ma anche da societ\u00e0 sportive dotate di apposita autorizzazione.\nNel 1927 l'Unione Sportiva Fascista Catanzarese (sodalizio nato dalla fusione tra Scalfaro e Braccini), presieduta da Enrico Talamo, viene inserita nel campionato regionale di Terza Divisione (paragonabile all'attuale Serie D), segnando cos\u00ec l'ingresso del calcio catanzarese nell'ambito sportivo nazionale. Questo evento suggerisce alle autorit\u00e0 militari e civili dell'epoca, di regolamentare l'uso della struttura attraverso una concessione al Comune di Catanzaro. Negli anni successivi l'impianto viene ribattezzato \"Stadio Comunale\" e, sotto la presidenza di Aldo Ferrara (1950-1958), viene dotata di una funzionale e comoda gradinata (i Distinti), eretta sul vecchio \"prato\", con sottostanti docce, sala stampa e magazzini.\nDal restyling per la Serie A alla proposta del nuovo stadio (1971-2006).\nLa prima importante e radicale ristrutturazione ha luogo nell'estate del 1971. L'US Catanzaro ha appena conquistato la sua prima storica promozione in Serie A ed il Comune decide di costruire una tribuna coperta, di ampliare le curve e di aggiungere una sala stampa alla sommit\u00e0 del settore Distinti, che rendano il complesso idoneo alla disputa del prestigioso torneo. I lavori vengono completati il 16 ottobre 1971 ed alla fine del maquillage lo stadio avr\u00e0 una capienza, mai determinata ufficialmente, di posti circa. Ulteriori modifiche vengono apportate sotto l'era \"Di Marzio\". L'allenatore partenopeo convince il Comune a costruire ulteriori gradoni su quelli gi\u00e0 esistenti, riuscendo cos\u00ec a portare la capienza complessiva a posti. Queste modifiche rendono il \"Militare\" uno degli stadi pi\u00f9 grandi del Sud Italia, nonostante l'impianto non sia in regola con le normative dell'epoca.\nNel 1989 lo stadio viene dedicato a Nicola Ceravolo, in riconoscimento di cinquant'anni di fervida ed appassionata attivit\u00e0 spesa per lo sport e per Catanzaro. Al presidente giallorosso verr\u00e0 dedicato un monumento all'ingresso del settore \"Curva Ovest\" a ridosso di un pino marino che spadroneggia nella curva. Nel 1996 la \"Curva Ovest\", settore popolato dalla frangia pi\u00f9 calda dei tifosi catanzaresi, viene intitolata a Massimo Capraro, giovane ultras scomparso prematuramente in un tragico incidente stradale. Nel 1998 il Comune di Catanzaro \u00e8 costretto ad eseguire diversi lavori al fine di adeguare l'impianto sportivo alle nuove normative; tra le innovazioni vengono sostituite le vecchie reti di ferro di Tribuna e Distinti con i moderni vetri antisfondamento. La sostituzione delle reti render\u00e0 i settori di Tribuna e Distinti molto pi\u00f9 vicini al campo di gioco, facendo scomparire la pista di atletica e, con essa, la multifunzionalit\u00e0 dell'intero impianto sportivo. Tali adeguamenti porteranno alla capienza, ufficialmente determinata dalla commissione provinciale di vigilanza, di posti.\nCol ritorno del Catanzaro in Serie B, nella stagione 2004-2005, furono effettuati alcuni lavori marginali al terreno di gioco ed al sistema di video sorveglianza. Inoltre, la curva Est destinata ai tifosi ospiti, fu intitolata allo storico calciatore Angelo Mamm\u00ec, che sotto quel settore, il 30 gennaio 1972, segn\u00f2 allo scadere del secondo tempo il gol decisivo che permise al Catanzaro di battere la Juventus nel match valido per la prima giornata di ritorno del campionato di Serie A 1971-1972.\nA cavallo fra il 2003 e il 2004, gli allora amministratori dell'US Catanzaro Massimo Poggi e Claudio Parente avanzarono la proposta concreta della costruzione di un nuovo stadio in un'area urbanistica diversa, presumibilmente nel quartiere Germaneto. Ci\u00f2 avrebbe garantito al nuovo impianto collegamenti ottimali essendo l'area facilmente raggiungibile. Il nuovo stadio - sul modello inglese - omologato per ospitare eventi internazionali UEFA, avrebbe dovuto avere una capienza di almeno 28.000 posti a sedere ed ospitare varie attivit\u00e0 commerciali, strutture sportive, uffici, ristoranti e un hotel. La proposta di delocalizzare il nuovo stadio fu accolta fra le critiche della maggioranza della tifoseria, giustificate dal valore storico e simbolico del \"vecchio\" stadio Ceravolo. Nel 2004 fu dunque presentato in una conferenza stampa il plastico del rinnovato Ceravolo, che prevedeva fra gli altri la demolizione di curve e distinti in modo da ricostruire il tutto sul modello dello Stadio Marassi di Genova. I progetti furono accantonati in seguito al fallimento dell'Unione Sportiva Catanzaro avvenuto nell'estate del 2006.\nDal decreto \"Pisanu\" ai giorni nostri.\nNella stagione 2007-2008, a seguito dell'approvazione del decreto \"Pisanu\", la capienza omologata dello stadio Ceravolo viene ridotta a posti con la chiusura totale del settore Distinti e del settore Tribuna Est. Nel 2008 la propriet\u00e0 dell'impianto passa dal Demanio al Comune di Catanzaro e il 18 settembre successivo iniziano i lavori di adeguamento dell'impianto alle nuove normative, per un importo pari a circa 2 milioni di euro, dando di fatto il via al pi\u00f9 importante e massiccio intervento strutturale dall'epoca della prima promozione in serie A (1971). Gli interventi pi\u00f9 significativi riguardano la sistemazione dei seggiolini e la numerazione dei posti a sedere, la divisione dei settori e l'individuazione delle vie di esodo, l'installazione di 15 tornelli (750 persone all'ora), adeguati servizi igienici per gli spettatori, impianto di illuminazione, postazioni pronto soccorso, area parcheggio con 200 posti a servizio del settore \"ospiti\", sistemi di allarme, ammodernamento della tribuna stampa e realizzazione di una \"sala interviste\" a ridosso degli spogliatoi. Durante i lavori, nell'estate del 2008, fu abbattuto anche lo storico pino marino che si ergeva dalle gradinate della curva Massimo Capraro, particolare unico tra gli stadi di tutta Italia.\nIl rinnovato stadio Nicola Ceravolo \u00e8 un impianto completamente a norma, con una capienza ufficialmente determinata di posti a sedere, tutti numerati, ed un notevole colpo d'occhio determinato dalla posa di seggiolini giallorossi.\nSpecifiche dell'impianto.\nIl manto erboso dello stadio Ceravolo, spesso considerato uno dei migliori d'Italia, misura 105 m di lunghezza e 68 m di larghezza. La capienza ufficiale dell'impianto \u00e8 certificata in posti interamente a sedere; tuttavia, la stima della capienza dei singoli settori, risalente al 2008, tiene conto di una capacit\u00e0 di poco inferiore di posti, cos\u00ec ripartita:\nEventi ospitati.\nOltre alle partite della locale squadra di calcio, lo Stadio Ceravolo ha avuto modo di ospitare nel corso degli anni concerti di artisti di fama internazionale. In ordine cronologico vi si esibirono Lucio Dalla e Francesco De Gregori, in occasione della tourn\u00e9e Banana Republic (1979), Adriano Celentano (1979), Claudio Baglioni (1982), Claudio Baglioni (1985), Vasco Rossi (1987), Tina Turner (1990), Claudio Baglioni (1992), Antonello Venditti (1992), Vasco Rossi (1992), Luciano Ligabue (2000) ed infine il musical della fortunata telenovela argentina Il mondo di Patty, con protagonista Laura Esquivel (2013).\nIl Ceravolo ha ospitato in pi\u00f9 di un'occasione una partita di una rappresentativa nazionale italiana; il 23 marzo 1995 si disput\u00f2 Italia-Estonia U21 (7-0), partita valida per le qualificazioni al Campionato europeo di calcio under-21 1996 in Spagna. Il 10 ottobre 2003 and\u00f2 in scena Italia-Azerbaigian (6-0), match valido per le qualificazioni al Campionato europeo Under-21 2004."}
{"id": "264194", "revid": "767487", "url": "https://it.wikipedia.org/wiki?curid=264194", "title": "E venne un uomo", "text": "E venne un uomo \u00e8 il film del 1965 diretto da Ermanno Olmi che racconta la storia della vita di papa Giovanni XXIII, conterraneo del regista bergamasco.\nIl protagonista del film \u00e8 Rod Steiger che compare come \"mediatore\": racconta cio\u00e8 la vita del papa senza impersonarlo in prima persona.\nProduzione.\nIl regista utilizz\u00f2 alcuni attori non professionisti per interpretare alcune figure caratteristiche della vita giovanile di Roncalli; furono chiamati alcuni attori gandinesi della locale \"Compagnia Stabile Loverini\". Rita Bertocchi, di Gandino, ebbe il ruolo di madre del futuro pontefice, mentre Pietro Gelmi di Leffe ebbe il ruolo del padre."}
{"id": "264195", "revid": "287204", "url": "https://it.wikipedia.org/wiki?curid=264195", "title": "Eraldo", "text": "Origine e diffusione.\nNome di origine germanica, ma dall'interpretazione dubbia; potrebbe costituire una variante di Erardo oppure di Araldo; in alternativa, potrebbe essere composto da \"harja\" (o \"hari\", \"esercito\", \"armata\", comune anche agli altri due nomi citati) e da \"ald\" (\"vecchio\", \"saggio\"). \nOnomastico.\nUn beato Eraldo o Airaldo, certosino, vescovo di San Giovanni di Moriana intorno al 1125, \u00e8 commemorato in alcune agiografie il 25 giugno o l'8 gennaio"}
{"id": "264196", "revid": "124377102", "url": "https://it.wikipedia.org/wiki?curid=264196", "title": "Ali Larter", "text": "Biografia.\nNata nel New Jersey, dopo gli studi inizia a lavorare come modella girando il mondo e vive per un periodo in Giappone. Tornata a Los Angeles studia recitazione. La sua carriera d'attrice inizia con piccole partecipazioni a serie tv come \"Chicago Hope\" e \"Dawson's Creek\".\nDopo una comparsa nel telefilm \"Dawson's Creek\", partecipa nel 1999, sempre al fianco di James Van Der Beek, in \"Varsity Blues\". Nel 2000 recita nei panni di Clear Rivers in \"Final Destination\" e ottiene una parte minore nel sequel del 2003. L'anno successivo partecipa alla commedia \"La rivincita delle bionde\". Nel 2002 ha ottenuto il 40\u00ba posto nella classifica delle \"102 donne pi\u00f9 sexy del mondo\" stilata dal periodico \"Stuff\".\nHa interpretato Allegra Coleman per un finto servizio fotografico per la rivista \"Esquire\".\nDal 2006 \u00e8 una dei protagonisti della serie \"Heroes\", dove interpreta Niki Sanders, donna con un'altra personalit\u00e0, di nome Jessica Sanders, la sua defunta sorella, che talora prende il sopravvento, permettendole di sfruttare la sua forza sovrumana. Dalla terza serie interpreta Tracy Strauss, la sorella gemella di Niki, che ha il potere della criocinesi e che pu\u00f2 trasformarsi in acqua. Nel 2007 e nel 2010 lavora al fianco di Milla Jovovich in ', ' e infine \"\", terzo, quarto e ultimo capitolo della saga tratta dal videogioco \"Resident Evil\" dove interpreta l'eroina Claire Redfield.\nVita privata.\nNel luglio 2009 ha sposato il suo fidanzato storico Hayes MacArthur. La cerimonia si \u00e8 tenuta nella casa dei genitori di lui a Kennebunkport, Maine.\nNel dicembre 2010 nasce il loro primo figlio, Theodore Hayes MacArthur e a gennaio 2015 la loro secondogenita Vivienne Margaret MacArthur.\nDoppiatrici italiane.\nNelle versioni in lingua italiana dei suoi lavori, Ali Larter \u00e8 stata doppiata da:"}
{"id": "264197", "revid": "46291", "url": "https://it.wikipedia.org/wiki?curid=264197", "title": "Citrus \u00d7 tangerina", "text": "Il mandarino tangerino (Citrus \u00d7 tangerina) \u00e8 un mandarancio (un ibrido del mandarino con l'arancio).\nCaratteristiche.\nLa forma \u00e8 rotonda e leggermente pi\u00f9 piccola delle arance, con buccia di colore arancione acceso o rosso; il peduncolo esce da una piccola protuberanza (come in certi limoni); le foglie sono pi\u00f9 larghe rispetto al mandarino. Si pela facilmente, ed il gusto \u00e8 meno acido di altri Citrus.\nCome tutti i \"citrus\", il \"tangerino\" \u00e8 una buona fonte di vitamina C, folati e betacarotene. Contiene inoltre potassio, magnesio, e vitamine B1, B2 e B3.\nClassificazione.\nAttualmente i tangerini sono ritenuti una variet\u00e0 di mandarini, ma la classificazione \u00e8 ancora in discussione. Si riporta in proposito il caso delle clementine, anch'esse ibridi, e precisamente tra il mandarino e l'arancio amaro, per cui \u2013 come i tangerini - si potrebbero catalogare a pari diritto sia tra i mandarini che tra gli aranci. In Europa per\u00f2 i tangerini sono mandarini e le clementine sono specie a parte, in quanto hanno dimostrato di possedere qualit\u00e0 durature e ripetibili. In America sono ambedue dei mandarini. \u00c8 stata fatta anche la proposta di includere in un'eventuale unica variet\u00e0 sia i tangerini che le clementine, ma una classificazione definitiva non \u00e8 stata ancora concordata.\nDenominazione.\nLa denominazione \"tangerino\" viene usata solo nel Nordamerica e deriva da Tangeri, Marocco, il porto da cui questi mandarini inizialmente venivano importati, e ci\u00f2 per distinguerli dai \"satsuma\" originari del Giappone e largamente sviluppatisi negli USA. In Europa il termine \u00e8 praticamente sconosciuto: analogamente al \"satsuma\" ed altre variet\u00e0, viene venduto semplicemente come \"mandarino\"."}
{"id": "264202", "revid": "29727", "url": "https://it.wikipedia.org/wiki?curid=264202", "title": "Tangerino", "text": ""}
{"id": "264206", "revid": "228587", "url": "https://it.wikipedia.org/wiki?curid=264206", "title": "Clementina", "text": ""}
{"id": "264207", "revid": "287204", "url": "https://it.wikipedia.org/wiki?curid=264207", "title": "L'inferno comincia nel giardino", "text": "L'inferno comincia nel giardino (\"The Wall of the Sky, the Wall of the Eye\") \u00e8 una antologia di racconti di Jonathan Lethem del 1996, la prima pubblicata dall'autore. Contiene sette racconti, cinque pubblicati in precedenza tra il 1991 e il 1995 e due inediti. Tutte le storie, come buona parte delle prime opere di Lethem, hanno definiti elementi fantascientifici, nonostante il loro contenuto vari ampiamente.\nRacconti.\n\"L'Uomo Felice\" (\"The Happy Man\").\nPubblicato originariamente sull\"'Isaac Asimov's Science Fiction Magazine\" del febbraio 1991.\nCandidato al Premio Nebula per il miglior racconto.\n\"Vanilla Dunk\".\nPubblicato originariamente sull\"'Isaac Asimov's Science Fiction Magazine\" del settembre 1992.\n\"Chiaro e il Sofferente\" (\"Light and the Sufferer\").\nPubblicato originariamente su \"Century #1\" del 1995.\n\"Per sempre, disse il papero\" (\"\"Forever,\" Said the Duck\").\nPubblicato originariamente sull\"'Isaac Asimov's Science Fiction Magazine\" del dicembre 1993.\n\"Cinque scopate\" (\"Five Fucks\").\nPubblicato per la prima volta in questa antologia.\nCandidato al Premio Nebula per il miglior racconto breve e al Premio James Tiptree Jr..\n\"Duri come la pietra\" (\"The Hardened Criminals\").\nPubblicato originariamente in \"Intersections: The Sycamore Hill Anthology\" del 1996.\n\"I dormiglioni\" (\"Sleepy People\").\nPubblicato per la prima volta in questa antologia."}
{"id": "264211", "revid": "47767", "url": "https://it.wikipedia.org/wiki?curid=264211", "title": "Cataldo", "text": "Origine e diffusione.\nL'origine del nome \u00e8 dibattuta; secondo alcune fonti, \u00e8 da ricollegare al nome irlandese \"Cathal\" o \"Cathlarm\", composto dagli elementi gaelici \"cath\" (\"battaglia\") e \"val\" (\"dominio\", \"regno\"); tale nome viene anglicizzato come \"Cahal\", e in passato veniva reso anche utilizzando il nome Carol. \"Cathal/Cathlarm\" sarebbe poi mutato in \"Cathald\" per associazione col termine germanico \"ald\" (\"anziano\", \"saggio\"). Va peraltro notato che a volte al nome vengono date origini germaniche, dai termini \"hatu\" (\"battaglia\") e \"wald\" (\"potente\", \"dominare\"), entrambi del resto imparentati con quelli gaelici. In tutti e due i casi, il significato viene interpretato come \"valoroso in battaglia\", \"prode in combattimento\", \"potente in guerra\" e altre formulazioni analoghe. Ulteriori ipotesi lo accostano invece al nome Gaidoaldo.\nLa diffusione del nome \u00e8 legata al culto di san Cataldo, vescovo e patrono di Taranto e della sua arcidiocesi e di molti altri centri dell'Italia meridionale, dove risulta infatti maggiormente accentrato, specialmente in Puglia e in Sicilia.\nOnomastico.\nL'onomastico \u00e8 festeggiato il 10 maggio in ricordo di san Cataldo, vescovo di Taranto."}
{"id": "264212", "revid": "775372", "url": "https://it.wikipedia.org/wiki?curid=264212", "title": "Siliqua (moneta)", "text": "Siliqua \u00e8 il nome usato dai numismatici moderni per indicare una moneta romana d'argento del valore di 1/24 di solido, coniata per la prima volta da Costantino I nel 323. Il nome non \u00e8 attestato dai testi antichi. \nIl nome \"siliqua\" viene dal nome dei semi del carrubo (Ceratonia siliqua) ed indicava un peso pari ad 1/6 di scrupolo, cio\u00e8 ca. 0.19 grammi (cfr. Unit\u00e0 di misura romane). \nLa siliqua valeva quindi 0.19 grammi d'oro e poich\u00e9 al tempo il rapporto tra oro ed argento era di 1/14, il peso teorico della siliqua era di ca. 2.7 grammi.\nIn et\u00e0 costantiniana furono emesse soprattutto da Costanzo II.\nDopo la fine dell'Impero Romano d'Occidente (476) silique furono emesse fino al periodo di Eraclio I (610-640) e forse fino a Tiberio III (698-705).\nIl peso originario era di circa 2,70 g, presto ridotto a 2 g. \nLa coniazione della siliqua continu\u00f2 saltuariamente durante il V secolo e poi nel VI secolo sotto i Goti decrementando per\u00f2 di peso per arrivare fino a circa 1 g.\nQuesto tipo di monete sono considerate da alcuni, per il peso ridotto, \"mezze silique\". \nNel IV secolo furono coniati anche multipli da due silique (miliarensi) e da 6 silique."}
{"id": "264214", "revid": "400694", "url": "https://it.wikipedia.org/wiki?curid=264214", "title": "The Vintage Book of Amnesia", "text": "The Vintage Book of Amnesia \u00e8 un'antologia curata dallo scrittore statunitense Jonathan Lethem e pubblicata nel 2001.\nStoria editoriale.\nAl centro della raccolta una classica ossessione dello scrittore di Gowanus/Boerum Hill: la perdita di memoria.\nLa scelta degli autori inclusi prevede, accanto a scrittori \u201crispettabili\u201d (Jorge Luis Borges, Julio Cort\u00e1zar, Amis figlio, Oliver Sacks, Vladimir Nabokov, Donald Barthelme), anche diversi talenti reclutati tra horror, fantascienza, giallo: Philip K. Dick, Christopher Priest, Robert Sheckley, Cornell Woolrich, Shirley Jackson, Steve Erickson, Thomas M. Disch, Anna Kavan.\nAlcuni ritengono che l'antologia non sia solo un pantheon personale di Lethem, e che invece potrebbe rappresentare un piccolo canone Avantpop."}
{"id": "264218", "revid": "290948", "url": "https://it.wikipedia.org/wiki?curid=264218", "title": "Teoria del controllo", "text": ""}
{"id": "264219", "revid": "392652", "url": "https://it.wikipedia.org/wiki?curid=264219", "title": "La forma in cui siamo", "text": "La forma in cui siamo (\"This Shape We're In\") \u00e8 un racconto lungo (\"novelette\") di Jonathan Lethem pubblicato in volumetto negli Stati Uniti da McSweeney's nel 2000. In Italia \u00e8 stato tradotto da Martina Testa per Minimum fax e incluso con altri due racconti e tre saggi notevoli nella raccolta italiana \"A ovest dell'inferno\".\nQuesto racconto surreale, \u00e8 la storia di un gruppetto di statunitensi qualsiasi che viaggiano in un enorme corpo, in cerca non si sa bene di cosa e quando alla fine la trovano, la sorpresa \u00e8 raggelante e culmina nella domanda: \"Perch\u00e9 i vecchi soldati non dovrebbero alzarsi dalle sedie da giardino e condurre pallidi giovani in battaglia?\", che equivale a dire \"perch\u00e9 i vecchi guerrieri della guerra fredda non dovrebbero portare i giovani statunitensi alla guerra?\"."}
{"id": "264220", "revid": "2178", "url": "https://it.wikipedia.org/wiki?curid=264220", "title": "Lago Corrib", "text": ""}
{"id": "264224", "revid": "125456774", "url": "https://it.wikipedia.org/wiki?curid=264224", "title": "Miano", "text": "Miano \u00e8 un quartiere di Napoli, situato nell'area nord della citt\u00e0.\nConfina a Nord col quartiere di Scampia (Cupa Carbone, Via del Gran Paradiso, Via del Cervino, Via Ettore Ciccotti, Via Don Luigi Guanella), a Est con Secondigliano (Via comunale Acquarola, Corso Secondigliano, Via Abate Gioacchino, Via Monte Grappa, Via del Sabotino, Cupa detta S.Cesarea, Cupa Capodichino, Via Vicinale Vallone di Miano), a Ovest coi quartieri Piscinola (Via Vicinale a Piscinola, Via Vecchia Miano a Piscinola, Via Giorgio Amendola, Via Vittorio Veneto, Via Rocco Marco di Torrepadula, Via Raffaele Marfella) e a sud col quartiere San Carlo all'Arena.\nNella recente riforma della struttura amministrativa del Comune, Miano, insieme con Secondigliano e San Pietro a Patierno, costituisce la VII Municipalit\u00e0 del Comune di Napoli.\nParco di Bellaria.\nPer arrivare a Miano, si pu\u00f2 percorrere l'omonima via che ha inizio dal tondo di Capodimonte fino al quadrivio di Secondigliano. Per via Miano si trova il Parco di Bellaria.\nEconomia e societ\u00e0.\nCondivide col resto della periferia nord cittadina una situazione di marcato malessere sociale ed economico aggravata anche dalla scarsa visibilit\u00e0 che il quartiere ha, anche nei confronti di Scamp\u00eca e Secondigliano.\nL'economia \u00e8 basata sul terziario, ma fino al 2005 a Miano era in attivit\u00e0 il grande stabilimento della Birra Peroni, che offriva lavoro a centinaia di famiglie. Dopo la vendita dell'azienda, lo stabilimento \u00e8 stato chiuso e attende l'attuazione di un grande progetto che vuole creare nell'ex-area industriale un polo commerciale-ricreativo, completato nel 2018. Stessa situazione attanaglia la clinica \"Villa Russo\" per la nota crisi regionale che vede in primo piano il settore della sanit\u00e0.\nUn problema del quartiere, cos\u00ec come dell'intera citt\u00e0 e provincia, \u00e8 la presenza della camorra che ne impedisce il decollo economico, sociale e civile soprattutto per i giovani che spesso sono tratti in inganno dall'organizzazione.\nEd \u00e8 all'interno di questo problema che un gruppo di persone si \u00e8 inserito per collaborare, per essere presente sia come operatori sia come cittadini, per la costruzione e la promozione di interventi rivolti ai bisogni dei minorenni di Miano. L'opportunit\u00e0 \u00e8 stata colta grazie al progetto \u201cGranello di Senape\u201d nato un anno dopo l'approvazione della legge n. 216/1991 con lo scopo di offrire agli adolescenti del quartiere la possibilit\u00e0 di apprendere un mestiere lecito. Il progetto voleva essere una scommessa rispetto alla capacit\u00e0 di produrre delle alternative alla criminalit\u00e0 organizzata, senza negare i problemi sociali che si presentano ma cercando di risolverli a partire dalle risorse caratteriali dei ragazzi.\nAl progetto collaborano il Consultorio Familiare \u201cG. Toniolo\u201d, l'Opera Don Guanella e la Cooperativa \u201cObiettivo Uomo\u201d che hanno messo a disposizione i locali adatti per l'esercizio della pratica professionale (barman, sartoria, estetista, parrucchiere, pizzaiolo, ecc.). Oltre alla formazione, il progetto prevede la possibilit\u00e0 di svolgere uno \"stage\" presso aziende convenzionate e la possibilit\u00e0 di partecipare a delle colonie estive per i ragazzi pi\u00f9 piccoli. Il successo del progetto \u00e8 stato tale che l'associazione proponente \u00e8 diventata un punto di riferimento per tutte le agenzie territoriali che si occupano di minori a rischio: dal 1992 al 1997 hanno trovato lavoro circa 600 giovani.\nPersone legate a Miano:\nGiuseppe Tetamo\nMichele Salvatore Ciociano\nJames Senese\nMario Musella\nSalvatore Bocchetti\nAntonio Bocchetti\nGiuseppe Maddaloni\nUgo d'Alessio\nGiuseppe Chiarolanza\nSerena Rossi\nModerup\nInfrastrutture e trasporti.\nIl trasporto pubblico a Miano \u00e8 affidato alle autolinee esercite dalla ANM.\nFra il 1902 e il 1960 la citt\u00e0 era collegata col centro un'apposita diramazione delle tranvie di Capodimonte; fra il 1913 e il 1976 era inoltre presente una stazione lungo la ferrovia Alifana.\nProspettive su Miano.\nA Miano sono in costruzione due stazioni della Linea 1: la prima (provenendo da Piscinola) sita in via Miano, la seconda in via Regina Margherita. In entrambe fermeranno anche i convogli della linea Arcobaleno (MCNE); in questo modo il quartiere sar\u00e0 collegato direttamente con la citt\u00e0 e la provincia.\n\u00c8 previsto un progetto di realizzazione di una cittadella dell'artigianato, impianti sportivi, locali commerciali e abitazioni di qualit\u00e0 nell'area delle caserme \"Caretto\" e \"Boscariello\", dismesse dal ministero della difesa e in precedenza designata come terreno per il nuovo stadio del Napoli Calcio, intenzione poi naufragata."}
{"id": "264225", "revid": "1318658", "url": "https://it.wikipedia.org/wiki?curid=264225", "title": "Malpaga", "text": "Per Malpaga si possono intendere alcune frazioni italiane (Lombardia):"}
{"id": "264226", "revid": "186864", "url": "https://it.wikipedia.org/wiki?curid=264226", "title": "Senza orario senza bandiera", "text": "Senza orario senza bandiera \u00e8 il primo album dei New Trolls, pubblicato nel 1968..\nIl disco.\nL'album fece seguito ad alcuni singoli pubblicati l'anno precedente e nei primi mesi del 1968.\nLe poesie di Riccardo Mannerini e gli intermezzi musicali che uniscono le varie canzoni, rendono il lavoro un vero e proprio concept album. Gli occhi del poeta hanno visto, indagato il mondo. Un disco nato intorno ad un'idea, una su tutte la lirica di \"Irish\". \"Signore io sono Irish\" contiene una caratteristica saliente del pensiero di Riccardo Mannerini: la ragione come unico approccio dell'uomo all'indagine del mondo, la ragione che non lascia spazio alcuno ad una fede, agognata ma repressa dalla ragione stessa, unico \"vero\" strumento.\nI testi di Riccardo Mannerini passano attraverso le mani di Fabrizio De Andr\u00e9 che li assembla ingabbiandoli nella metrica; questo discorso non vale per i testi di \"Susy Forrester\", scritto dal solo De Andr\u00e9, di \"Padre O' Brien\", scritta dal cantautore genovese in collaborazione con Rosario Leva, e di \"Al bar dell'angolo\" di Giorgio D'Adamo.\nLe musiche sono tutte di Nico Di Palo, Vittorio De Scalzi e Gian Piero Reverberi (non accreditato, ma autore alla SIAE), che collabora con i New Trolls agli arrangiamenti, \u00e8 l'autore dei brevi intermezzi strumentali che collegano le canzoni ed \u00e8 anche il produttore del disco (insieme a De Andr\u00e9), e \"Vorrei comprare una strada\", scritta da Reverberi con De Andr\u00e9, De Scalzi e Di Palo. Tra gli altri brani anche la sognante \"Vorrei comprare una strada\" e l'antimilitarista \"Ti ricordi, Joe?\", dialogo tra due marines reduci di guerra.\nDe Andr\u00e9 ventottenne, intervistato da Enza Samp\u00f2, racconta come \u00e8 nato il progetto, i cui \"attori\" sono i New Trolls, Mannerini, e lui stesso in veste di arrangiatore. La ristampa in CD del 2012, ad opera dell'etichetta BTF, contiene note di copertina scritte da Daniele Nuti.\nTracce.\nLATO A\nLATO B"}
{"id": "264228", "revid": "1318658", "url": "https://it.wikipedia.org/wiki?curid=264228", "title": "Siliqua", "text": ""}
{"id": "264229", "revid": "24944", "url": "https://it.wikipedia.org/wiki?curid=264229", "title": "Stemma italiano", "text": ""}
{"id": "264232", "revid": "287204", "url": "https://it.wikipedia.org/wiki?curid=264232", "title": "Castiglia", "text": "La Castiglia (in spagnolo \"Castilla\", ) era in origine una contea che dipendeva dal Regno di Le\u00f3n da cui si stacc\u00f2 durante l'XI secolo per diventare un regno indipendente. Pi\u00f9 tardi, si un\u00ec ad altri regni limitrofi e fu quindi assorbito dal Regno di Spagna. La bandiera del territorio \u00e8 stata realizzata nel 1689.\nGeografia.\nIl suo territorio corrispondeva, approssimativamente, alle seguenti province attuali della Spagna, (da nord a sud):\nLa maggior parte del territorio compreso nella provincia di Valladolid e di Palencia appartenevano al Regno di Le\u00f3n durante il Medioevo. Gran parte del territorio della provincia di Albacete apparteneva invece al Regno di Murcia.\nVa menzionato che l'area circostante Utiel e Requena \u00e8 stata annessa alla provincia di Valencia solo durante il XIX secolo. Per questo motivo, in quella Regione si \u00e8 sempre parlato il Castigliano e non il Valenciano, e usi e tradizioni sono pi\u00f9 simili a quelle della provincia di Cuenca, di cui fece parte tanto a lungo.\nUn'imprecisione comune riguarda la confusione derivata dall'uso del nome \"Castiglia\" al posto della \"Corona di Castiglia\" durante il basso medioevo; la \"Corona\" indicava l'insieme dei territori d'influenza dei Re di Castiglia e di Le\u00f3n, in opposizione a quelli sotto il controllo dei Regni di Aragona, di Navarra e di Portogallo.\nLa \"Corona di Castiglia\" comprendeva, quindi, oltre alle province gi\u00e0 nominate, anche la Galizia, il Principato delle Asturie, parte dei Paesi Baschi, Estremadura, Andalusia e Murcia.\nStoria.\nDalle testimonianze che abbiamo, il nome Castiglia nacque il 15 settembre 800 nello scomparso monastero di San Emeterio di Taranco de Mena, situato un tempo nel nord dell'attuale provincia di Burgos. Il nome \"Castiglia\" appare in un documento notarile tramite cui l'abate Vitulo donava alcuni terreni. In questo documento si legge \"Bardulia quae nunc vocatur Castella...\" (in italiano: Bardulia che oggigiorno viene chiamata Castiglia). Bisogna anche tenere in considerazione l'antichissima documentazione della diocesi di Valpuesta, un altro monastero della provincia di Burgos (804 - 1087), dove si registrano i primi esempi di scritti in una lingua che si sarebbe poi evoluta nell'odierno Castigliano, cio\u00e8 lo Spagnolo.\nLa credenza popolare dice che il nome Castiglia \u00e8 dovuto alla gran quantit\u00e0 di castelli e fortezze presenti in quelle terre, ma non \u00e8 un'ipotesi avvalorata da qualche prova o documento storico.\nAnni pi\u00f9 tardi assume una entit\u00e0 politica autonoma in veste di contea del Regno di Le\u00f3n. Questa terra era abitata soprattutto da popolazioni di origine cantabrica e basca, ma con un dialetto proprio di origine latina, il Castigliano, e leggi proprie basate sul \"libero arbitrio\" ed amministrate, secondo la tradizione, da giudici popolari, in contrasto con quanto avveniva nel resto del regno.\nNel 929 la contea divenne \"de facto\" indipendente con il conte Fernando Gonz\u00e1lez (Fernando I).\nNel 1037 il Re di Le\u00f3n muore sul campo di battaglia ad opera del cognato Fernando I; una volta morto senza discendenza anche il figlio del Re di Le\u00f3n, Fernando I unifica i due regni sotto la sua guida. Nel 1054 Fernando I affronta nella battaglia di Atapuerca il fratello Garc\u00eda S\u00e1nchez III, re di Navarra. Quest'ultimo \u00e8 tra le vittime e parte del suo regno viene annesso a quello di Castiglia.\nAlla morte di Fernando I nel 1065, il regno viene diviso tra i suoi figli. A Sancho II spetta il regno di Castiglia, mentre ad Alfonso VI quello di Le\u00f3n.\nSancho II viene assassinato nel 1072 e suo fratello prende per s\u00e9 il trono di Castiglia, unificando nuovamente il regno. Alla sua morte gli succede la figlia Urraca, che sposa in seconde nozze Alfonso I di Aragona. Tuttavia, sfumata la possibilit\u00e0 di unire i due regni, nel 1114 Alfonso ripudia Urraca, rendendo tesi i rapporti tra Castiglia e Aragona. Nonostante il matrimonio fosse stato precedentemente annullato da papa Pasquale II, i due restano insieme fino a questa data.\nUrraca deve anche confrontarsi con il figlio, Re di Galizia, per far valere i suoi diritti su quelle terre, e alla sua morte proprio quel figlio, frutto del primo matrimonio, le succede con il nome di Alfonso VII. Il Re riesce ad annettere terre dai regni di Navarra e Aragona sfruttando la debolezza temporanea creata dalla morte del patrigno e dalla conseguente secessione.\nAlla sua morte il regno viene nuovamente diviso tra i figli. Il regno di Castiglia torna a Sancho III.\nNel 1217 Ferdinando III, il Santo, riceve da sua madre Berenguela il regno di Castiglia e nel 1230 riceve da suo padre Alfonso IX, quello di Le\u00f3n.\nDurante il suo regno s'impadronisce della valle del Guadalquivir mentre suo figlio conquista il Regno di Murcia. La fusione delle corti di Le\u00f3n e Castiglia corrisponde alla nascita della cosiddetta \"Corona di Castiglia\" formata dai due regni, oltre che da diversi territori circostanti."}
{"id": "264233", "revid": "466539", "url": "https://it.wikipedia.org/wiki?curid=264233", "title": "Robert Monroe", "text": "\u00c8 stato il fondatore nel 1978 dell'omonimo istituto per la \"ricerca sulla coscienza umana\".\nBiografia.\nLaureatosi nel 1937 presso l'universit\u00e0 dell'Ohio si dedica come autore e regista a programmi radiotelevisivi. In seguito fonder\u00e0 lui stesso alcune emittenti radio e TV. I fenomeni manifestatisi in maniera del tutto naturale e che hanno dato una svolta alla sua esistenza e che descrive nel suo libro \"I miei viaggi fuori dal corpo\" (1971), iniziano nella primavera del 1958. In seguito intraprese e si sottopose a studi scientifici sulle esperienze paranormali che afferm\u00f2 di avere vissute.\nLo stesso Fran\u00e7ois Brune, teologo e ricercatore nel campo degli studi sulle presunte comunicazioni con l'aldil\u00e0, considera questo autore particolarmente affidabile. Insegn\u00f2 questa tecnica, fra gli altri, anche alla studiosa delle esperienze ai confini della morte (NDE), Elisabeth K\u00fcbler Ross. Il suo \"Viaggi lontani\", secondo dei tre libri scritti di suo pugno, \u00e8 stato per la prima volta pubblicato in Italia nel 2014 (Edizioni Spazio Interiore)."}
{"id": "264234", "revid": "287204", "url": "https://it.wikipedia.org/wiki?curid=264234", "title": "Citrus paradisi", "text": "Il pompelmo (Citrus paradisi ) \u00e8 un albero da frutto appartenente al genere \"Citrus\", e alla famiglia delle Rutaceae.\nIl nome comune \"pompelmo\" si pu\u00f2 riferire tanto al frutto quanto al suo albero.\n\u00c8 un antico ibrido, probabilmente tra l'arancio dolce e il pomelo, ma da secoli costituisce specie autonoma che si propaga per talea e per innesto.\nDescrizione.\n\u00c8 un albero sempreverde alto solitamente dai 5 ai 6 metri, ma pu\u00f2 raggiungere i 13-15 metri. Le sue foglie sono di colore verde scuro, lunghe (oltre i 15\u00a0cm) e sottili. Produce fiori bianchi composti da quattro petali di 5\u00a0cm. Il frutto \u00e8 giallo, di aspetto globoso di diametro di 10\u201315\u00a0cm ed \u00e8 composto da spicchi incolori. \u00c8 uno dei pi\u00f9 grandi tra i frutti degli agrumi, secondo solo al pomelo, dato che pu\u00f2 facilmente raggiungere i due kg di peso, nel qual caso per\u00f2 non viene consumato fresco, ma \u00e8 destinato all'industria conserviera per la produzione di succo. La buccia del pompelmo \u00e8 abbondantemente foderata dalla massa spugnosa detta \"albedo\" che \u00e8 per\u00f2 leggermente meno compatta di quella del limone. Per questo motivo il frutto non ha la consistenza del limone, n\u00e9 l'elasticit\u00e0 dell'arancia, il che lo fa spesso sembrare ammaccato.\nIl pompelmo come ibrido.\nBotanicamente all'epoca non fu possibile distinguere il pompelmo dal pomelo (\"Citrus maxima\"), fino al 1830, quando gli fu assegnato il nome di \"Citrus paradisi\". Le sue origini non furono determinate fino al 1950, quando il nome fu variato in \"Citrus \u00d7 paradisi\".\nFino a poco tempo fa, infatti, il pompelmo veniva classificato come un \"Citrus\" originale, di cui si supponeva fosse una sottospecie anche la variet\u00e0 dai frutti giganti coltivata perlopi\u00f9 in Israele. Oggi invece \u00e8 comunemente accettata la teoria secondo cui sono proprio questi frutti enormi, i pomeli, i veri \"Citrus\" originali, mentre i pompelmi ne sono antichi ibridi. L'ibridazione sarebbe tanto lontana nel tempo da aver permesso il predominio dei pompelmi nelle coltivazioni fino a causare la quasi scomparsa dei progenitori. I motivi di questa preferenza stanno certamente nelle \"doti\" che gli ibridi hanno ereditato dalle piante madri. Mentre il pomelo ha trasmesso il gusto e la succosit\u00e0, l'arancio ha contribuito con il minor volume e la forma leggermente appiattita. Ne \u00e8 risultato il pompelmo che conserva appunto tutto il gusto del pomelo, ma si presenta in frutti che non superano in media il chilogrammo di peso, mentre il pomelo pu\u00f2 pesare oltre dieci chilogrammi. In quanto poi alla forma, l'ibrido ha assunto quella rotondeggiante dell'arancia, perdendo il \"cappello\" di \"albedo\" che fa assomigliare i pomeli a gigantesche pere.\nStoria.\nIl pompelmo \u00e8 l'unico agrume che si suppone non provenga dall'Asia sudorientale, ma dall'America Centrale. Si dice sia stato scoperto nel 1750, probabilmente a Barbados o alle Bahamas.\nIn realt\u00e0 \u00e8 plausibile che da questi luoghi sia stato portato in Florida, ma sembra alquanto strano che da l\u00ec abbia potuto raggiungere anche il Mar Mediterraneo. Non ci sono dati certi in proposito, ma esiste l'ipotesi per cui anche il pompelmo sia giunto in Europa assieme al suo progenitore, l'arancio dolce, dall'Estremo Oriente attraverso l'Asia per la Via della seta, il che collocherebbe la sua origine nella patria di tutti gli altri agrumi. \u00c8 comunque vero che in Europa era stato usato a lungo solo come pianta ornamentale. Il frutto \u00e8 diventato popolare solamente nel XIX secolo.\nOggi il pompelmo si coltiva in tutto il mondo. Ne sono i maggiori produttori gli USA, con piantagioni in Florida e Texas.\nNell'Italia meridionale, \u00e8 coltivato oggi negli agrumeti della Piana di Catania, e della Conca d'Oro in Sicilia.\nPompelmo rosa.\nEsistono sul mercato molte variet\u00e0 di pompelmo, ma una in particolare sta assumendo una certa importanza. Si tratta del pompelmo rosa, la cui colorazione deriva da una mutazione spontanea del pompelmo giallo osservata in Texas nel 1929 e stabilizzata tramite irraggiamento con neutroni lenti. Il nuovo frutto ha sollevato molto interesse tra i compratori, tanto da favorire ulteriori ibridazioni soprattutto con l'arancio \"moro\". Sono stati raggiunti buoni risultati: il frutto sta diventando sempre pi\u00f9 colorato e sempre pi\u00f9 dolce, e la buccia si sta assottigliando. Al momento il pompelmo rosa \u00e8 solo una variet\u00e0 del pompelmo giallo, ma potrebbe succedere che in breve diventi specie autonoma di \"citrus\". \u00c8 gi\u00e0 successo con le clementine: quando una variet\u00e0 raggiunge qualit\u00e0 peculiari facilmente ripetibili, mantenendo invariate le nuove caratteristiche, l'ibrido assume lo \"status\" di specie. Non dobbiamo dimenticare che, storicamente, \u00e8 quanto successe addirittura all'arancio e al limone.\nDue nuove cultivar di pompelmo rosa, la \"Star Ruby\" (1970), e la derivata \"Rio Red\" (1984), entrambe vendute con il nome di \"Rio Star\", sono state ottenute mediante esposizione a radiazioni ionizzanti.\nFarmacologia.\nAlcuni studi evidenziano propriet\u00e0 antimicotiche, antimicrobiche e antibatteriche ad ampio spettro del GSE (\"Grapefruit-Seed Extract\"). Con una diluizione di 1:512 \u00e8 eliminata completamente la tossicit\u00e0 del succo, rispetto ai comuni antibiotici, svolgendo un'azione selettiva che colpisce i soli batteri non familiari all'organismo. Al microscopio elettronico si \u00e8 evidenziato come in 15 minuti dal contatto vien distrutta la membrana del batterio e liberato quanto contenuto nel suo citoplasma\nLa naringenina (cos\u00ec come la glicirrizina della liquirizia) inibisce nel rene (Sterward et al, anni '80) l'azione dell'enzima l'11-beta-idrossisteroido-deidrogenasi tipo 2 (11-beta-HSD-2), il quale trasforma l'ormone cortisolo nel suo metabolita inattivo cortisone, ed \u00e8 fondamentale nel controllo dell'attivit\u00e0 dei glucocorticoidi in genere.\nDi contro, negli ultimi trent'anni sono state fatte delle interessanti scoperte in farmacologia a proposito del ruolo del succo di pompelmo rispetto alle terapie farmacologiche. Questi studi presero vita a partire dall'osservazione che in alcuni Stati meridionali degli Stati Uniti d'America, in particolare in Texas, diverse terapie normalmente in uso anche nel resto del Paese davano risultati inferiori o addirittura nulli in una percentuale significativa di casi. Si inizi\u00f2 quindi a dibattere sulle possibili cause di questa manifestazione.\nNel corso degli studi, venne notato che negli Stati interessati il consumo di succo di pompelmo come bevanda (considerata molto rinfrescante in luoghi dove il clima era spesso molto caldo) era notevolmente pi\u00f9 alto che negli altri Stati; si registrarono addirittura casi di persone che consumavano 1-2 galloni (equivalente a 4-8 litri) al giorno di succo di pompelmo. Nel proseguire degli studi, il mistero che circondava la correlazione tra i due aspetti (consumo di succo di pompelmo e fallimenti terapeutici) venne svelato.\nLa bergamottina, contenuta nel pompelmo, \u00e8 un potente competitore e inibitore metabolico dell'isoforma CYP3A4 del citocromo P450 epatico; questo citocromo \u00e8, in breve, un complesso di enzimi del fegato che sovrintende al metabolismo della stragrande maggioranza delle sostanze introdotte nell'organismo, dai farmaci ai nutrienti alle sostanze tossiche (tutti insieme vanno sotto il nome di xenobiotici); l'isoforma 3A4 (una forma particolare di questo complesso enzimatico), in particolare, metabolizza circa il 50% di tutti i farmaci attualmente prescritti per le terapie. La bergamottina agendo da competitore rende meno disponibile il citocromo per le molecole di farmaco, mentre come inibitore diminuisce la produzione degli enzimi a livello epatico. Il farmaco viene quindi metabolizzato pi\u00f9 lentamente, con conseguente aumento dello stesso nei livelli plasmatici.\nPer questo motivo, il pompelmo ha una potenziale utilit\u00e0 nelle associazioni tra farmaci reciprocamente potenzianti per una generica azione sul citromo P450, diversamente pericolose.\nIl citocromo P450 opera nel fegato la sintesi di acidi biliari a partire dal colesterolo. Perci\u00f2, alimenti che contengono gli inibitori del P450 (come liquirizia e succo di pompelmo) se assunti lontani dai pasti, non riducono l'assorbimento dei nutrienti.\nSono documentate le inibizioni del metabolismo di alcuni psicolettici (come alprazolam, midazolam e triazolam), statine (atorvastatina) e di ciclosporine.\nL'uso eccessivo dei derivati del pompelmo porta all'inibizione del CYP3A4, citocromo epatico che \u00e8 responsabile dell'elaborazione di molti farmaci. I farmaci elaborati da esso di conseguenza raggiungeranno valori plasmatici pi\u00f9 elevati e questo fatto pu\u00f2 portare a complicazioni rilevanti.\nLa funzione della pillola anticoncezionale pu\u00f2, per esempio, essere alterata a causa di un blocco del CYP3A4 per mezzo del succo di pompelmo.\n\u00c8 dunque consigliabile, per chi facesse uso di farmaci, rivolgersi per informazioni a personale qualificato e sospendere il consumo del succo di pompelmo."}
{"id": "264236", "revid": "21880", "url": "https://it.wikipedia.org/wiki?curid=264236", "title": "Pompelmo", "text": ""}
{"id": "264238", "revid": "827882", "url": "https://it.wikipedia.org/wiki?curid=264238", "title": "Avantpop (movimento artistico)", "text": "L'Avant-Pop o avantpop \u00e8 un movimento artistico statunitense scaturito dal postmodernismo negli anni novanta del XX secolo.\n\u00c8 caratterizzato dall'uso di materiali provenienti dai mass media (cinema, musica pop, televisione, fumetti, internet, videogiochi), montati soprattutto in testi letterari nei quali si adottano tecniche narrative e testuali prese dalle avanguardie.\nIl nome del movimento deriva soprattutto da un album del jazzista statunitense Lester Bowie, dal titolo \"Avant Pop - Brass Fantasy\", del 1986, nel quale brani pop vengono riarrangiati per un \"ensemble\" di ottoni.\nRappresentativi del movimento sono, tra gli altri, gli scrittori Kathy Acker, Jonathan Lethem, Steve Erickson, Matt Ruff, Patricia Anthony, Lewis Shiner, Joe R. Lansdale, William T. Vollmann, Douglas Coupland, Mark Leyner e David Foster Wallace.\nAntesignani del movimento sono alcuni brillanti e sperimentali scrittori di genere come Harlan Ellison, Philip K. Dick (soprattutto nella sua \"Trilogia di Valis\") e Samuel R. Delany, o scrittori postmoderni quali Kurt Vonnegut e Thomas Pynchon (specialmente i suoi due romanzi \"Vineland\", del 1990, e \"Mason &amp; Dixon\", del 1997).\nNel cinema sono caratterizzati da sensibilit\u00e0 avantpop i registi Quentin Tarantino, Robert Rodriguez, i fratelli Coen, il serbo Emir Kusturica.\nIn Italia il movimento Avantpop ha trovato espressione nella collana omonima dell'editore Fanucci di Roma, curata tra il 1999 e il 2004 da Luca Briasco e Mattia Carratello, che ha pubblicato diversi degli autori sopra citati, e soprattutto l'antologia avant-pop \"Schegge d'America. Nuove avanguardie letterarie\" (1998) curata dal critico statunitense Larry McCaffery.\nAssai prossimi all'avantpop sono i movimenti noti come slipstream e new weird."}
{"id": "264241", "revid": "729019", "url": "https://it.wikipedia.org/wiki?curid=264241", "title": "Stadio Angelo Massimino", "text": "Lo stadio Angelo Massimino di Catania, gi\u00e0 stadio Cibali dall'omonimo quartiere catanese nel quale \u00e8 collocato (\u00e8 conosciuto ancora comunemente anche con questo appellativo), \u00e8 lo stadio polisportivo che ospita le partite casalinghe del Calcio Catania. Dal 2002 \u00e8 dedicato ad Angelo Massimino, il presidente che guid\u00f2 i rossazzurri a pi\u00f9 riprese tra il 1969 e il 1996. \u00c8 stato anche lo stadio dell'Atletico Catania e della Jolly Componibili Catania, la squadra di calcio femminile che ha vinto lo scudetto 1978.\n\u00c8 tra gli stadi pi\u00f9 conosciuti in Italia.\nStoria.\nFu costruito dal 1935 su progetto dell'architetto Raffaele Leone per conto della ditta di propriet\u00e0 dell'ingegnere Antonio Ferro e inaugurato il 28 novembre del 1937 in occasione della partita di Serie C tra ACF Catania e il , che si concluse 1-0 per i padroni di casa. Battezzato Cibali (e soprannominato \"stadio dei ventimila\"), nel 1941 fu dedicato a Italo Balbo, salvo poi riassumere il primo nome alla caduta del fascismo.\nSin dal 1960, dopo la seconda promozione in Serie A, la dirigenza del Catania avanza l'ipotesi di lasciare l'impianto per costruire un nuovo stadio in localit\u00e0 Pantano d'Arci a causa della pista d'atletica che impediva e, ancora oggi, impedisce una visione perfetta della partita.\nIl 4 giugno 1961 lo stadio \u00e8 stato teatro dell'espressione divenuta celebre \u00abClamoroso al Cibali!\u00bb, quando il commentatore Sandro Ciotti parl\u00f2 cos\u00ec a proposito della vittoria del Catania sull' di Helenio Herrera.\nRistrutturato nel 1991 e poi nel 1997, ha ospitato due partite della Nazionale (nel 1998 contro la Slovacchia e nel 2002 contro gli Stati Uniti), alcune gare di vari sport, la manifestazione di chiusura delle Universiadi estive del 1997 e le gare principali dei Giochi Mondiali Militari nel 2003. \u00c8 dotato di pista d'atletica a 8 corsie, di un campo di allenamento (il \"Cibalino\"), un campo di pallavolo (il \"PalaSpedini\", dove giocarono sia la Paoletti che l'Alidea, che hanno vinto rispettivamente lo scudetto maschile e femminile di pallavolo), un campo esterno di pallacanestro (il \"PalaSpedini esterno\") e vari uffici.\nSulla rivista \"il Catania calcio\" del febbraio 2002 vennero elencati 20 buoni motivi per cui lo stadio fosse inadeguato ma, nonostante siano stati realizzati diversi progetti, non \u00e8 stata posta neanche la prima pietra del nuovo impianto. Nel 2007 la piazza Vincenzo Spedini antistante lo stadio, \u00e8 stata teatro degli scontri che hanno portato alla morte dell'ispettore di polizia Filippo Raciti.\nDalla stagione sportiva 2008-2009 \u00e8 dotato di videotabellone elettronico. Nell'estate 2013 il Massimino subisce un importante restyling: vengono interrate le due panchine, realizzati cinque Sky box al centro della tribuna A e due aree ristorante.\nCapienza.\nDiverse sono le versioni sulla capienza attuale dello stadio. Dopo l'ultima ristrutturazione, con l'aggiunta del settore ospiti e il rifacimento della Curva Sud, si sono perse molte zone utili (negli anni sessanta, in Serie A, si arrivava ai tifosi sugli spalti).\nLa versione sostenuta dal sito ufficiale del Catania arriva a contare posti complessivi, di cui a sedere, molto pi\u00f9 del dato della Lega Calcio, che riporta una capienza di posti. Per quanto concerne la capienza omologata, il Centro Nazionale di Informazione sulle Manifestazioni Sportive (CNIMS) indica una capienza certificata di 26.266 posti.\nIl massimo di spettatori paganti (compresi gli abbonati) si \u00e8 raggiunto il 14 settembre 2002 (Catania-Genoa 3-2) con circa persone; il 28 maggio 2006 (Catania-AlbinoLeffe 2-1) si \u00e8 raggiunto il tutto esaurito con appena spettatori paganti anche se sugli spalti ve ne erano molti di pi\u00f9 grazie anche al capiente par-terre della Tribuna B e delle curve (nord e sud), che insieme alla Tribuna A compongono i settori dello stadio.\nNel 2019 viene certificata la capienza effettiva di 20.016 posti a sedere, cos\u00ec suddivisi: in Tribuna A, in Tribuna B, in Curva Sud, in Curva Nord e nel Settore Ospiti."}
{"id": "264243", "revid": "1665365", "url": "https://it.wikipedia.org/wiki?curid=264243", "title": "Abraham Robinson", "text": "Biografia.\nNasce in un piccolo villaggio di minatori nella Slesia da una famiglia ebrea di nome Robinsohn con forti sentimenti sionisti, subito dopo la sconfitta tedesca. Rimasto orfano di padre prima della nascita, cresce con la madre, il fratello Saul e i nonni in cattive condizioni economiche. Nel 1933 in seguito al clima di crescente antisemitismo seguito alla ascesa al potere di Adolf Hitler, con la madre e il fratello si trasferisce in Palestina. Qui nel 1935 si iscrive all'Universit\u00e0 ebraica di Gerusalemme e inizia a studiare matematica con Adolf Fraenkel e si laurea brillantemente nel 1939. Con una borsa di studio si trasferisce poi a Parigi per studiare algebra e logica, ma nel 1940 i nazisti invadono la Francia ed egli riesce a malapena a fuggire in Inghilterra. Qui cambia il suo cognome in \"Robinson\". Nel 1941 si impegna nello studio della aerodinamica e negli anni successivi lavora nella progettazione di aeroplani e diventa un esperto di aeronautica. Egli prosegue nello studio della logica matematica e nel 1949 ottiene un Phd dall'Universit\u00e0 di Londra con studi pionieristici sulla teoria dei modelli. Dal 1951 occupa una cattedra di matematica applicata presso l'Universit\u00e0 di Toronto. Nel 1957 ritorna all'Universit\u00e0 ebraica di Gerusalemme per ricoprire la cattedra lasciata da Adolf Fraenkel. Nel 1965 accetta una cattedra di matematica e filosofia all'Universit\u00e0 della California di Los Angeles. Nel 1967 si sposta ancora, all'Universit\u00e0 Yale e qui rimane fino alla morte, dovuta ad un cancro al pancreas.\nAbraham Robinson \u00e8 stato un'autorit\u00e0 sia nella matematica applicata, in particolare in aerodinamica, che nella logica matematica."}
{"id": "264245", "revid": "122735557", "url": "https://it.wikipedia.org/wiki?curid=264245", "title": "Posidonia", "text": "Posidonia \u00e8 un genere di piante acquatiche angiosperme monocotiledoni, unico genere della famiglia delle Posidoniaceae.\nEtimologia.\nIl nome del genere deriva dal greco \u03a0\u03bf\u03c3\u03b5\u03b9\u03b4\u03ce\u03bd, Poseidone, il dio del mare.\nDistribuzione e habitat.\nIl genere \"Posidonia\" aveva in passato un areale molto pi\u00f9 ampio, che comprendeva sia regioni tropicali sia temperate. La competizione con altre piante meglio adattatesi alla vita lungo la fascia tropicale ha relegato le posidonie solo nelle regioni temperate.\nAttualmente il genere \"Posidonia\" presenta una distribuzione bipolare: delle 9 specie note la \"Posidonia oceanica\" \u00e8 endemica del Mar Mediterraneo, mentre le rimanenti 8 specie sono diffuse nei mari dell'Australia.\nTassonomia.\nIl genere \"Posidonia\" \u00e8 l'unico genere della famiglia delle Posidoniaceae. In passato \u00e8 stato attribuito alle Potamogetonaceae, alle Najadaceae o alle Zosteraceae.\nPer quanto riguarda l'ordine la classificazione Cronquist assegnava il genere all'ordine Najadales mentre altri autori lo inserivano in Zosterales.\nLa classificazione APG attribuisce le Posidoniaceae all'ordine Alismatales e considera sinonimi i due ordini sopra citati.\nIl genere comprende le seguenti specie:"}
{"id": "264249", "revid": "125793644", "url": "https://it.wikipedia.org/wiki?curid=264249", "title": "Don Rodrigo", "text": "Don Rodrigo \u00e8 un personaggio letterario de \"I promessi sposi\" di Alessandro Manzoni.\nDon Rodrigo (1590-1630) appare nell'opera ottocentesca di Manzoni come antagonista principale in quanto si oppone al matrimonio di due umili personaggi quali Renzo e Lucia. Incarna lo specchio del suo tempo, di quel Seicento di cui il Manzoni ci ha lasciato il quadro pi\u00f9 vasto, multiforme e completo che sia mai stato fatto. Egli viene per la prima volta descritto indirettamente nel V capitolo dell'opera in cui fra Cristoforo giunge al suo \"palazzotto\".\nDescrizione.\nCome si pu\u00f2 leggere dalla rappresentazione data dal Manzoni, \u00e8 un personaggio che vive nel crimine e la sua malvagit\u00e0 non conosce limiti. Dal romanzo apprendiamo che il padre era un uomo rispettabile, ben diverso dal figlio. La descrizione del villaggio pu\u00f2 inoltre essere attribuita allo stesso don Rodrigo, che non si fa scrupoli nel commettere ingiustizie. Anche gli abitanti sono di pessimo carattere e tutti sono malfattori, cosa che sta a sottolineare la condizione di vita di don Rodrigo, capo di questa organizzazione.\n\"Signorotto\" locale, potente e meschino (probabilmente la scelta del nome \u00e8 influenzata dal personaggio del giovane gentiluomo veneziano Roderigo, nell'Otello di Shakespeare, ma \u00e8 certa l'influenza sul Manzoni dell'opera \"The Vision of Don Roderick\" di Walter Scott, per cui il nome Rodrigo era senz'altro un richiamo alla Spagna), mosso dall'orgoglio di casta e dal terrore della superstizione, si trova al centro della macchina narrativa per una scommessa fatta con il cugino, il conte Attilio, e per un capriccio personale. La sua forza non \u00e8 reale ma \u00e8 costituita dai bravi, che nascondono la sua debolezza. Alla fine del romanzo morir\u00e0 di peste.\nDon Rodrigo \u00e8 un tirannello mediocre che \u00e8 stato analizzato bene anche da Francesco De Sanctis. Il critico evidenzia l'essenza psicologica di don Rodrigo, che \u00e8 tutto dominato dal motivo comico e pure altamente tragico del puntiglio, del falso punto d'onore, che lo spinge, di grado in grado, fino al delitto.\nNobilotto degenere di villaggio, egli non \u00e8 il peggiore dei suoi pari ed anche se la fatalit\u00e0 della sua posizione morale, frutto dell'ambiente in cui vive e della classe d'appartenenza, non gli d\u00e0 il diritto di essere assolto, il giudizio negativo del Manzoni \u00e8 temperato nei suoi confronti da una pensosit\u00e0 religiosa che, nella descrizione della sua morte, si fa addirittura grave e raccolta piet\u00e0. Don Rodrigo fa la sua ultima apparizione cosciente nel capitolo XXXIII. Lo scellerato antagonista del romanzo conferma la natura arida e turpe del suo animo, senza alcun segno di riscatto o ripensamento: cinico verso il cugino conte Attilio morto di peste, prepotente e violento anche nel sogno, pauroso e vigliacco di fronte alla malattia e al Griso, il capo dei suoi bravi.\nAnche lui va incontro al momento pi\u00f9 difficile della sua vita durante la notte, come gi\u00e0 era successo a don Abbondio (capitolo II), a Renzo Tramaglino (capitolo XVII) e all'Innominato (capitolo XXI). L'episodio \u00e8 strutturato in quattro momenti: il rientro a casa con le prime avvisaglie della malattia; la notte con il sonno e il sogno tormentati; il risveglio con la scoperta e il terrore della malattia; il tradimento del Griso con la crisi e l'annichilimento psicofisico. Secondo l'interpretazione di Giovanni Macchia egli si pu\u00f2 considerare un don Giovanni mancato: desideroso di possedere Lucia, deve ricorrere alla violenza, poich\u00e9 incapace di usare la seduzione.\nL'erede.\nNell'ultimo capitolo del romanzo viene presentato l'erede di don Rodrigo: si tratta di un marchese che ha perso moglie e figli a causa della peste, e che giunge in paese per ufficializzare la sua presa di possesso dei beni del signorotto.\nIl marchese si riveler\u00e0 un uomo migliore del suo scellerato predecessore: su richiesta di don Abbondio, si prodigher\u00e0 per fare annullare il mandato di cattura ancora pendente nei confronti di Renzo, accusato di aver partecipato ai tumulti di Milano; inoltre, si offrir\u00e0 di acquistare le propriet\u00e0 dei Tramaglino e dei Mondella ad un prezzo molto alto, cos\u00ec da facilitare il trasferimento e la nuova vita dei due promessi sposi a Bergamo; infine li far\u00e0 pranzare, il giorno dopo le nozze, nello stesso palazzotto che era stato di don Rodrigo.\nViene descritto come un uomo di mezza et\u00e0, o di poco oltre, dal carattere modesto e dai modi garbati. Tuttavia, in una societ\u00e0 che esalta le differenze, dar\u00e0 il \"buon esempio\" proprio in occasione del sopracitato pranzo al palazzotto appartenuto a don Rodrigo, dal momento che lascer\u00e0 gli sposini ed i loro familiari a pranzare in una sala, mentre lui ed il curato andranno a pranzare in un'altra.\nIl castello di don Rodrigo.\nLa tradizione orale lecchese identifica il palazzotto di don Rodrigo con la villa dello Zucco che, nel Seicento, apparteneva alla casata degli Arrigoni, aristocratici potenti e prepotenti, protagonisti di una lunga faida contro i nobili Manzoni, gli antenati dello scrittore. Alla fine del XVII secolo la propriet\u00e0 della villa, sita sul promontorio dello Zucco (nei pressi dei rioni di Acquate e Olate), fu trasferita ai conti Salazar e poi agli industriali Guzzi che la fecero demolire per costruire l'attuale edificio razionalista. L'edificio, pertanto, appariva come descritto nel romanzo fino al 1938.\nTitoli nobiliari di Don Rodrigo.\nCome avviene per altri personaggi del romanzo, l'autore non fa alcuna menzione dei titoli nobiliari e della casata di Don Rodrigo."}
{"id": "264254", "revid": "1632387", "url": "https://it.wikipedia.org/wiki?curid=264254", "title": "Cattivo", "text": "Il cattivo \u00e8 un tipico personaggio malvagio presente in una storia inventata, come un'opera narrativa o cinematografica. I cattivi sono personaggi tipo o forse personaggi romanzati, nel dramma e melodramma, che compiono azioni malvagie opponendosi all'eroe.\n\u00c8 la sua natura intrinsecamente, indomabilmente malvagia che distingue il cattivo dal semplice antagonista, cio\u00e8 dal personaggio che si oppone all'eroe, ma che per qualche motivo non risulta del tutto odioso e che anzi pu\u00f2 pentirsi, essere redento o diventare un \"buono\" nel finale. Il cattivo si distingue anche dall'antieroe, un personaggio che viola la legge o le convenzioni sociali stabilite, ma che, nonostante questo, ha la simpatia del pubblico, risultando dunque il vero eroe della storia.\nMalgrado sia il destinatario dell'odio del pubblico, il cattivo \u00e8 un meccanismo narrativo quasi inevitabile e, quasi pi\u00f9 dell'eroe, un elemento cruciale sul quale poggia la trama. Il cattivo \u00e8 talvolta identificato anche con il termine inglese \"villain\" (a sua volta derivato dal tardo latino \"villanus\").\nNel 2003 l'American Film Institute ha stilato una classifica dei 50 \"migliori\" cattivi della storia del cinema, posizionando al primo posto Hannibal Lecter interpretato da Anthony Hopkins ne Il silenzio degli innocenti (1991).\nCaratterizzazione.\nStereotipi fisici.\nGli attributi fisici del cattivo variano in base alla cultura e all'epoca, e costituiscono spesso una trasposizione del pregiudizio del momento di quella cultura, che sia un pregiudizio razziale, politico, religioso o di altro tipo. Proprio come l'eroe \u00e8 spesso un paragone del canone di bellezza imperante, un cattivo presenta spesso una qualche deformit\u00e0 fisica, a suggerire una mente ugualmente deformata (\u00e8 il caso del \"Riccardo III\" di Shakespeare con la sua gobba o dell'orrorifico Freddy Krueger), oppure un passato rozzo e violento (\u00e8 il caso di Capitan Uncino di \"Peter Pan\" o di Long John Silver de \"L'isola del tesoro\").\nA volte pu\u00f2 addirittura essere sufficiente una semplice violazione della moda prevalente per etichettare come tale il cattivo della storia. Spesso infatti il cattivo \u00e8 vestito in modo impeccabile, ma in uno stile che devia in qualche modo dalla norma, a volte solo per essere \"troppo\" impeccabile (come il mafioso in un completo molto costoso, o il cavaliere in un'armatura troppo decorata).\nUna caricatura del comune \"clich\u00e9\" del cattivo dei primi anni del cinema pu\u00f2 essere vista in cima a questa pagina. Nell'epoca antecedente ai film sonori, i cattivi dovevano apparire gi\u00e0 \"visivamente\" molto sinistri, e quindi nacquero diversi stereotipi sull'aspetto del cattivo. Parodie molto conosciute di questo genere di archetipo sono i personaggi di \"Rocky e Bullwinkle\" Boris Badenov, Natasha Fatale e Snidely Whiplash, cos\u00ec come il personaggio di Dick Dastardly di Hanna-Barbera.\nQuesti stereotipi comprendono il vestiario nero (molte volte formale: mantelle, cilindri, ecc.), baffi, una caratterizzazione \"appuntita\" e un'espressione facciale \"maniacale\". Con l'avvento della radio e del sonoro al cinema \u00e8 stata poi aggiunta l'abitudine ad una \"risata maligna\" e una voce sprezzante o viscida.\nNel cattivo la malvagit\u00e0 \u00e8 spesso riflessa nella bruttezza fisica, come nel caso di Mr. Hyde, ma non \u00e8 sempre cos\u00ec. Esiste anche lo stereotipo del cattivo affascinante che assomiglia all'eroe per le sue fattezze, ma la sua personalit\u00e0 e il suo atteggiamento tradiscono una natura diabolica. Questa variante sarebbe stata popolare specialmente dopo la Seconda guerra mondiale, quando fu rivelato l'Olocausto, e l'opinione pubblica fu indotta a proiettare il cattivo popolare nell'ideale nazista biondo dagli occhi azzurri. Quella fredda bellezza nasconde per\u00f2 un arrogante senso di superiorit\u00e0 e l'insofferenza verso i cosiddetti \"inferiori\". Dal cattivo biondo con occhi azzurri \u00e8 stato recentemente estrapolato un bizzarro stereotipo, l'albino malvagio, un cattivo che racchiude diverse caratteristiche solitamente associate all'albinismo (pelle pallida, capelli biondo platino, occhi blu o rossi), ma che non ricade necessariamente in questa condizione.\nRicorrenti alcune scelte con scopi di propaganda, talvolta connotazioni razziste: stereotipi antisemiti nell'anteguerra, il pellerossa nei western hollywoodiani, il sovietico durante tutta la guerra fredda, il medio-orientale recentemente.\nNella lirica e nel musical il cattivo \u00e8 generalmente interpretato da un baritono o da un mezzosoprano.\nStereotipi psicologici.\nMalgrado gli attributi fisici stereotipati possano aiutare a identificare il cattivo, sono le caratteristiche psicologiche e morali a conferire il suo ruolo.\nAnche ferire l'eroe, o uccidere la persona da lui amata, non render\u00e0 il personaggio un autentico cattivo, fino a quando non sar\u00e0 chiaro che l'atto ha motivazioni \"malvagie\".\nUna comune caratteristica psicologica del cattivo cinematografico \u00e8 un arrogante eccesso di sicurezza che porta spiegazioni non necessarie fino a rivelare i propri sinistri piani. Questa esposizione \u00e8 un chiaro esempio di economico meccanismo narrativo sfruttato dall'autore per spiegare al pubblico quei dettagli che non gli/le \u00e8 possibile esprimere attraverso modi pi\u00f9 naturali.\nUn'altra importante caratteristica del brutto carattere del cattivo \u00e8 la tendenza a maltrattare i sottoposti, i complici inetti di cui amano circondarsi, scaricando su di loro la colpa dei propri fallimenti e punendoli in modo sadico e crudele anche solo per trascurabili manchevolezze.\nIl \"supercattivo\".\nSi possono trovare supercattivi nell'ambito melodrammatico dei fumetti americani di supereroi, dove c'\u00e8 bisogno di una persona malvagia in possesso di super poteri per ostacolare i poderosi eroi. Questi supercattivi in genere hanno ruoli ricorrenti; anche i cattivi di altre forme di letteratura sono diventati cos\u00ec popolari che sono stati reimpiegati, allo stesso modo, in lavori successivi.\nEsempi.\nNella cinematografia.\nTra le prime interpretazioni che ancora oggi sono riconosciute come \"iconografiche\" per il ruolo di \"cattivo\", su tutti si ricordano:\nAlcuni attori hanno interpretato lo stesso \"villain\" in pi\u00f9 di un film o in una serie di film, tra essi:\nAltri attori, invece, sono stati chiamati ad interpretare il ruolo del \"villain\" in ben pi\u00f9 di un'occasione, tra questi citiamo:\nNei videogiochi.\nI cattivi videoludici pi\u00f9 popolari e maggiormente apprezzati dalla critica sono i seguenti:\nTra questi, il personaggio che ha raggiunto pi\u00f9 volte la prima posizione in numerose classifiche di vari siti web e riviste (quali GamesRadar, Complex, GameSpot, GameDynamo o \"Nintendo Power\"), o che \u00e8 stato nominato ripetutamente il miglior cattivo dei videogiochi (per esempio da GameSpy, Kotaku e Gamemoir) \u00e8 Kefka Palazzo di \"Final Fantasy VI\"."}
{"id": "264255", "revid": "79968", "url": "https://it.wikipedia.org/wiki?curid=264255", "title": "Ottimizzazione per i motori di ricerca", "text": "Con il termine ottimizzazione per i motori di ricerca (in lingua inglese \"Search Engine Optimization\", in acronimo SEO) si intendono tutte quelle attivit\u00e0 volte a migliorare la scansione, l'indicizzazione ed il posizionamento di un'informazione o contenuto presente in un sito web, da parte dei crawler (detti anche bot) dei motori di ricerca (quali ad es. Google, Yahoo!, Bing, Yandex, Baidu ecc.) al fine di migliorare (o mantenere) il posizionamento nelle SERP (pagine di risposta alle interrogazioni degli utenti del web).\nDescrizione generale.\nGrazie alle tecniche di ottimizzazione SEO \u00e8 possibile migliorare il posizionamento (\"ranking\") di un sito web sui motori di ricerca e, conseguentemente, ottenere un aumento del volume di traffico organico. L'ottimizzazione SEO pu\u00f2 essere affiancata o integrata dalla differenziazione nei motori di ricerca, operazione che punta a far aumentare il traffico diretto. I risultati organici pi\u00f9 in alto nella SERP hanno maggiori probabilit\u00e0 di venire visualizzati e quindi di essere eventualmente cliccati in una percentuale maggiore dagli utenti, rispetto a quelli visualizzati nella parte centrale e bassa della pagina.\nLe attivit\u00e0 SEO sono molteplici e possono essere suddivise in \"on page\" (cio\u00e8 sulla pagina web) ed \"off page\" (attivit\u00e0 svolte su elementi esterni al sito) e si basano su una lunga lista di segnali di \"ranking\", chiamati \u00abFattori SEO\u00bb.\nTra le attivit\u00e0 di SEO si distinguono l'ottimizzazione:\nL'attivit\u00e0 di ottimizzazione per i motori di ricerca comprende varie operazioni tecniche che vengono effettuate sia sul codice HTML che sui contenuti delle pagine web del sito, nonch\u00e9 sulla rete ipertestuale complessiva del dominio Web presente negli archivi dei motori di ricerca. La qualit\u00e0 e la quantit\u00e0 dei collegamenti ipertestuali di altri domini Web, che puntano ad un determinato dominio, sono infatti determinanti per il posizionamento del dominio considerato. Indispensabile \u00e8 quindi, anche l'attivit\u00e0 esterna al sito, solitamente effettuata con tecniche di link building (diffuso \u00e8 il \"guest posting\").\nL'ottimizzazione per i motori di ricerca (SEO) si distingue dal \"Search Engine Marketing\" (SEM) in quanto ha l'obiettivo del posizionamento nelle SERP organiche e non negli spazi allocati per risultati Pay per click (campagne pubblicitarie a pagamento). Inoltre, le attivit\u00e0 SEO offrono risultati nel breve, medio e lungo periodo in base alla difficolt\u00e0 di posizionamento derivante dal numero di competitor; mentre gli effetti del Pay per click sono istantanei.\nLa figura professionale specializzata nell'ottimizzazione per i motori di ricerca \u00e8 il SEO (\"search engine optimizer\", ottimizzatore per i motori di ricerca - che ha il medesimo acronimo dell'attivit\u00e0 che svolge). Il SEO lavora in stretto contatto con le altre figure legate al mondo del web marketing, come ad esempio sviluppatori, grafici, esperti di marketing nelle reti sociali, ecc., professionalit\u00e0 che difficilmente possono essere rivestite da una sola persona.\nL'ottimizzazione per Google.\nNei primi anni Duemila il motore di ricerca Google ha introdotto un elemento di novit\u00e0 nell'approccio al problema dell'indicizzazione del web, il \"PageRank\", un algoritmo di valutazione della rilevanza di una pagina basato su concetti matematici. Nel decennio successivo questo valore ha perso progressivamente importanza. Oggi \u00e8 considerato uno dei tanti parametri di cui tener conto (anche se non il pi\u00f9 importante). Robert Metcalfe (inventore di Ethernet), ha definito tale algoritmo come \"l'effetto della rete\" (\"network effect\"): una rete \u00e8 tanto pi\u00f9 utile quanto pi\u00f9 elevato \u00e8 il numero dei suoi utenti. Google indicizza una pagina basandosi sui suoi contenuti e sui link che puntano ad essa. Non solo: utilizza anche 200 valori segreti (o almeno lo sono la maggior parte di essi), che interagiscono mediante l'algoritmo di Google per definire la qualit\u00e0 e vari altri fattori contenuti nei siti (e nei blog, oltre che nei servizi utili nel web). Nelle varie informazioni che \u00e8 necessario conoscere per arrivare alle vette dell'ottimizzazione per Google \u00e8 necessario che il proprio sito possa essere \"SEO friendly\", ovvero facilitato per la lettura dei bot dei motori di ricerca. Ci\u00f2 avviene prestando particolare cura a molti degli elementi che si trovano in ogni pagina di un sito web, e di ogni documento caricato sul web. Il concetto iniziale di PageRank di Google \u00e8 stato con il tempo sostituito dal TrustRank, che \u00e8 un indice pi\u00f9 complesso, bench\u00e9 non esista ad oggi un modo per poterlo misurare in correlazione ad un sito web.\nFattori di ottimizzazione.\nFattori a livello di pagina.\nPer quanto riguarda le pagine, parte dell'ottimizzazione consiste nel fare in modo che:\nHTML\nIl codice potrebbe essere utilizzato sulla pagina codice_3 in modo da indicare ai motori di ricerca che codice_4\u00e8 la versione preferita della pagina web.\n&lt;! DOCTYPE html&gt; &lt; html &gt; &lt; head &gt; &lt; link rel = \"canonical\" href = \"https://example.com/page.php\" /&gt; &lt;/ head &gt; &lt; body &gt; ... &lt;/ body &gt; &lt; / html &gt;\nHTTP\nHTTP / 1.1 200 OK Tipo di contenuto : application / pdf Link : &lt;https://example.com/page.php&gt;; rel = \"canonical\" Content-Length : 4223 ...\nDati strutturati\nI dati strutturati, sono informazioni supplementari del tuo contenuto, che aiutano i motori di ricerca, in particolare Google, a indentificare con maggiore precisione, tutte le caratteristiche da evidenziare.\nL'utilizzo dei dati strutturati, in uno o pi\u00f9 contenuti, del tuo sito web o portale, aiuta le \"parole chiave\" di maggior interesse, a posizionarsi pi\u00f9 facilmente nella serp di Google, rispetto ai tuoi competitors.\nI dati strutturati possono avere i seguenti formati:\nFattori a livello di dominio.\nRiguardo al dominio i fattori pi\u00f9 rilevanti sono:\nwww.dominio.com/home?id=58763\nFattori video.\nI principali fattori di ranking su YouTube sono:\nFattori CMS.\nPer i CMS (il pi\u00f9 usato al mondo \u00e8 Wordpress, ritenuto da alcuni il migliore per la SEO) i principali fattori di SEO sono:\n&lt;meta name=\u201dtwitter:card\u201d content=\u201dFilm\u201d&gt;\n&lt;meta name=\u201dtwitter:site\u201d content=\u201d@Titanic\u201d&gt;\n&lt;meta name=\u201dtwitter:creator\u201d content=\u201d@John Smith\u201d&gt;\n&lt;meta name=\u201dtwitter:title\u201d content=\u201dUscito il nuovo film di Cameron\u201d&gt;\n&lt;meta name=\u201dtwitter:description\u201d content=\u201dDescrizione del contenuto\u201d&gt;\n&lt;meta name=\u201dtwitter:image\u201d content=\u201dUrl dell\u2019immagine del contenuto\u201d&gt;\n&lt;div itemscope itemtype =\"https://www.titanic.com/\"&gt;\n &lt;h1 itemprop=\"name\"&gt;Titanic&lt;/h1&gt;\n &lt;span&gt;Direttore: &lt;span itemprop=\"director\"&gt;James Cameron&lt;/span&gt; (nato il 16 agosto 1954)&lt;/span&gt;\n &lt;span itemprop=\"genre\"&gt;Fantascienza&lt;/span&gt;\n &lt;a href=\"../film/titanic-trailer.html\" itemprop=\"trailer\"&gt;Trailer&lt;/a&gt;\n&lt;/div&gt;\nFattori a livello di backlink \"follow\".\nI backlink sono sempre stati uno degli elementi pi\u00f9 rilevanti a livello SEO. Spesso hanno portato ad incidere notevolmente sul posizionamento:\nI link \"follow\" sono cos\u00ec rappresentati in codice HTML:\n&lt;a href=\"https://esempio.it\"&gt;Testo del Link&lt;/a&gt;\nSi tratta della normale formattazione che crea un link ipertestuale senza specificare l'attributo rel, farlo sarebbe superfluo e scorretto visto che un attributo \"follow\" (concretamente rel=\"follow\") non esiste, per questo \"follow\" \u00e8 sempre virgolettato in questo testo.\nFattori a livello di backlink \"nofollow\".\nSull'importanza dell'utilizzo dei backlink nofollow gli specialisti SEO hanno opinioni molto differenti tra loro.\nGoogle afferma che in genere non vengono seguiti. Con l'ultimo aggiornamento di Google Penguin fu evidenziato da molti un potenziale rischio nell'utilizzo dei backlink nofollow. \u00c8 possibile comunque affermare che i Link nofollow non hanno generalmente alcun impatto sulla SERP e non contano ai fini del PageRank. Tale fatto \u00e8 solo un singolo aspetto, tuttavia, che non pu\u00f2 e non deve considerare l'opportunit\u00e0 di acquisire link anche di tipo nofollow se, ad esempio, provengono da siti molto autorevoli o possono portare molto traffico al sito destinazione.\nI link nofollow sono cos\u00ec rappresentati in codice HTML:\n&lt;a href=\"https://esempio.it\" rel=\"nofollow\"&gt;Testo del link&lt;/a&gt;\nOttimizzazione per file PDF.\nL'ottimizzazione dei documenti in formato PDF prevede alcuni interventi al momento della creazione del file.\nGli elementi pi\u00f9 importanti da compilare correttamente ai fini del posizionamento sulle SERP di un documento PDF sono:\nPer quanto riguarda l'inserimento di un link cliccabile all'interno delle pagine, si noti che un file pdf viene letto da Google come una sorta di pagina web a s\u00e9 stante e risulta, pertanto, un backlink al proprio sito. L'importante \u00e8 tematizzare il link, cio\u00e8 inserire l'esatta pagina di riferimento. Per esempio, se abbiamo un PDF che parla di animali domestici su un portale di animali, sar\u00e0 meglio inserire il link alla pagina che parla esattamente di quelli domestici.\nSEO Audit.\nLa \"SEO audit\" \u00e8 un'analisi approfondita di un sito web: un sito viene integralmente scansionato al fine di avere un quadro il pi\u00f9 possibile definito dello stato di salute sia del sito che del progetto soggiacente. Una \"SEO audit\" mette in luce le criticit\u00e0 del sito web analizzato catalogandole in base all'impatto che pu\u00f2 avere sulla SEO. Serve a stabilire un ordine di priorit\u00e0 per gli interventi da mettere in atto, oltre a verificare nel tempo l'effetto delle ottimizzazioni applicate al sito.\nTecniche penalizzate dai motori di ricerca.\nAlcune tecniche volte a migliorare in poco tempo l'indicizzazione del proprio sito per guadagnare posizioni nella SERP sono penalizzate dalla maggior parte dei motori di ricerca. Nel gergo informatico chi usa queste tecniche viene chiamato Black Hat SEO.\nC'\u00e8 una differenza tra contenuto nascosto in modo fraudolento e contenuto nascosto ma fruibile all'utente. La differenza \u00e8 che la pagina web offre un segnale visibile all'utente che ci sono pi\u00f9 contenuti e come visualizzarli. Il segnale \u00e8 solitamente una frase come \"Leggi di pi\u00f9\" o \"Leggi tutto\". I modi per nascondere contenuto in modo fraudolento sono:\nh1 {\n display: none;\nh1 {\n visibility: hidden;\nh1 {\n overflow: hidden;\nNon hanno un vero contenuto, ma sono create per essere indicizzate dai motori e \u201cspingere\u201d altre pagine interne del sito stesso o di un altro sito.\nUna pagina creata appositamente per i motori di ricerca diversa da quella che viene vista dagli utenti.\nRipetere in un testo la \"keyword\" da ottimizzare fino all'esasperazione.\nTecnica che consiste nel riutilizzare contenuti non pi\u00f9 indicizzati dai motori (pagine di domini scaduti o contenuti di siti che sono stati cambiati).\nUtilizzare software automatici di scambio link (\"link farm\") e commentare sui social network, su siti web e blog in modo esasperato inserendo il link del proprio sito web. Oppure inserire molti link del proprio sito all'interno del codice di template e plugin dei CMS open source.\n\u00c8 una tattica ampiamente diffusa per influenzare la SEO. Non \u00e8 vietata ma, come per i link che pi\u00f9 sono meno contano, lo stesso vale per gli H1.\nIl tag \"strong\" \u00e8 influente a livello di SEO e serve ad enfatizzare una parola (anche a livello visivo, infatti trasforma la parola in grassetto). Si differenzia dal tag \"b\" e dai font di tipo \"bold\" (che producono a livello visivo lo stesso grassetto) perch\u00e9 per i motori di ricerca conta di pi\u00f9. Per\u00f2 abusare di questo tag pu\u00f2 essere penalizzante a livello di SERP.\nQuando l'utente cerca immagini attraverso servizi come Google Immagini pu\u00f2 imbattersi in immagini fuori luogo rispetto alla sua ricerca. Spesso succede perch\u00e9 volutamente i Black Hat Seo inseriscono nei metadati del tag IMAGE (ossia i tag ALT, TITLE, LONGDESC e IMAGE CAPTION) o nel tag VIDEO una descrizione diversa dal contenuto dell'immagine per fare in modo che l'utente visualizzi un prodotto o servizio anche se ha cercato tutt'altro. Un'altra tecnica \u00e8 scrivere descrizioni nei dati Exif che non corrispondono al contenuto dell'immagine.\nScrivere una pagina per i motori di ricerca con una serie di parole chiave e, dopo aver ottenuto l'indicizzazione da parte dei motori di ricerca, l'autore la modifica con un altro servizio o prodotto. Quando gli utenti accedono al sito vedono una pagina che tratta un argomento completamente diverso rispetto a ci\u00f2 che appare nella SERP e quindi a ci\u00f2 che hanno cercato. Oppure visitano il sito e scoprono che i prodotti pubblicizzati non sono disponibili, oppure sono spinti a considerare prodotti simili ma di prezzo pi\u00f9 alto.\nLa tecnica consiste nel creare quello che sembra essere un nuovo contenuto: in realit\u00e0 si sono cambiate solo alcune parole e frasi. Inoltre non dovrebbero apparire pi\u00f9 copie indicizzate dello stesso contenuto su siti diversi. Se ad esempio un utente ha tre blog non dovrebbe inserire in tutti e tre lo stesso articolo.\nRubare contenuti da altri siti web ben indicizzati e pubblicarli sul proprio sito. Se viene copiato un intero sito web, il sito copiato viene chiamato \"sito mirror\".\nPubblicit\u00e0 invasiva\nPop-up, banner e interstitial che coprono il contenuto della pagina web, disturbano l'utente nella navigazione e lo incitano ad abbandonare la pagina stessa.\nCreare pi\u00f9 siti web molto simili e collegati tra loro in una rete circolare per ottenere traffico da siti web correlati.\nL'utente clicca su un link che tratta di un certo argomento ma uno script di codice lo reindirizza su un altro contenuto non pertinente. Succede spesso nei portali di streaming quando si clicca il tasto \"play\".\n\u00c8 un metodo illegale per: ottenere l'accesso all'amministrazione di un sito web, creare una pagina web su di esso e riempirla di parole chiave e collegamenti che puntano alla propria pagina commerciale e sfruttare l'indicizzazione gi\u00e0 avvenuta del dominio principale. Di solito ci\u00f2 avviene senza la conoscenza e il consenso della persona che possiede il dominio autorevole.\n\u00c8 un modo per influenzare il ranking di una pagina web aumentando artificialmente il numero di collegamenti che puntano ad essa e gli anchor text utilizzati. Viene manipolato l'algoritmo di Google \"forzando\" il ranking di una pagina per una parola chiave completamente diversa da quella originale della pagina. Ci\u00f2 accade perch\u00e9 \u00e8 lo stesso testo di ancoraggio utilizzato per le pagine che si collegano a quella in particolare.\nLo \"snippet\" \u00e8 ci\u00f2 che viene visualizzato come risultato della SERP: \u00e8 composto dal titolo, dalla descrizione e dall'URL del sito. Il Rich Snippet \u00e8 uno snippet arricchito da stelline (valutazioni/recensioni), prezzi, video e nominativo dell'autore che ha realizzato tale contenuto. Dal momento che ci\u00f2 \u00e8 utile alla SEO, si falsificano i Rich Snippet per aumentare scorrettamente l'indicizzazione del proprio sito web.\nSi utilizza un software per aumentare il numero di ricerche (\"queries\") di una parola chiave specifica per posizionarsi pi\u00f9 in alto nella SERP.\nChiamato anche \"dirottamento di URL\", \u00e8 una forma di cybersquatting che si basa su errori di battitura/digitazione commessi digitando un URL nel browser. Consiste nello sfruttare tali errori per dirottare l'utente verso un sito differente da quello che voleva raggiungere\nRegistrare domini simili a un marchio o un'attivit\u00e0 commerciale esistente ben indicizzata allo scopo di ottenere vantaggi finanziari.\nOriginariamente il TrackBack \u00e8 utile: serve a facilitare la comunicazione tra i blog inviando un \"ping\" da un blogger a tutti coloro che sono collegati a lui. Tuttavia usare all'esasperazione i ping \u00e8 considerato spam.\nNegli anni 90 e 2000, quando era in voga l'uso di Adobe Flash per creare siti web, i Black Hat SEO potevano inserire un swf in una pagina HTML fuori tema con il contenuto della pagina per fare in modo che l'utente visualizzasse un prodotto o servizio anche se aveva cercato tutt'altro e i motori di ricerca facevano fatica ad accorgersi di tale pratica scorretta. In generale, Flash stesso era meno indicizzabile di HTML.\nUtilizzare domini di attivit\u00e0 commerciali chiuse (sfruttando quindi la SEO gi\u00e0 presente quando le attivit\u00e0 erano in funzione), installare su di essi dei finti e-commerce con l'intento di indurre gli utenti all'acquisto rubando i dati di pagamento delle carte di credito e degli account PayPal. Per la descrizione spesso vengono utilizzate immagini scaricate dal web.\nLo spam referrer \u00e8 una sorta di spamdexing che si manifesta inquinando un sito con dati statistici falsi. Lo spammer mira a migliorare il posizionamento del proprio sito facendolo visitare da robot che si spacciano per utenti. Risultato: nelle statistiche di strumenti come Google Analytics tale sito risulta molto visitato.\nPer nascondere contenuto che si vuole mostrare agli utenti ma che non siano scansionate dai motori di ricerca viene utilizzato l'offuscamento del codice sorgente della pagina web. Ad esempio si usa per nascondere i link reciproci richiesti da alcuni siti che creano traffico e quindi posizionamento a una pagina (l'utente che conosce il codice sorgente li vede ma i motori di ricerca no e quindi non interpreta alcun link in uscita). Per farlo si utilizza per esempio un pezzo di codice JavaScript che crea lo stesso output di un pezzo di codice HTML e CSS. Un'altra tecnica di offuscamento del codice \u00e8 base64 per le immagini. Nel caso di codice SVG o immagine formato \".svg\" viene scritto del testo poi convertito in tracciati in modo che i motori di ricerca non possano pi\u00f9 leggere esso come testo ma come codici alfanumerici. Oppure si nasconde il contenuto che si vuole comunicare agli utenti ma non ai motori nei commenti HTML (&lt;! - -&gt;).\nDurante una normale navigazione web, l'utente clicca con il puntatore del mouse su di un oggetto (ad esempio un link), ma in realt\u00e0 il suo clic viene reindirizzato, a sua insaputa, su di un altro oggetto, che pu\u00f2 portare alle pi\u00f9 svariate conseguenze: dal semplice invio di spam, al download di un file, fino all'ordinare prodotti da siti di e-commerce. Spesso questa tecnica \u00e8 stata usata attraverso il tag HTML iframe che si usava negli anni 90 per creare i siti web, tecnica ora sconsigliata dal W3C.\nQuesta tecnica, pi\u00f9 nota come \"Browser Hijacking\" (dirottamento del browser), permette ai dirottatori di eseguire sul malcapitato computer una serie di modifiche tali da garantirsi la visita alle loro pagine con l'unico scopo di incrementare in modo artificioso il numero di accessi e di click diretti al loro sito e conseguentemente incrementare i guadagni dovuti alle inserzioni pubblicitarie\nGoogle ha introdotto a il Fact-Check (controllo dei contenuti), un'etichetta che pu\u00f2 essere applicata in una pagina web citando le fonti delle informazioni; la presenza del Fact Check \u00e8 evidenziato sotto il singolo risultato di ricerca. Ci\u00f2 fa capire all'utente che quel risultato di ricerca contiene una notizia falsa in modo che sempre meno utenti lo cliccheranno e perder\u00e0 page rank sempre pi\u00f9. Google ha inoltre annunciato che bloccher\u00e0 anche i contenuti pubblicitari fraudolenti, ad esempio annunci e banner che presentano un servizio o prodotto ma cliccando l'utente si trova tutt'altro oppure l'annuncio ma \u00e8 una truffa (\"fake ads\"). Le fake ads pi\u00f9 frequenti sono i falsi avvisi di presunti antivirus (o del browser o di app di messaggistica) e vincite di denaro.\nLa maggior parte dei professionisti SEO concorda che i social hanno un certo impatto sulla SEO, anche se non sono un fattore di ranking diretto. Pertanto i Black Hat SEO attuano tattiche per aumentare la visibilit\u00e0 di falsi profili con l'acquisto di follower falsi, \"Mi piace\" e condivisioni truccati, recensioni false.\nPer SPA si intende un'applicazione web o un sito web che pu\u00f2 essere usato o consultato su una singola pagina web con l'obiettivo di fornire una esperienza utente pi\u00f9 fluida e simile alle applicazioni desktop dei sistemi operativi tradizionali. Questo metodo non \u00e8 considerato \"scorretto\" dai motori di ricerca ma da alcuni esperti \u00e8 considerato penalizzante per alcuni motivi. Ha un solo set di metadati, quindi fornisce solo un tag H1 e un solo tag \"description\". Non \u00e8 quindi possibile effettuare il \"siloing\" ossia suddividere in sezioni tematiche sulla base delle parole chiave il sito web. La SEO favorisce i siti web con un numero alto di collegamenti, sia interni che esterni. I siti Web a pagina singola hanno una capacit\u00e0 limitata di includere molti collegamenti interni. Inoltre avere molti contenuti su una sola pagina significa che essa pu\u00f2 diventare pesante e richieder\u00e0 pi\u00f9 tempo per caricarsi rispetto a un sito Web con pi\u00f9 pagine, dato che la SEO favorisce i siti web a caricamento veloce.\nTecnologie deprecate per la realizzazione di siti web come Adobe Flash, HTML4 e versioni precedenti, il tag TABLE e il tag IFRAME per creare l'intero layout del sito sono sconsigliate poich\u00e9 riducono l'accessibilit\u00e0 e penalizzano la SEO. Anche utilizzare gli stili \"inline\" HTML per creare la formattazione della pagina al posto dei CSS e tag HTML deprecati come il tag FONT possono portare a penalizzazioni nella SERP.\nA livello di SEO contano molto i link in entrata e in uscita (\"inbound\" e \"outbound\"). Contano per\u00f2 anche la qualit\u00e0 e l'attendibilit\u00e0 dei link. Se sono penalizzati dai motori di ricerca o comunque segnalati come malevoli pu\u00f2 essere penalizzante a livello di SEO per il sito web che punta a loro o riceve collegamenti da loro.\nI motori di ricerca possono penalizzare i siti web che pubblicano contenuti protetti da copyright senza autorizzazione.\nIl codice web deve essere corretto e pulito per avere un buon SEO. Anche il testo non deve contenere errori di sintassi o grammaticali in genere. Con tecniche di conversione che si possono attuare ad esempio con Indesign, Photoshop e Microsoft Word \u00e8 possibile convertire in HTML un documento idd, psd e doc ma il codice generato contiene molte parti inutili e prolisse. Un altro errore \u00e8 utilizzare un tag HTML per un contenuto non coerente con il tag stesso. Ad esempio utilizzare il tag DIV per la navigazione del sito web anzich\u00e9 il tag NAV. Un altro errore \u00e8 utilizzare immagini di sfondo al posto del tag IMG.\nI motori di ricerca tendono ad ignorare le parole estremamente comuni in modo da risparmiare spazio nei loro database e velocizzare sia la scansione che l'indicizzazione. Ad esempio parole come IL, UN, SE, QUANDO, PER CUI, LUI, LORO, ECCO, QUEL...non dovrebbero essere considerate come parole chiave da enfatizzare in un sito web n\u00e9 da utilizzare nella URL. Le \u2018\u2019stop words\u2019\u2019 non vengono per\u00f2 sempre ignorate: a volte cambiano il significato della query di ricerca, quindi non si dovrebbe abusare di esse nei testi.\nL\u2019incitamento all'odio causa la rimozione, nel caso delle app, e la de-indicizzazione, nel caso dei siti web. In quest'ultimo caso il sito web non sar\u00e0 pi\u00f9 visibile nella SERP.\nUtilizzare parole chiave troppo comuni pu\u00f2 essere controproducente e, avendo molta concorrenza, pu\u00f2 portare la pagina web in fondo alla SERP. La pratica comunque non \u00e8 vietata a livello di regolamento SEO.\nCreare pagine web solamente con tecniche SVG, Canvas, JS e Web 3D con strutture non standard (cio\u00e8 senza Headings, ALT, Title, links, paragrafi, testo...) pu\u00f2 penalizzare il SEO. Tali tecniche infatti andrebbero integrate in pagine HTML standard ma non utilizzate da sole per creare l'intera pagina, a meno che il sito web che ospita la pagina sia gi\u00e0 indicizzato molto bene di per s\u00e9.\nEsempi.\nNel web esistono tecniche differenti per produrre uno stesso risultato a livello visivo. Ma solo certi metodi sono semanticamente corretti per la SEO e per l'accessibilit\u00e0 (ad esempio la lettura della pagina con gli screen readers):\ndiv {\n background-image: url(\"libro.jpg\");\n height: 200px;\n width: 500px;\n&lt;img src=\"libro.jpg\" alt=\"Favola di Cenerentola\" height=\"200\" width=\"500\" &gt;\n&lt;!-- Questi due pezzi di codice producono lo stesso output a livello visivo. Ma il background va usato con immagini decorative. Il tag IMG va usato con le immagini di contenuto (ad esempio i prodotti dell'azienda) poich\u00e9 sono indicizzate a livello di SEO tramite i tag ALT, LONGDESC, CAPTION e TITLE. Possono apparire per esempio in Google Immagini, essere lette dagli Screen Readers, stampate di default dal browser e salvate con il tasto destro del mouse dall'utente. Tutto ci\u00f2 non succede con il background.--&gt;"}
{"id": "264256", "revid": "599013", "url": "https://it.wikipedia.org/wiki?curid=264256", "title": "Seo", "text": ""}
{"id": "264262", "revid": "287204", "url": "https://it.wikipedia.org/wiki?curid=264262", "title": "Vettore (biologia)", "text": "Un vettore \u00e8 un organismo necessario affinch\u00e9 un'infezione o un'infestazione parassitaria sia trasmessa all'interno di un'altra specie.\nI vettori pi\u00f9 studiati sono Artropodi ospiti di parassiti che infettano alternativamente essi e vertebrati omeotermi.\nClassico \u00e8 l'esempio delle zanzare del genere \"Anopheles\", ospiti principali dei protozoi del genere \"Plasmodium\", agenti eziologici della malaria."}
{"id": "264263", "revid": "125985329", "url": "https://it.wikipedia.org/wiki?curid=264263", "title": "Montgomery Clift", "text": "Biografia.\nProveniente da una famiglia agiata di Omaha, nel Nebraska (la stessa citt\u00e0 che dar\u00e0 i natali anche a Marlon Brando), era figlio di William Brooks Clift (1886-1964), vicepresidente dell'Omaha National Trust Company, e di Ethel Anderson Fogg detta Sunny (1888-1988), discendente illegittima di una famiglia altolocata. Clift aveva una sorella gemella, Ethel detta Roberta (1920-2014), e un fratello maggiore di un anno, William Brooks Jr (1919-1986). \nLa madre Sunny volle dare ai figli un'educazione di alto rango, affidando la loro istruzione a dei tutori privati ; come i fratelli, Clift durante l'infanzia ricevette una solida formazione culturale, soggiornando pi\u00f9 volte in Europa, visitando citt\u00e0 e musei e imparando il francese e il tedesco. Dopo la crisi del 1929, la famiglia ebbe per\u00f2 dei rovesci finanziari e nel 1933 si trasfer\u00ec in Florida. Poco interessato agli studi scolastici, all'et\u00e0 di tredici anni debutt\u00f2 in teatro, in una produzione amatoriale intitolata \"As Husbands Go\", e, incoraggiato dalla madre, decise di dedicarsi alla recitazione.\nIl teatro a Broadway (1935-1945).\nAll'et\u00e0 di 15 anni si trasfer\u00ec a New York per lavorare a Broadway, debuttando nello spettacolo \"Fly Away Home\"; l\u00ec conobbe e fu il protetto dei coniugi Alfred Lunt e Lynn Fontanne, che lo formarono e lo indirizzarono verso la sua carriera d'attore teatrale. A Broadway ottenne rapidamente successo recitando in lavori di Thornton Wilder, Lillian Hellman e Tennessee Williams (di cui diventer\u00e0 amico) e dividendo ben presto il palcoscenico con mostri sacri dell'epoca come Tallulah Bankhead, Fredric March, Alla Nazimova. A soli diciassette anni, con la sua acclamata interpretazione in \"Dame Nature\", divenne la pi\u00f9 giovane star di Broadway.\nPer dieci anni fu uno degli attori teatrali pi\u00f9 promettenti e apprezzati di New York; continu\u00f2 a recitare anche durante gli anni della guerra, essando stato esentato a causa della sua amebiasi, una patologia che lo affligger\u00e0 anche negli anni a venire. A 25 anni, seppur riluttante, accett\u00f2 di recarsi a Hollywood, dove diversi produttori l'avevano gi\u00e0 notato. Nonostante varie proposte, non volle firmare subito un contratto in esclusiva, come era consueto a quei tempi; consapevole delle proprie potenzialit\u00e0, prefer\u00ec temporeggiare, fiducioso di poter ottenere maggior potere contrattuale in seguito.\nGli esordi a Hollywood (1946-1951).\nIl suo debutto cinematografico avvenne nel western \"Il fiume rosso\" (girato nel 1946 ma uscito sugli schermi solo due anni dopo), accanto a John Wayne, per la regia di Howard Hawks. Subito dopo si rec\u00f2 a Zurigo per le riprese di \"Odissea tragica\", un film drammatico di ambientazione bellica diretto da Fred Zinnemann. Nell'ottobre del 1947 Clift frequent\u00f2 per qualche mese l'Actors Studio a New York, che era stato fondato da poco; fra i suoi colleghi di corso c'era Marlon Brando, e i due iniziarono un rapporto fatto di competizione e ammirazione reciproca, che andr\u00e0 avanti nel corso degli anni.\n\"Odissea tragica\", uscito nel 1948, gli fece ottenere la prima candidatura agli Oscar e lo fece conoscere al grande pubblico. Ottenuta visibilit\u00e0 e riconoscimenti, Clift decise di firmare un contratto con la Paramount, ma solo per tre film, ottenendo anche ampia discrezionalit\u00e0 sui copioni da scegliere e la libert\u00e0 di girare film anche con altre case di produzione.\nIl primo film interpretato per la Paramount fu il dramma in costume \"L'ereditiera\" (1949) di William Wyler, nel ruolo dell'avido cacciatore di dote Morris Townsend. Clift giudic\u00f2 deludente questa esperienza: i rapporti con Wyler e con la sua partner sullo schermo, Olivia de Havilland, non furono dei migliori e non gli fu concesso di modificare le battute del suo personaggio, che avrebbe voluto rendere meno stereotipato.\nAl 1951 risale l'intensa e indimenticabile interpretazione dell'ambizioso George Eastman, uno dei suoi ruoli pi\u00f9 celebri, nel film \"Un posto al sole\" di George Stevens, accanto alla diciottenne Elizabeth Taylor, con la quale instaur\u00f2 un forte e duraturo rapporto di amicizia e di affetto. I giornali esaltarono l'alchimia della coppia sullo schermo e i due furono definiti dalla stampa \"the most beautiful couple in Hollywood\".\nGli anni del successo (1951-1956).\n\"Un posto al sole\" rappresent\u00f2 il definitivo lancio della carriera di Clift, che conquist\u00f2 critica e pubblico con la sua recitazione moderna e realistica e gli valse la sua seconda candidatura agli Oscar. Da questo momento molti registi iniziarono a cercarlo per affidargli ruoli psicologicamente complessi, con cui il giovane attore consolider\u00e0 la sua fama negli anni successivi.\nIn \"Io confesso\" (1952) di Alfred Hitchcock, rese con efficacia il tormento interiore di Padre Logan, un prete accusato ingiustamente di omicidio, ma che ha ricevuto in confessione il vero nome dell'assassino; Clift si prepar\u00f2 scrupolosamente per il ruolo, imparando addirittura la messa in latino, ma la sua tecnica di recitazione basata sull'improvvisazione si scontr\u00f2 con gli scrupolosi \"storyboard\" del regista inglese, che invece preferiva lavorare con una pianificazione rigorosa delle riprese ed esigeva che gli attori facessero esattamente quello che lui voleva. Il film non convinse pubblico e critica, ma fu molto apprezzato dai registi della \"Nouvelle Vague\" francese e oggi \u00e8 ampiamente rivalutato.\nL'anno seguente Vittorio De Sica, che era rimasto molto impressionato dalla \"performance\" dell'attore in \"Io confesso\", lo volle in \"Stazione Termini\" (1953), una coproduzione italoamericana girata a Roma, anche se Clift fu a lungo indeciso se accettare il ruolo; la lavorazione del film fu difficoltosa e sul set la coprotagonista Jennifer Jones (moglie del produttore del film David O. Selznick) s'innamor\u00f2 dell'attore e rimase esterrefatta quando seppe che era omosessuale. Anche questo film, nonostante la collaborazione di Truman Capote ai dialoghi, lasci\u00f2 tiepidi sia il pubblico sia la critica. L'attore ritorn\u00f2 al grande successo con il suo film seguente, il dramma bellico \"Da qui all'eternit\u00e0\" (1953), in cui fu nuovamente diretto da Fred Zinnemann e recit\u00f2 accanto a Burt Lancaster, Deborah Kerr e Frank Sinatra, ottenendo un'ulteriore candidatura agli Oscar.\nClift sceglieva con molta accuratezza i copioni, spesso intervenendo sulla sceneggiatura per asciugarne i dialoghi, e scartando molte proposte che non lo convincevano. Rifiut\u00f2 ruoli da protagonista in film come \"Viale del tramonto\", \"Fronte del porto\", \"La valle dell'Eden\", che poi ebbero molto successo e portarono alla fama colleghi come Marlon Brando e James Dean. Ebbe sempre un rapporto conflittuale con Hollywood e con i produttori cinematografici, rifiutando di adeguarsi alla loro logica del profitto e alle regole promozionali dello \"star system\", e non volle mai trasferirsi a Hollywood, che detestava, preferendo risiedere sempre a New York.\nL'incidente (1956).\nAll'apice del suo successo, durante la lavorazione de \"L'albero della vita\" (1957) a fianco della sua amica Elizabeth Taylor, ebbe un gravissimo incidente stradale a Hollywood, in cui riport\u00f2 gravi ferite al volto, tra cui la frattura della mandibola, che mutarono la bellezza e l'espressivit\u00e0 dei suoi lineamenti. Questo evento, unito alla dipendenza dall'alcol e a una forte depressione, aggravate dalla crescente difficolt\u00e0 a tenere nascosta la propria omosessualit\u00e0, lo fecero sprofondare verso un abisso di tormento e di autodistruzione: Robert Lewis, fondatore dell'Actors Studio e amico di Clift, definir\u00e0 i suoi ultimi dieci anni di vita \"il pi\u00f9 lungo suicidio della storia del cinema\".\nIl declino (1956-1962).\nL'incidente segn\u00f2 l'inizio della parabola discendente di Clift, ma, nonostante le sue problematiche condizioni fisiche e psicologiche, a 36 anni l'attore continuava ad essere molto amato dal pubblico. Riprese presto a lavorare terminando le riprese dell\"'Albero della vita\" e continuando negli anni seguenti a fornire altre ottime interpretazioni, come nei film \"I giovani leoni\" (1958) di Edward Dmytryk, \"Improvvisamente l'estate scorsa\" (1959) di Joseph L. Mankiewicz, \"Gli spostati\" (1961) di John Huston, e \"Vincitori e vinti\" (1961) di Stanley Kramer, in cui ritrasse il tormentato Rudolph Petersen, testimone degli orrori nazisti al processo di Norimberga, un'intensa performance di soli dodici minuti che gli valse la quarta candidatura agli Oscar. Subito dopo gir\u00f2 \"Freud, passioni segrete\" (1962), ancora diretto da John Huston, in cui interpret\u00f2 il padre della psicoanalisi.\nGli ultimi anni e la morte (1963-1966).\nNegli anni seguenti la vita di Clift si fece ancora pi\u00f9 difficile: i molteplici problemi di salute, la dipendenza dai farmaci e l'aggravarsi della depressione personale lo avevano reso un attore poco gradito a Hollywood, che riteneva la sua carriera praticamente finita. Non ricevendo pi\u00f9 scritture di suo gradimento, lavor\u00f2 principalmente in radio, recitando drammi teatrali con la sua celebre voce. Dopo quattro anni lontano dagli schermi, assenza che lo aveva ulteriormente avvilito, nel 1966 la sua amica di sempre Liz Taylor riusc\u00ec ad imporlo come suo co-protagonista per il film \"Riflessi in un occhio d'oro\", tratto da un torbido dramma di Carson McCullers. Per prepararsi al ritorno sul set dopo quattro anni di forzata inattivit\u00e0, accett\u00f2 una parte in un thriller spionistico a basso costo di produzione franco-tedesca, \"L'affare Goshenko\", diretto da Raoul L\u00e9vy, che rester\u00e0 il suo ultimo film ed uscir\u00e0 postumo.\nPoco prima di iniziare a girare \"Riflessi in un occhio d'oro\", Clift mor\u00ec improvvisamente nel suo appartamento di New York, il 23 luglio 1966, a causa di un attacco cardiaco, a 45 anni: la sua parte venne affidata a Marlon Brando.\nPremi e riconoscimenti.\nNel 1960, a Montgomery Clift \u00e8 stata dedicata una stella nell' Hollywood Walk of Fame, al n.6104 dell'Hollywood Boulevard. \nOmaggi e citazioni.\nIl gruppo punk The Clash ha reso omaggio all'attore con il brano \"The Right Profile\" (composto da Strummer e Jones), dal famoso album \"London Calling\" (1979).\nLa band new wave Random Hold ha inciso il brano \"Montgomery Clft\" (in cui si parla della presunta abitudine dell'attore di sedersi sui davanzali delle finestre dei grattacieli) nell'album Etceteraville (1980).\nAnche il gruppo americano dei R.E.M. gli ha dedicato una canzone: \"Monty got a raw deal\", dall'album \"Automatic for the People\" (1992).\nNel film \"Trainspotting\" (1996) si vede il protagonista, interpretato da Ewan McGregor, che legge una biografia di Montgomery Clift.\nNel 2015 \u00e8 stato annunciato che Matt Bomer avrebbe dovuto interpretare Clift in un film biografico per la HBO incentrato sulla sua amicizia con Elizabeth Taylor,ma il progetto \u00e8 attualmente sospeso.\nNel 2018 \u00e8 uscito \"Making Montgomery Clift\", un documentario diretto da suo nipote Robert Clift che rettifica molti luoghi comuni sulla vita dell'attore.\nNel film \"Zeroville\", di James Franco (2019), Montgomery Clift appare come personaggio, interpretato da Dave Franco. Nel film compaiono anche alcune scene tratte da \"Un posto al sole\"\".\"\nNel film \"As Long As I'm Famous\" di Bruce Reisman (2019), Montgomery Clift \u00e8 interpretato da Gavin Adams; il film racconta i retroscena della Hollywood degli anni Quaranta attraverso gli occhi di un giovane Sidney Lumet."}
{"id": "264265", "revid": "767487", "url": "https://it.wikipedia.org/wiki?curid=264265", "title": "Plesiochronous Digital Hierarchy", "text": "In telecomunicazioni la Plesiochronous Digital Hierarchy o PDH \u00e8 una tecnologia e un protocollo di rete di livello fisico usata nelle reti di telecomunicazione per trasmettere grosse quantit\u00e0 di dati multiplandole su una rete di trasporto digitale come le fibre ottiche o i sistemi radio a microonde. Per estensione le reti che implementano tale protocollo a livello fisico vengono dette reti PDH. La tecnologia \u00e8 uno standard ITU-T descritto dalle relative normative G.702, G.703, G.704, G.705 e G.706 per quanto riguarda le caratteristiche dei vari flussi e dalle normative comprese tra la G.731 e la G.755 per quanto riguarda le gerarchie e modalit\u00e0 di multiplazione.\nCaratteristiche.\nIl termine \"plesiocrona\" deriva dal greco \"pl\u0113sios\", che significa vicino, e \"chronos\", che significa tempo, e si riferisce al fatto che gli elementi delle reti PDH pur lavorando alla stessa frequenza di cifra nominale in realt\u00e0 non sono perfettamente sincroni tra loro a causa delle variazioni di frequenze dei diversi segnali di clock di sincronizzazione (\"cronosegnali\") utilizzati, differenza dovuta ad esempio a differenze di temperatura operanti sulla dinamica degli oscillatori che li generano. \nQuesta terminologia \u00e8 stata introdotta in seguito alla concezione e allo sviluppo delle tecnologie di trasmissione sincrone (SDH e SONET).\nLa tecnologia PDH consente dunque la trasmissione di dati i cui tassi (rate), pur avendo nominalmente lo stesso valore, sono suscettibili di subire lievi oscillazioni intorno al valore nominale. Per analogia, \u00e8 come se due orologi procedessero nominalmente alla stessa velocit\u00e0, ma, mancando qualsiasi collegamento di sincronizzazione tra i due, non \u00e8 possibile garantire che la loro sincronia non subisca oscillazioni nel tempo. Questa desincronizzazione ha implicazioni sui meccanismi di trasmissione stessi della rete PDH dovendo il protocollo PDH far fronte a tale problematica evitando perdita di informazioni per \"overflow\" sui dispositivi o al contrario trasferimento di informazione ridondante non appartenente al flusso originario (\"underrun\").\nImplementazione.\nIl protocollo/rete PDH definisce nel dettaglio le specifiche di trasmissione in termini di multiplazione, indipendentemente dalla capacit\u00e0 massima del canale supposta adeguata e/o superiore alla specifiche stesse, implementando una multiplazione a divisione di tempo per segnali digitali e a interlacciamento di bit (\"bit interleaving\"): il flusso multiplato viene cio\u00e8 costruito prendendo un bit alla volta da ciascun segnale tributario in ingresso (che hanno ciascuno un buffer dedicato in ingresso), grazie al campionamento operato da un cronosegnale di codifica/multiplazione, e sistemando i bit prodotti in sequenza ciascuno nel time slot relativo della trama del flusso aggregato in uscita. Tale operazione \u00e8 realizzata da un apparato chiamato multiplatore o multiplexer PDH.\nIn ricezione un cronosegnale (onda quadra) di decodifica/demultiplazione del flusso multiplato entrante, con frequenza di campionamento nominalmente sincrona con quella del cronosegnale di codifica/multiplazione in trasmissione, permetter\u00e0 tramite un'operazione inversa di decodifica/demultiplazione di estrarre dal flusso informativo aggregato i singoli bit di ciascun flusso tributario.\nIn un sistema plesiocrono, dato che ciascuno dei tributari in ingresso possiede una frequenza effettiva simile, ma non correlata a quella degli altri tributari, \u00e8 necessario per\u00f2 un meccanismo di compensazione per la sincronizzazione della frequenza dei flussi tributari entranti con quella del cronosegnale di multiplazione in trasmissione evitando fenomeni di \"buffer underrun\" cio\u00e8 di campionamento di codifica/multiplazione con frequenza maggiore rispetto alla frequenza di tali flussi di dati che genererebbe quindi bit ridondanti errati. In fase di trasmissione, quindi, il multiplatore inserisce degli slot aggiuntivi con bit non significativi per compensare l'anticipo o il ritardo di un bit utile rispetto alla frequenza nominale di multiplazione, in modo da rendere possibile la corretta decodifica in fase di ricezione. Tali slot vengono chiamati bit di giustificazione (\"justification\") o di riempimento (\"stuffing\"). In ricezione il demultiplatore riconoscer\u00e0 i bit non utili di riempimento grazie ad opportuni bit di segnalazione di giustificazione aggiuntivi trasmessi scartando il tutto. Nel caso invece di campionamento di codifica/multiplazione in trasmissione con frequenza minore della frequenza di interarrivo dei bit dei flussi tributari da multiplare cio\u00e8 quindi con perdita di bit (\"buffer overflow\") non \u00e8 possibile alcuna forma di compensazione, ma si dovr\u00e0 semplicemente evitare il verificarsi di tale situazione.\nSvantaggi.\nLo svantaggio principale di un protocollo/sistema PDH, nonch\u00e9 debolezza intrinseca, \u00e8 che per estrarre un singolo tributario da un flusso multiplato di gerarchia superiore \u00e8 necessario demultiplare l'intero flusso, compresi gli altri tributari (passanti), eseguendo un'operazione inversa a quella di multiplazione, dovendo poi rimultiplare di nuovo il tutto. Questa caratteristica limita notevolmente la flessibilit\u00e0 nelle configurazioni di rete ottenibili con questa tecnologia e comporta inoltre, per i tributari passanti, un tempo di ritardo aggiuntivo dovuto alle operazioni di demultiplazione e multiplazione.\nUn altro svantaggio dei sistemi PDH, soprattutto se confrontati con i sistemi SDH/SONET, consiste nella scarsit\u00e0 di informazioni di servizio aggiuntive (\"overhead\") disponibili per il monitoraggio in banda e per l'auto-protezione da guasti in tempo reale.\nInfine, un altro svantaggio \u00e8 che il sistema PDH non \u00e8 univoco ovunque, ma prevede tre standard differenti (europeo, statunitense e giapponese), che, pur condividendo lo stesso meccanismo di base, differiscono per alcuni dettagli di funzionamento e per le gerarchie di multiplazione (vedi tabella) che di fatto ne impediscono la interoperabilit\u00e0.\nI sistemi PDH sono oggi pressoch\u00e9 completamente sostituiti da sistemi sincroni SDH/SONET in tutte le reti di telecomunicazioni e sopravvivono solo nelle porzioni terminali delle reti.\nGerarchia PDH europea.\nLa trama PDH di base nello standard europeo (denominata E1) \u00e8 costituita da un flusso a 2,048 Mbit/s, strutturato in trentadue time slot da 64 kbit/s ciascuno (un flusso a 64 kbit/s corrisponde a un singolo canale telefonico). Di questi, trenta slot vengono usati per il trasporto dei dati mentre due sono utilizzati per trasmettere informazioni di servizio del sistema. L'esatto tasso (rate) dei dati \u00e8 controllato da un orologio interno all'apparato alla frequenza nominale di 2,048\u00a0MHz, corrispondente ai 2,048 Mbit/s risultanti. Esso per\u00f2 pu\u00f2 subire delle piccole variazioni dell'ordine di (+/-) 50ppm (parti per milione), per cui il flusso risultante, rispetto a un analogo flusso alla stessa velocit\u00e0 nominale ma generato da un altro multiplatore, presenta un tasso effettivo differente.\nI flussi a 2,048 Mbit/s cos\u00ec creati sono poi raggruppati in gruppi da quattro per creare un unico flusso ad 8,448 Mbit/s, che rappresenta il secondo livello della gerarchia europea (E2). Anche in questo caso la multiplazione \u00e8 di tipo \"bit interleaving\" e anche in questo caso le differenze di tasso effettivo tra i quattro flussi tributari vengono compensate tramite bit di giustificazione e di stuffing. A loro volta, quattro tributari a E2 possono essere multiplati per ottenere un flusso di terzo livello (E3) da 34,368 Mbit/s; quattro tributari E3 formano un flusso da 139,264 Mbit/s (E4) e quattro tributari da 140 Mbit/s formano un flusso da 564,992 Mbit/s. Nella pratica, oggi si usano solo flussi di tipo E1, E3 ed E4, che sono quelli pi\u00f9 adatti per essere trasportati nella gerarchia sincrona SDH. Gli altri tipi di flusso (E2, E5) sono di fatto obsoleti e non pi\u00f9 utilizzati se non in modo marginale in parti di rete molto vecchie.\nGerarchia PDH nordamericana.\nLa trama di base nello standard nordamericano (denominata T1 o DS1, \"Digital Stream\" di livello 1) \u00e8 costituita da un flusso a 1,544 Mbit/s, strutturato in ventiquattro time slot da 64 Kbit/s ciascuno, pari quindi a 24 canali telefonici vocali. Questa velocit\u00e0 \u00e8 il risultato di un dimensionamento sperimentale per una trasmissione ottimizzata lungo una bobina di rame di 2000 metri di lunghezza.\nI flussi a 1,544 Mbit/s vengono poi multiplati a gruppi di quattro a costituire il flusso gerarchico superiore, T2 o DS2, a 6,312 Mbit/s, pari a 96 canali. La gerarchia successiva (T3/DS3) \u00e8 costituita dalla multiplazione di sette tributari T2/DS2, per una bit rate equivalente pari a 44,736 Mbit/s. La gerarchia DS4 prevede la multiplazione di sei tributari T3/DS3, per una bit rate pari a 244,176 Mbit/s. La gerarchia finale DS5, infine, \u00e8 costituita dalla multiplazione di sessanta tributari T2/DS2, pari a 400,352 Mbit/s. Come nel caso del PDH europeo, i flussi utilizzati nella pratica sono i T1/DS1 e T3/DS3, tutti gli altri sono di fatto obsoleti.\nGerarchia PDH giapponese.\nAnche nello standard giapponese la trama base (J1) \u00e8 costituita da un flusso a 1,544 Mbit/s, strutturato in ventiquattro time slot da 64 Kbit/s ciascuno, pari a 24 canali telefonici vocal.\nI flussi a 1,544 Mbit/s vengono poi multiplati a gruppi di quattro a costituire il flusso gerarchico superiore, J2, a 6,312 Mbit/s, pari a 96 canali, come nello standard nordamericano. \u00c8 possibile anche una multiplazione a 7,786 Mbit/s pari a 120 canali. La gerarchia successiva (J3) a 32,064 Mbit/s \u00e8 costituita dalla multiplazione di cinque tributari J2 a 6,312 Mbit/s oppure di quattro tributari J2 a 7,768 Mbit/s. La gerarchia J4 prevede la multiplazione di tre tributari J3, per una bit rate pari a 97,728 Mbit/s. Infine, la gerarchia J5 si ottiene multiplando cinque tributari J4 e aggiungendo informazioni di servizio, per una bit rate complessiva di 565,148 Mbit/s, ossia alla stessa bit rate della gerarchia europea E5, con cui per\u00f2 non \u00e8 compatibile per via della diversa struttura della trama."}
{"id": "264266", "revid": "306856", "url": "https://it.wikipedia.org/wiki?curid=264266", "title": "Albert Thoralf Skolem", "text": "Biografia.\nNel 1905 entra nell'Universit\u00e0 di Kristiania, il nome di allora di Oslo, per studiare matematica, ma studia anche fisica, chimica, botanica e zoologia. Nel 1909 diventa assistente di Kristian Birkeland, fisico famoso per le sue esperienze su fenomeni simili all'aurora boreale. Nel 1913 supera un esame con una brillante dissertazione su algebra e logica, pur continuando a lavorare in fisica. Nel 1915 passa un semestre di studio a Gottinga.\nNel 1918 diventa docente di Matematica e prepara una tesi di dottorato sotto la supervisione di Axel Thue, che muore nel 1922, tre anni prima della presentazione della dissertazione. Dal 1930 lavora a Bergen in un istituto di ricerca che gli consente di lavorare con tranquillit\u00e0, ma in isolamento. Nel 1938 torna alla capitale, ora chiamata Oslo, per insegnare algebra e teoria dei numeri all'universit\u00e0. Nel 1957 si ha il suo pensionamento, ma egli continua a condurre produttive ricerche fino ai suoi ultimi giorni.\nLa produzione di Skolem \u00e8 molto ampia, ma egli ha lavorato piuttosto isolato e molte sue scoperte sono state trovate da altri indipendentemente. Egli si \u00e8 occupato di equazioni diofantee, di teoria dei reticoli distributivi, ma soprattutto di logica matematica. In questa area ha esteso il lavoro di Leopold L\u00f6wenheim. Ha dimostrato che una teoria basata sul calcolo dei predicati del primo ordine possiede un modello, questo \u00e8 numerabile, anche senza far uso dell'assioma della scelta ma servendosi del lemma di K\u00f6nig. Ha raffinato il sistema di assiomi di Zermelo.\nHa sviluppato la teoria delle funzioni ricorsive al fine di evitare i paradossi dell'infinito. Ha contribuito alla teoria dei numeri. Ha costruito un modello non standard dell'aritmetica. Ha pubblicato in norvegese quello che ora \u00e8 noto come teorema di Skolem-Noether prima che indipendentemente lo trovasse Emmy Noether."}
{"id": "264268", "revid": "1543377", "url": "https://it.wikipedia.org/wiki?curid=264268", "title": "Referer", "text": "Il referer (o HTTP referer) \u00e8 semplicemente l'URL di un elemento che conduce all'elemento corrente: ad esempio, il referer di una pagina HTML pu\u00f2 essere un'altra pagina HTML. In sostanza, esso rappresenta la fonte dalla quale un utente \u00e8 venuto a conoscenza di una pagina. Il referer \u00e8 parte integrante di una request HTTP inviata dal browser al webserver.\nUtilizzo.\nPer risalire al referer tramite JavaScript \u00e8 possibile utilizzare la variabile codice_1, mentre in PHP la variabile \u00e8 codice_2.\nMolti strumenti di gestione blog hanno al loro interno delle funzionalit\u00e0 relative alla raccolta, all'analisi ed al controllo dei referer, rendendo pubblici i risultati ottenuti; queste funzionalit\u00e0 sono state ideate originariamente al fine di \"restituire il favore\", ovvero di relinkare le pagine che hanno fornito un link alla pagina in questione: ultimamente queste funzionalit\u00e0 sono state pesantemente prese di mira dallo spam.\nReferer o referrer?\nLa parola originariamente riconosciuta come corretta \u00e8 \"referrer\". Tuttavia, a causa di errori di scrittura comuni, che hanno portato a togliere una \"erre\" dalla parola, venne in seguito riconosciuta come corretta anche la parola \"referer\". Questa versione della parola \u00e8 stata utilizzata nelle specifiche ufficiali dell'HTTP (il protocollo di comunicazione del World Wide Web). Essa, pertanto, \u00e8 diventata l'ortografia normale settoriale quando ci si riferisce ai referer del protocollo HTTP."}
{"id": "264270", "revid": "1305772", "url": "https://it.wikipedia.org/wiki?curid=264270", "title": "Ballata per un ferroviere", "text": "\"Ballata per un ferroviere\" \u00e8 un brano musicale scritto e inciso su un disco a 45 giri dal poeta e paroliere genovese Riccardo Mannerini, gi\u00e0 collaboratore di Fabrizio De Andr\u00e9.\nComposta nel 1970, la ballata fu incisa da Mannerini assieme al \"Gruppo 6\" di Genova.\nIl brano narra la vicenda umana - fino alla drammatica morte conseguente alla caduta da una finestra della questura di Milano, nella quale era trattenuto per accertamenti - del ferroviere e anarchico Giuseppe Pinelli, che fu al centro di un grave caso di cronaca italiana, ovvero l'attentato alla Banca Nazionale dell'Agricoltura avvenuto nel dicembre del 1969.\nPur consapevole di andare controcorrente, Mannerini affront\u00f2 il tema secondo una visione personale ma condivisa da molti, che presupponeva una morte di Pinelli non accidentale ma ugualmente neppure dovuta a suicidio. Il disco su Pinelli suscit\u00f2 grande interesse ed ebbe una grande eco sulla stampa nazionale.\nIl clima sociale in Italia nei primi anni settanta non consent\u00ec una pubblicizzazione dell'opera di Mannerini che rest\u00f2 a lungo misconosciuta. Il disco, stampato in poche decine di copie, ebbe una circolazione limitata, sebbene fosse stato distribuito in diversi negozi, e non fu trasmesso alla radio."}
{"id": "264274", "revid": "767487", "url": "https://it.wikipedia.org/wiki?curid=264274", "title": "Psicobiologia", "text": "La psicobiologia (il termine deriva dal greco \"psych\u00e9 (\u03c8\u03c5\u03c7\u03ae)\" = \"anima\", \"b\u00ecos (\u03b2\u03af\u03bf\u03c2)\" = \"vita\" e \"logos (\u03bb\u03cc\u03b3\u03bf\u03c2)\" = \"scienza\"), chiamata anche psicologia biologica, \u00e8 una branca delle neuroscienze che studia il \"comportamento\", ovvero l'insieme di tutte le attivit\u00e0 manifeste dell'organismo cos\u00ec come tutti i processi mentali (percezione, attenzione, memoria, apprendimento, emozioni), in relazione alle sue basi biologiche, strutture e processi corporei appartenenti in particolar modo al sistema nervoso.\nGli esperimenti degli psicobiologi vengono effettuati sia su animali che su esseri umani sani o con lesioni a carico del sistema nervoso. Soprattutto in quest'ultimo campo di indagine si sovrappone ad un'altra branca delle neuroscienze, la neuropsicologia, che studia solo il sistema nervoso centrale, \u00e8 molto pi\u00f9 influenzata dalla psicologia cognitiva ed opera ad un livello maggiormente macroscopico, focalizzandosi su estese aree del cervello.\nMetodi di ricerca.\nLa caratteristica distintiva di un esperimento di psicobiologia \u00e8 che la variabile indipendente dell'esperimento, o una variabile dipendente, \u00e8 biologica. In altre parole, o il sistema nervoso dell'organismo in esame \u00e8 permanentemente o temporaneamente alterato, oppure viene misurato un aspetto del sistema nervoso (di solito correlato a una variabile comportamentale).\nI principali metodi di ricerca in psicobiologia includono:"}
{"id": "264278", "revid": "14894", "url": "https://it.wikipedia.org/wiki?curid=264278", "title": "Avanguardie storiche", "text": ""}
{"id": "264280", "revid": "1543377", "url": "https://it.wikipedia.org/wiki?curid=264280", "title": "Partito Comunista di Kampuchea", "text": "Il Partito Comunista di Kampuchea, noto anche come Partito Comunista Khmer, fu un partito politico comunista cambogiano, fondato nel 1951. Un altro nome del partito era Angkar Padevat, letteralmente \"\"Organizzazione Rivoluzionaria\".\nEbbe origine dal Partito Comunista Indocinese, allorch\u00e9 nel dopoguerra questo si scisse nelle varie componenti nazionali, quella principale vietnamita, quella laotiana e quella cambogiana. Inizialmente si chiamava \"Partito Rivoluzionario del Popolo Khmer\"\" controllato e sovvenzionato dai comunisti vietnamiti. La componente interna dall'accento pi\u00f9 nazionalista che si organizz\u00f2 attorno a Pol Pot fu inizialmente minoritaria, tanto da riscrivere successivamente la propria storia, dichiarando che la nascita del partito risaliva al 1960.\nAllorch\u00e9 venne dichiarato illegale da Sihanouk, il partito pare contasse solo un centinaio di aderenti attivi che nel corso degli anni sessanta aumentarono a dismisura, venendo indicati dall'esterno come Khmer rossi. Il termine venne coniato da Norodom Sihanouk, che in realt\u00e0 l'aveva inizialmente usato per denominare in maniera generica tutti gli esponenti della sinistra.\nPass\u00f2 dalla clandestinit\u00e0 al riconoscimento ufficiale con l'instaurazione della Kampuchea Democratica, segnata dalla presa di Phnom Penh del 17 aprile 1975. Il governo di Pol Pot cess\u00f2 con l'intervento della Repubblica Socialista del Vietnam, la quale occup\u00f2 la capitale nel gennaio 1979. Il partito continu\u00f2 a controllare per anni diverse zone del paese, soprattutto quelle limitrofe alla Thailandia, venendo poi affiancato da due nuove formazioni anticomuniste: il Fronte di Liberazione Nazionale del Popolo Khmer e il Funcinpec dell'ex re di Cambogia Norodom Sihanouk. Ebbe fine formalmente nel 1981, quando si riorganizz\u00f2 nel Partito della Kampuchea Democratica, . Fece cos\u00ec parte del Governo di coalizione della Kampuchea Democratica, che occup\u00f2 il seggio della Cambogia all'ONU per diversi anni, godendo di ampio appoggio internazionale, dissolto dopo aver cambiato nome solo nel 1993.\nIl partito dei Khmer Rossi venne associato al genocidio avvenuto dopo la presa del potere nel 1975, che caus\u00f2 la morte di un numero imprecisato di persone attraverso carestie, lavori forzati ed esecuzioni sommarie. Fu uno dei regimi pi\u00f9 violenti del XX secolo, ad oggi il regime con la pi\u00f9 alta percentuale tra popolazione e numero di morti.\nFinora solo tre dei leader Khmer Rossi sono stati processati e condannati. Molti politici dirigenti, e soprattutto quelli pi\u00f9 implicati nelle esecuzioni sommarie verificatesi durante la loro breve dittatura, hanno beneficiato di un'amnistia ad hoc, approvata soprattutto per motivi politici e di ordine pubblico. \u00c8 probabile che alcuni gerarchi dei Khmer Rossi abbiano causato la morte del loro leader, Pol Pot, allo scopo di non consegnarlo vivo nelle mani del Tribunale penale internazionale, l'organismo sovranazionale deputato a giudicare i rei di crimini contro l'umanit\u00e0 e di genocidio.\nIl Comitato Centrale.\nA tale Comitato ci si riferiva con il termine, \"Kena Mocchhim\". I membri permanenti del Comitato Centrale dei Khmer Rossi furono, durante il periodo tra gli anni 1960 e la met\u00e0 degli anni 1990:\nIdeologia politica.\nL'ideologia dei Khmer Rossi fu il risultato della combinazione tra il maoismo e di un'idea anti-colonialista. Al potere, applicarono un programma molto radicale, che prevedeva l'isolamento da influenze straniere, la completa statalizzazione, l'abolizione delle banche, della finanza e del denaro, la messa fuorilegge di tutte le religioni, e la deportazione di tutte le persone in fattorie collettive. Inoltre il sistema giudiziario venne abolito, era proibito possedere oggetti di manifattura occidentale, pena la morte. Lo spostamento delle persone nelle campagne fu giustificato anche con il fatto che, a causa dei bombardamenti USA, la popolazione aveva sovraffollato le citt\u00e0, peggiorando la carestia.\nI Khmer Rossi giustificarono l'abolizione della moneta con il fatto che il denaro in Cambogia era da considerarsi come carta straccia, e che la misura provvisoria doveva fornire un aiuto a ripartire da zero, per poi ristabilire un'economia moderna.\nAd oggi la sua matrice politica, definita dalla maggior parte degli storici come una forma estremamente radicalizzata di maoismo, si ritiene sia dovuta all'alleanza con la Cina, per le profonde similitudini, almeno nei principi guida, tra la prassi politica di Pol Pot e i fatti storici, quali la Rivoluzione Culturale o il Grande balzo in avanti. In essa manca tuttavia, nella lettura marxista dello sviluppo storico, qualunque passaggio intermedio tra la societ\u00e0 pre-rivoluzionaria e quella giunta allo stadio finale del comunismo.\nNei fatti, si sa per certo che il Partito era lacerato da profonde divisioni ideologiche. Tre erano i gruppi in cui confluivano le diverse anime del movimento: quello nazionalista di Pol Pot, quello filo-cinese e quello filo-vietnamita. Furono le prime due correnti a prevalere, con un conseguente peggioramento dei rapporti con il Vietnam, che indusse quest'ultima nazione a invadere la Cambogia nel 1979, deponendo cos\u00ec il regime dei Khmer Rossi.\nStoria.\nNascita del partito.\nIl Partito Comunista Indocinese venne fondato nel 1931. Da tale organizzazione, nel 1951, nacque il Partito Comunista Cambogiano, anche se pi\u00f9 tardi il leader dei Khmer Rossi, Pol Pot, ha sostenuto che sia stato fondato solo nel 1960. Questo perch\u00e9, nel 1961 Pol Pot al rientro da Parigi aveva ordinato l'assassinio del segretario del partito in carica, sostituendolo. Agli inizi era comunque subordinato al Partito Comunista del Vietnam. Dagli anni 1960 in poi, i comunisti cambogiani condussero piccole insurrezioni lungo i confini vietnamiti e mantennero il supporto del Vietnam nella loro lotta contro gli Stati Uniti d'America. Nel 1967 una brutale repressione dell'esercito governativo contro attivisti comunisti e semplici sospetti spinse molti ad aderire all'organizzazione dei \"Khmer Lieu.\" Questa sar\u00e0 la base dell'esercito rivoluzionario che prender\u00e0 il potere al termine della Guerra del Vietnam.\nNegli anni 1970 il Partito prese il nome di Partito Comunista di Kampuchea, mentre negli anni 1980 e anni 1990 di Partito della Kampuchea Democratica, ma il nome comunemente usato era Khmer Rossi, coniato da Sihanouk negli anni 1950. I Khmer Rossi non si riconoscevano in questa denominazione: essi si chiamavano \"I Khmer prima dell'Anno zero\".\nAscesa al potere.\nNel 1970 Sihanouk venne deposto con un colpo di stato organizzato dal generale Lon Nol. In esilio a Pechino, il sovrano un\u00ec le proprie forze a quelle di Pol Pot, creando il FUNK. I Khmer Rossi poterono estendere il loro dominio, e, nel 1973, gran parte della Cambogia era sotto il loro controllo militare. Nei primi mesi del 1975 la capitale cambogiana era accerchiata dai guerriglieri comunisti, mentre l'esercito si era ridotto a controllare solamente i maggiori centri cittadini. Il 17 aprile 1975 Phnom Penh capitol\u00f2 e Lon Nol fugg\u00ec. La citt\u00e0 venne subito fatta evacuare e ben presto la stessa sorte tocc\u00f2 alle altre. Sihanouk era ormai un presidente senza potere, e, nel 1976 venne arrestato con l'accusa di voler restaurare la monarchia e di opporsi ai Khmer Rossi. Riusc\u00ec a fuggire a Taiwan scampando all'esecuzione.\nI Khmer Rossi al potere.\nI Khmer Rossi deportarono la popolazione nelle campagne forzandola a lavorare nelle \"fattorie comuni\": chi non produceva non mangiava. Furono aboliti ospedali, scuole, banche, moneta, le professioni \"borghesi\". Durante i loro quattro anni di potere, I Khmer costrinsero a lavorare, riducendo in carestia la popolazione, giustiziando gruppi di persone, uccidendo anche per reati minori. I cambogiani dovevano produrre 3 tonnellate di riso per ettaro. Prima della presa del potere dei Khmer Rossi la media era di 1 tonnellata. I Khmer Rossi costrinsero la popolazione a lavorare ininterrottamente per 12 ore senza fermarsi, privi di cibo e cure adeguate. Secondo alcuni resoconti vennero adottate medicine locali invece di quelle occidentali, adozione che fu la causa di numerosi decessi. Alcune testimonianze riportano che furono addirittura proibite le relazioni familiari e diversi membri di famiglie furono messi a morte solo per aver mantenuto qualche relazione tra di loro.\nLa lingua khmer ha un sistema completo di parole specifico tra membri di diverso stato sociale. Durante il potere dei Khmer Rossi queste usanze furono abbandonate. Le persone furono incoraggiate a chiamarsi \"\"amico\" o \"compagno\"\" e ad abbandonare i tradizionali sistemi per esprimere la devozione, come, per esempio, unire le mani. Il calendario tradizionale fu sostituito da uno nuovo che iniziava la storia da zero, dall'anno della rivoluzione. La lingua fu trasformata. I Khmer Rossi inventarono nuovi termini. Le persone dovevano \"forgiare\" caratteri rivoluzionari ed erano strumenti dell'\"Angkar\". Tale denominazione era adoperata dai Khmer Rossi per definire un misterioso ente politico supremo le cui caratteristiche, per intenderne la natura, potrebbero essere paragonate, \"mutatis mutandis\", a quelle del \"Grande Fratello\" del celebre romanzo \"1984\" di George Orwell. Agli abitanti delle zone sottoposte al governo dei Khmer Rossi veniva imposto di venerare in maniera fanatica e pseudo-religiosa tale onnipresente ma impalpabile entit\u00e0, infallibile depositaria della giustizia e responsabile della sua esecuzione della sorveglianza e della difesa del popolo cambogiano. Il suo significato \u00e8 quello di \"Organizzazione\", e, nel linguaggio imposto dai Khmer Rossi, avrebbe sostituito del tutto qualunque riferimento esplicito al Partito o ai suoi leader, i quali non venivano mai nominati direttamente, ma indicati come \"Fratelli\" e distinti tramite un numero cardinale. Anche i figli venivano sottratti ai genitori per avviarli ad un tipo di educazione dominata dal partito unico: a volte i peggiori guardiani dei campi di concentramento ed i pi\u00f9 fanatici delatori erano appunto bambini ed adolescenti. L'autorit\u00e0 patriarcale venne abolita, stabilendo l'assoluta eguaglianza dei coniugi, venendo severamente proibito ai genitori, o tutori, percuotere, anche lievemente, i figli, o le persone sottoposte alla loro vigilanza.\nUccisioni e torture.\nI Khmer Rossi arrestarono, torturarono e giustiziarono i sospetti di rapporti con governi stranieri al fine di minare lo stato. Vennero uccisi tutti i sospetti \"sabotatori\", tra cui molti intellettuali. I vietnamiti, i cristiani cambogiani, musulmani e monaci buddisti, la minoranza vietnamita e thailandese vennero brutalmente perseguitati. Dato che la Cina era rappresentata da un diplomatico che trattava con i Khmer Rossi, la comunit\u00e0 cinese non fu disturbata. Nessun paese straniero possedeva sedi diplomatiche nella Kampuchea Democratica, se non poche Nazioni comuniste. I Sovietici, rei di aver riconosciuto ufficialmente la Repubblica Khmer del deposto Lon Nol, furono cacciati all'indomani della presa del potere dei Khmer Rossi. Esempi di assassini e torture da parte de Khmer Rossi si possono osservare all'ex liceo di Phnom Penh, trasformato dai Khmer Rossi nel carcere S-21. Circa 200.000 persone passarono attraverso questi campi di concentramento fuori Phnom Penh come Choeung Ek, un campo dove molti furono giustiziati e sepolti in fosse comuni.\nIl numero esatto di persone che morirono a causa dei Khmer Rossi \u00e8 oggetto di un acceso dibattito. Secondo il governo vietnamita si sono stimati circa 3,3 milioni di morti. La CIA stim\u00f2 da 50.000 a 100.000 giustiziati, ma le esecuzioni rappresentarono solo una parte delle morti totali, molte delle quali dovute alla carestia. Il Dipartimento di Stato degli Stati Uniti e l'Universit\u00e0 di Yale parlarono di 1,2 e 1,7 milioni di morti rispettivamente. R. J. Rummel parl\u00f2 di 2 milioni di omicidi. Pol Pot fiss\u00f2 il numero a 800.000 morti, mentre Khieu Samphan ammise una cifra leggermente pi\u00f9 alta, un milione di morti. Le stime dei soli morti ammazzati variano da 300.000 a 1 milione. Nel 1972 la popolazione era di 7,1 milioni di persone. Se \u00e8 corretta la stima di Amnesty International di 1,4 milioni di morti, circa il 20% della popolazione mor\u00ec dal 1975 al 1979.\nCaduta dei Khmer Rossi.\nIl 22 dicembre 1978, dopo alcuni anni di scontri di frontiera e incursioni militari nel Vietnam, le truppe vietnamite invasero la Cambogia, il 7 gennaio 1979, occuparono Phnom Penh e deposero il regime dei Khmer Rossi. A dispetto della tradizionale paura cambogiana della dominazione vietnamita, gli invasori furono assistiti dalle defezioni degli attivisti Khmer Rossi, che formavano la base del governo. Nel regime di Pol Pot, infatti, da sempre convivevano a fatica due fazioni, una maggioritaria filocinese, ed una filovietnamita e filosovietica: furono appunto questi ultimi, per timore di esser epurati e giustiziati ad invocare l'aiuto \"fraterno\" del Vietnam. I Khmer Rossi si ritirarono a ovest e continuarono, per i successivi dieci anni a controllare l'area vicino alla Thailandia. Ufficiosamente protetti da elementi dell'esercito tailandese e finanziati da contrabbandieri di diamanti e legname.\nGli USA e le altre nazioni occidentali, insieme alla Cina, continuarono nelle votazioni ONU a chiamare \"Kampuchea Democratica\" il legittimo governo cambogiano nella loro disapprovazione dell'occupazione vietnamita e dell'instaurazione della Repubblica Popolare di Kampuchea, sostenuta dall'Unione Sovietica. La Cina lanci\u00f2 una punitiva invasione del nord Vietnam. Durante gli anni 1980 gli Stati Uniti dettero supporti militari e umanitari al repubblicano FLNPK e al realista ANS, tutti e due gruppi insurrezionali. I Khmer Rossi, guidati da Pol Pot e da molti militari dei tre gruppi ribelli, ricevettero molti aiuti dalla Cina e dall'esercito tailandese. Anche se dal 1980, l'est e il centro della Cambogia furono fermamente sotto il controllo vietnamita, la parte ovest del paese continu\u00f2, per tutti gli anni ottanta, ad essere un campo di battaglia, con milioni di mine sparse su tutto il territorio.\nNel 1985, Pol Pot lasci\u00f2 la guida dei Khmer Rossi a Khieu Samphan, ma continu\u00f2 a essere il loro capo effettivo. Dopo un decennio di inconcludente conflitto, nel 1991 tutte le fazioni politiche cambogiane sottoscrissero un trattato favore del disarmo e a successive elezioni. Ma nel 1992 i Khmer Rossi ripresero a combattere e l'anno dopo non riconobbero il risultato delle elezioni. Il 1996 fu testimone di una defezione di massa di circa met\u00e0 degli effettivi combattenti. Nel 1997 vi fu il processo e l'imprigionamento di Pol Pot e di altri Khmer Rossi. Pol Pot mor\u00ec nell'aprile 1998 e Khieu Samphan si arrese nel dicembre 1998. Il 29 dicembre 1998 i rimanenti leader Khmer Rossi contestarono i massacri degli anni settanta. Nel 1999 molti membri si arresero o vennero catturati. Ta Mok venne arrestato il 6 marzo e l'organizzazione smise effettivamente di esistere entro la fine dell'anno.\nPrima della presa del potere da parte dei Khmer Rossi, molti cambogiani avevano trovato aiuto in campi di rifugio stranieri. Ma coloro che non potevano fuggire dovettero lavorare nelle fattorie rurali fino all'intervento vietnamita. Molti cambogiani fuggirono in Thailandia, venendo ospitati in campi asilo come \"Kha-I-Dang\". Parecchi emigrarono in Stati Uniti, Australia, Francia o Canada.\nRecupero e processo.\nDal 1990 i cambogiani si ripresero demograficamente ed economicamente rispetto al passato, nonostante ferite psicologiche ancora aperte. Sebbene nelle scuole si insegni la storia delle atrocit\u00e0 dei Khmer Rossi, \u00e8 difficile fare i conti col passato. Nel 2005 la Cambogia aveva una popolazione molto giovane, per cui tre quarti di loro erano troppo giovani per ricordare gli anni della Kampuchea Democratica. Tale generazione conosce i Khmer Rossi solo attraverso i racconti dei genitori, dei parenti e degli adulti. Quando i vietnamiti sconfissero i Khmer Rossi, questi ultimo tentarono di distruggere i documenti che li inchiodavano alle responsabilit\u00e0 dei loro crimini a Tuol Sleng, dove erano raccolti. Comunque, furono recuperate 100.000 pagine di documentazione disponibili e da schedare. Altre 100.000 pagine sono rimaste nella residenza di Son Sen. Molti dei leader Khmer Rossi sopravvissuti vivono nell'area di Pailin o sono rimasti a lungo nascosti a Phnom Penh.\nNel 1997, il \"Khmer Rouge Trial Task Force\" progetta una struttura legale e giudiziaria in grado di processare i rimanenti leader per crimini di guerra, genocidio e crimini contro l'umanit\u00e0. L'insufficienza dei fondi e le complicit\u00e0 di chi aveva condiviso un triste passato compromisero il tentativo fin dall'inizio. In particolare, il governo cambogiano si era inizialmente impegnato a versare al Tribunale per il suo lavoro 13 milioni di dollari. In parecchie dichiarazioni pubbliche il governo ha per\u00f2 chiarito che, a causa delle difficolt\u00e0 economiche e altri impegni finanziari, avrebbe potuto permettere un versamento di solo 1,5 milioni di dollari. Pertanto il KRTTF, per finanziare il tribunale, si \u00e8 rivolto alla comunit\u00e0 internazionale per chiedere che il resto venga ottenuto attraverso donazioni. In un annuncio fatto a Phnom Penh del 7 ottobre 2005 il governo indiano ha dichiarato che verser\u00e0 un milione di dollari. Il Giappone ha dichiarato che il governo cambogiano, per pagare il tribunale, pu\u00f2 usare i fondi monetari giapponesi gi\u00e0 stati stanziati per progetti inerenti allo sviluppo, ma la Cambogia ha risposto che questi saranno utilizzati per scopi originari. Altri paesi hanno discusso se dare pi\u00f9 fondi, ma il lavoro del tribunale e dei suoi membri \u00e8 ancora in corso."}
{"id": "264282", "revid": "729019", "url": "https://it.wikipedia.org/wiki?curid=264282", "title": "The Criterion Collection", "text": "The Criterion Collection \u00e8 un'azienda il cui obiettivo \u00e8 pubblicare in home video film classici, o pi\u00f9 raramente film pi\u00f9 recenti, dopo averli restaurati e rimasterizzati, allegando degli extra su produzione o curiosit\u00e0 sul film.\nStoria.\nLa Criterion Collection fu fondata nel 1984 da Robert Stein, Aleen Stein (moglie di Robert) e Roger Smith. Nel 1985 gli Stein, William Becker e Jonathan B. Turell fondarono la Voyager Company. Voyager era una casa di sviluppo di CD-ROM multimediali. Tra il 1993 e il 2000 pubblic\u00f2 dei CD-ROM educativi. Durante quel periodo la Criterion Collection divent\u00f2 una divisione della Voyager. Nel marzo del 1994 la \"Verlagsgruppe Georg von Holtzbrinck GmbH\" acquist\u00f2 un 20% di Voyager per 6,7 milioni di dollari. Gli stessi quattro fondatori trattennero un 20% dalla somma.\nAlla fine degli anni novanta Voyager si sciolse. Nell'inverno del 1994 Aleen Stein divorzi\u00f2 da Robert Stein e lasci\u00f2 il posto di manager nella compagnia per aprire un'altra azienda di CD-ROM publishing, la Organa LLC, anche se si tenne il 20% di Voyager. Nell'inverno del 1997 Holtzbrinck vendette i 42 titoli di CD-ROM della Voyager, il nome stesso dell'azienda, il sito internet, e si associ\u00f2 con la Learn Technologies Interactive (LTI) LLC.\nA quel tempo i restanti fondatori, Aleen Stein, William Becker e Jonathan Turell presero il completo possesso di Criterion con 1/3 ciascuno; Turrel divent\u00f2 il CEO, e il figlio di Becker, Peter Beker, divent\u00f2 il presidente. Aleen Stein non ha pi\u00f9 un ruolo attivo all'interno ma continua ad avere 1/3 della compagnia.\nDal 2005 la distribuzione di tutti i DVD della Criterion \u00e8 passata alla Image Entertainment.\nContributi e impatto sul mercato.\nLa Criterion ha sperimentato l'utilizzo del formato originale dei film, anche quando divergeva da quello dei televisori standard. All'inizio questa novit\u00e0 and\u00f2 incontro alle rimostranze di chi non apprezzava la comparsa di \"bande nere\" sopra e sotto il film, ma ben presto fu considerata l'unica soluzione accettabile nel rispetto della qualit\u00e0 artistica del film. Il laserdisc Criterion del 1987 di \"Blade Runner\" di Ridley Scott fu il primo presentato in questo formato.\nI primi due laserdisc della Criterion usciti furono \"Quarto potere\" e \"King Kong\". In entrambi i casi Criterion introdusse il concetto di \"special edition\", nel quale il film viene accompagnato da una serie di materiali bonus come trailer, commenti audio del regista, documentari \"dietro-le-quinte\", finali alternativi, scene tagliate e altro ancora.\nCriterion ha distribuito edizioni definitive, e in alcuni casi uniche, di molti film come \"Fanny e Alexander\", \"Brazil\", \"Sal\u00f2 o le 120 giornate di Sodoma\" (fuori stampa), \"A Hard's Day Night\", \"Robinson Crusoe on Mars\", \"Giasone e gli Argonauti\" realizzati in collaborazione con le case di produzione che detengono i diritti. In alcuni casi i diritti di certi film sono stati acquisiti da altre societ\u00e0 che hanno chiesto il ritiro dal commercio delle rispettive edizioni Criterion.\nLa Criterion di solito seleziona film classici ma non sono mancati esempi di edizioni di film recenti appena usciti (come tutta la filmografia di Wes Anderson fino a \"Le avventure acquatiche di Steve Zissou\") o blockbusters hollywoodiani come \"Armageddon - Giudizio finale\" e \"The Rock\".\nFin dalle prime edizioni in laserdisc, la Criterion ha curato ogni aspetto del riversamento del film, sia audio che video, spesso provenienti da originali negativi restaurati. La colonna sonora rimasterizzata in 5.1 \u00e8 sempre nella lingua originale e i sottotitoli disponibili sono solo in inglese. Questa cura \u00e8 apprezzata dai registi che sono spesso favorevoli ad applicare al DVD un'etichetta \"Approvata dal regista\". Esemplare il caso di Terry Gilliam che \u00e8 arrivato a rimontare il suo \"Brazil\" in una edizione a 5 laserdisc, ultimamente pubblicata su 3 DVD; questa versione propone sul primo disco il film rimontato dal regista sulle sue idee originali, sul secondo i contenuti speciali e sul terzo l'edizione del film come \u00e8 uscita nelle sale, nella versione rimontata dalla Universal.\nNel 2004 Criterion ha realizzato in esclusiva per Amazon.com una DVD \"holiday gift set\" con un totale di 282 dischi al prezzo di circa 5.000 $. Non si tratta della collezione completa dei titoli Criterion pubblicati fino a quel tempo, in quanto molti sono fuori catalogo. Ma comunque si tratta del pi\u00f9 grosso e costoso \"cofanetto\" mai messo in vendita in un mercato consumer.\nA dicembre 2005 Criterion ha pubblicato pi\u00f9 di 300 titoli."}
{"id": "264284", "revid": "18361", "url": "https://it.wikipedia.org/wiki?curid=264284", "title": "Mario kart ds", "text": ""}
{"id": "264286", "revid": "767487", "url": "https://it.wikipedia.org/wiki?curid=264286", "title": "Regola della volata interna", "text": "La regola della volata interna (in inglese \"infield fly rule\") \u00e8 una regola del gioco del Baseball, utilizzata quando, in una situazione di 1\u00aa e 2\u00aa base o 1\u00aa, 2\u00aa e 3\u00aa base occupate da corridori e con meno di due eliminati, il battitore batte una palla spiovente (volata) che l'arbitro giudica di facile presa da parte di un difensore interno. La regola \u00e8 stata introdotta, sin dal 1895, per evitare condotte antisportive, in particolare la pratica che era in uso da parte degli interni di far cadere facili palle spioventi battute in campo interno, in modo che i corridori in base fossero costretti a spostarsi su quella che era diventata una battuta in campo valido, finendo spesso eliminati in un doppio o triplo gioco difensivo, in quanto si trovavano a portata del \"tag\" dei difensori.\nPertanto, su palle battute al volo in campo valido che possono essere prese al volo da un \u00abinterno con sforzo normale\u00bb, si applica la regola dell'\"Infield fly\", indipendentemente dal giocatore o dal luogo in cui termina la palla. Quindi, la regola si applica anche quando la palla, sia che finisca in campo interno che esterno, se la stessa poteva comunque essere presa da un \u00abinterno con sforzo normale\u00bb. Sono escluse le battute linea ed i tentativi di bunt. Ai fini di questa regola i difensori esterni che per particolari ragioni di difesa vengono schierati in campo interno, vengono considerati a tutti gli effetti degli interni, in quanto la regola valuta solo l'azione ordinaria in difesa di un interno, ovunque effettui la presa con sforzo ordinario.\nIn tali situazioni, appena la palla inizia a scendere dal punto pi\u00f9 alto raggiunto, l'Arbitro di casa base dichiara \"Infield fly, if fair\" (\"Volata interna, se valida\") se la volata \u00e8 vicina alle linee di foul, o se \u00e8 chiaro che la palla finisce in territorio valido, direttamente \"Infield fly, batter's out\" (\"Volata interna, battitore fuori\"), chiarendo a tutti in campo la situazione di gioco, e in particolare ai corridori sulle basi, che se vogliono avanzare dovranno partire dal cuscino dove si trovano al momento che la palla \u00e8 toccata dal guantone del difensore o caduta in terra.\nLa regola non si applica quando lo sforzo richiesto al difensore per raccogliere la palla al volo non \u00e8 \"ordinario\": ad esempio, se richiede un tuffo o una corsa molto veloce verso la palla o la palla finisce in territorio foul."}
{"id": "264288", "revid": "124073878", "url": "https://it.wikipedia.org/wiki?curid=264288", "title": "Riccardo Marasco", "text": "Conoscitore e reinventore della tradizione popolare non solo toscana, \u00e8 noto soprattutto per le canzoni sboccate e ironiche (\"L'alluvione\"; \"La lallera\"; \"La Teresina\"; \"La Wanda\"; \"Vassallo, cavallo, gallo\"); tuttavia nel suo repertorio si trovano anche canzoni popolari e canti religiosi.\nAnche nei contesti pi\u00f9 vicini al cabaret, Marasco rivela un amore per la storia della propria terra, come nel caso de \"L'ammucchiata\", una lunga descrizione di un'orgia a cui partecipano i pi\u00f9 grandi nomi del potere fiorentino e della cultura rinascimentale.\n\u00c8 nipote del pittore Antonio Marasco.\nBiografia.\nRiccardo Marasco nasce il 29 ottobre 1938 nel cuore di Firenze. A otto anni frequenta le prime lezioni di pianoforte con Bruna Venturini, a cui seguono quelle di chitarra con Giulio Giannini e Otello Mori e i seminari di musica antica di Andrea von Ramm. Gli anni sessanta segnano l'inizio della sua carriera artistica, divisa fin dal principio tra musica e teatro.\nDurante pi\u00f9 di quarant'anni Riccardo Marasco ha dato vita ad una forma di teatro musicale che ha toccato gli elementi pi\u00f9 disparati della musica italiana, dagli antichi canti popolari toscani del Quattrocento a quelli patriottici del periodo risorgimentale, passando per le laudi religiose dedicate a Maria Vergine. Marasco \u00e8 pure appassionato conoscitore e interprete dell'opera di Odoardo Spadaro, di cui \u00e8 considerato l'erede naturale. Tutto questo \u00e8 valso a Marasco dei riconoscimenti a livello nazionale, ma anche una serie di collaborazioni di prestigio, tra cui troviamo i nomi di Oreste Lionello, Domenico Modugno, Franco Graziosi.\n\u00c8 sepolto nel Cimitero delle Porte Sante in Firenze. \nMusica.\nL'album d'esordio, dal titolo \"Firenze sboccata\" \u00e8 datato 1969 e nasce dalle registrazioni dall'omonimo spettacolo presentato al Teatro degli Artigianelli di Firenze lo stesso anno. Nel 1972 esce il suo secondo LP \"Recital di canzoni\" (pi\u00f9 noto in seguito come \"Il Porcellino\") che lo proietta come il nuovo \"chansonnier\" fiorentino tra musica e cabaret. L'anno 1974 \u00e8 quello del suo terzo album dal titolo \"Canti popolari toscani\" seguito dal quarto album del 1975 \"Un po' di Toscana vera\".\nL'anno successivo incide il quinto album intitolato \"L'ammucchiata\", che segna il ritorno di un Marasco irriverente con una satira fanta-storica sui costumi della Firenze rinascimentale. Nel 1977 pubblica il suo primo libro, accompagnato da una musicassetta, \"Chi cerca trova. Vita e canti di Toscana\". Ispirato dal Campionato mondiale di calcio di quell'anno, nel 1982 esce \"Al\u00e9 Viola\", descrizione ironica del mondo del calcio e della tifoseria viola. Nel 1985 pubblica \"Vecchia Toscana\", raccolta di antichi canti popolari ancora inediti. Il 1989 \u00e8 l'anno della celebre \"Firenze bottegaia\" che viene inserita nel suo ottavo LP \"Ma Firenze\u2026 la cognoschi?\". Nel 1990 viene pubblicato \"70 mi da tanto fo 90\", riedizione su CD dei suoi sei maggiori successi discografici. Nel 1997 torna al lavoro per \"\u2026 Pace non pi\u00f9 guerra!\", raccolta di canti natalizi della tradizione popolare italiana dal 1200 al 1700 interpretati insieme al gruppo \"Musici di Acanto\". Nel 2005 presenta al \"Teatro Puccini\" di Firenze il suo lavoro \"Bacione a Firenze. Riccardo Marasco canta Spadaro,\" mentre nel 2011 incider\u00e0 il suo ultimo disco intitolato \"La mia Toscana.\"\nTeatro.\nMarasco porta in scena, prima nei teatri fiorentini e poi in quelli romani e milanesi, la sua poliedrica essenza di cantastorie, cabarettista, musicista, comprimendola in un unico momento artistico. \nGli innumerevoli spettacoli teatrali del cantautore toscano possono essere considerati a partire dalle loro tematiche: il Marasco-ricercatore mette in scena una serie di recital che hanno l'obiettivo di riportare in vita il repertorio musicale italiano, dal Medioevo a oggi; tra questi spettacoli vanno citati \"Musica proibita\", storia della serenata nei secoli, in scena al Teatro del Rond\u00f2 di Bacco di Firenze sul finire degli anni sessanta; il teatro \"Romano La Scaletta\" fa da sfondo a \"Arie di corte e di cortile\", spettacolo di canti medioevali e rinascimentali del 1986; al Piccolo Teatro di Milano invece, Marasco presenta a fianco di Franco Graziosi un recital di liriche rinascimentali e barocche dal titolo \"Amor che a nullo amato amar perdona\" nel 1991; un altro spettacolo degno di nota \u00e8 poi quello che apre la stagione teatrale 96-97 al Teatro di Rifredi di Firenze dal titolo \"Dal cupolone ho visto il Vesuvio\", raffronto tra due culture musicali molto diverse come quella fiorentina e quella partenopea e ultimo, in ordine temporale, il recital \"Libert\u00e0 va cercando\u2026\" che riporta alla luce i canti patriottici del periodo risorgimentale.\nUn altro filone del teatro di Marasco \u00e8 quello che racchiude tutti gli omaggi all'opera di Odoardo Spadaro: in due spettacoli del 1995, il primo al Teatro Eliseo di Roma, il secondo al Teatro Verdi di Firenze arricchito da un'orchestra sinfonica di trenta elementi e da una scenografia di rara bellezza. \nMarasco ha anche l'animo del cabarettista impertinente e sfrontato. Da queste premesse nascono recital come \"Firenze sboccata\" del 1969, \"Mali detti toscani\" nel 1979, \"Canti erotici e carnascialeschi\" nel 1986. Il legame con la sua citt\u00e0 \u00e8 profondo e spesso la cornice delle piazze pi\u00f9 suggestive di Firenze diventa quasi necessaria per la piena riuscita delle sue esibizioni, una serie di spettacoli dal titolo \"L'Arno canta\", durante i quali Marasco si esibisce su un antico barcone da renaioli, insieme al suo fedele collaboratore Silvio Trotta, mentre il pubblico segue lo spettacolo dalle rive e dai ponti. Marasco compie anche un tour attraverso le province toscane intitolato \"Un giullare in piazza\" che si conclude in Piazza della Signoria dove Marasco canta dalla Loggia dei Lanzi.\nAltro.\nAgli inizi degli anni settanta una lunga tourn\u00e9e in Australia lo vede partecipare a diverse rubriche televisive e radiofoniche, in una delle quali si trova a fianco del popolare comico statunitense Jerry Lewis. Nel 1988 si ritrova alla corte del regista Jonathan Ripley per inserire alcune delle sue interpretazioni di antichi canti toscani nel film \"Spirit\".\nNel 1992 partecipa al film Caino e Caino di Alessandro Benvenuti. Due anni dopo \u00e8 tra i rappresentanti dell'Italia negli Stati Uniti durante l'Italian National Day di Filadelfia, proseguendo verso Pittsburgh e San Diego con una serie di concerti. La successiva visita di Marasco in territorio americano \u00e8 datata 1998 quando vola a San Francisco per l'Adif (Amici d'Italia Foundation) in occasione del gal\u00e0 annuale dell'associazione a sostegno della diffusione della cultura italiana. Una delle tourn\u00e9e pi\u00f9 importanti della sua carriera \u00e8 sicuramente quella in Giappone, paese in cui Marasco torna due volte. La prima nel 1995 quando si esibisce durante il Festival Internazionale \"Hello Gifu\u00a0\u2013 Hello World '95\" come rappresentante artistico della vocalit\u00e0 italiana rinascimentale in una rassegna al Nagaragawa Convention Center di Gifu; la seconda visita \u00e8 del 2004 in occasione del 25\u00ba anniversario del Patto di Amicizia che lega Firenze e Gifu, in cui Marasco si esibisce in veste di \"ambasciatore culturale della Citt\u00e0 di Firenze\".\nRiccardo Marasco ha accompagnato la fase conclusiva del rito di nozze di Courtney Ross, proprietaria della Warner Bros., tenutosi a Firenze nel maggio 2000, esibendosi accanto a Patti Austin, Andrea Bocelli e con la partecipazione straordinaria di Steven Spielberg nella veste di testimone di nozze. Vanno citate anche una serie di partecipazioni alla Bussola di Sergio Bernardini a Le Focette, Marina di Pietrasanta, alternandosi in calendario con artisti come Ginger Rogers, Charles Aznavour, Ornella Vanoni, Gabriella Ferri, Domenico Modugno, Pino Caruso, Tina Turner.\nPremi e riconoscimenti.\nNel 1974 riceve il \"Perseo d'oro\" per lo spettacolo con cui viene definito \"il nuovo Odoardo Spadaro\", cui segue nel 1994 il \"Fiorino d'oro\" \"\u2026 per aver dato con il suo impegno e la sua voce nuova vita e diffusione alla cultura e allo spirito del popolo fiorentino\".\nNel 2003 riceve il \"Premio Valentino Giannotti\" consegnato a Marasco dal Lions Club Firenze con la seguente motivazione: \"\u2026 per aver fatto conoscere e riscoprire, in modo eccelso, a Firenze, in Italia e nel mondo, la lunga vicenda delle parole cantate, espressione viva dell'identit\u00e0 di un popolo, ricco per antica civilt\u00e0. In quaranta anni di indefesso impegno di ricerca, di selezione, di poesia, di canto, ha rappresentato la voce antica e nuova di Firenze e della Toscana coinvolgendo i suoi concittadini nella passione per quanto, dal tredicesimo secolo ad oggi, nelle osterie e nelle campagne, nelle logge e nei giardini di delizia, l'animo umano ha espresso con un'arte popolare, unica per bellezza e veracit\u00e0.\"\nIl 18 dicembre 2017 viene intitolata all'artista la terrazza sull'Arno antistante piazza Poggi a Firenze. A scoprire la targa, il sindaco Dario Nardella, insieme all'assessore alla toponomastica Andrea Vannucci e ai familiari di Marasco, tra i quali la vedova Virginia."}
{"id": "264290", "revid": "9", "url": "https://it.wikipedia.org/wiki?curid=264290", "title": "Gun, With Occasional Music", "text": ""}
{"id": "264291", "revid": "1873017", "url": "https://it.wikipedia.org/wiki?curid=264291", "title": "Heian Yondan", "text": "L'Heian Yondan \u00e8 il quarto dei cinque kata \"Heian\" (i cui ideogrammi stanno a significare \"Pace e tranquillit\u00e0\") dello stile Shotokan. Originariamente tutti i kata Heian si chiamavano Pinan. Significa \"pace e tranquillit\u00e0 del quarto livello\"."}
{"id": "264318", "revid": "729019", "url": "https://it.wikipedia.org/wiki?curid=264318", "title": "Glavnoe razvedyvatel'noe upravlenie", "text": "Il Glavnoe razvedyvatel'noe upravlenie () o GRU \"GP\", traducibile in italiano come Direttorato principale per l'informazione, \u00e8 il servizio informazioni delle Forze armate russe (e, fino al 1991, sovietiche) che - a differenza del KGB, il quale svolge anche compiti di guardia di frontiera terrestre e marittima e ha le uniformi dell'esercito - dipende dallo Stato Maggiore delle Forze armate (Stavka).\nIl nome completo \u00e8 GRU GSh (GRU GenShtaba, che vuol dire \"GRU dello Stato Maggiore Generale\"). Il GRU \u00e8 stato fondato nel 1918 da Lenin e divide i compiti tra tutte le varie intelligence. Possiede sedi operative in tutto il mondo, grazie a stazioni SIGINT (signal intelligence), dalla Lourdes (Cuba), e attraverso i paesi dell'ex blocco sovietico.\nIl GRU era totalmente indipendente dagli altri maggiori centri di potere dell'Unione Sovietica, i pi\u00f9 famosi dei quali erano il PCUS e il KGB. Quando cre\u00f2 il GRU, Lenin ordin\u00f2 al \u010ceka (predecessore del KGB) di non interferire nelle operazioni del GRU. .\nL'esistenza del GRU non era conosciuta durante l'era sovietica. Inizia a diventare largamente conosciuta in Russia, e nel resto dell'oriente fuori dai limitati confini dei membri dell'intelligence, durante la perestrojka, in parte grazie agli scritti di Viktor Suvorov (pseudonimo di Vladimir Rezun), un agente del GRU che ha defezionato in Gran Bretagna nel 1978, e scrive sulle sue esperienze nelle milizie sovietiche e nei servizi segreti. Secondo Suvorov, ciascun segretario generale del partito comunista non poteva entrare nel quartier generale del GRU senza essere perquisito.\nIl GRU rimane oggi una parte molto importante dei servizi di intelligence della Federazione Russa, specialmente per il motivo che non si \u00e8 mai diviso come invece ha fatto il KGB. Nella sua suddivisione in FSB e SVR (Servizio d'Intelligence Estero) il KGB si \u00e8 drasticamente ridotto.\nSecondo la Federazione degli Scienziati Americani: \"\"...Anche se talvolta paragonato all'Agenzia di Intelligence della Difesa statunitense, le sue attivit\u00e0 sommano quasi tutte quelle svolte dall'insieme delle agenzie militari di intelligence statunitensi, e da altre organizzazioni nazionali. Il GRU raccoglie informazioni attraverso attach\u00e9 militari e agenti esterni (HUMINT, \"HUMan INTelligence\"). Inoltre mantiene una significativa capacit\u00e0 di \"signals intelligence\" (SIGINT) e di ricognizione satellitare e fotografica (IMINT)\"\".\nNel 2002, Bill Powell scrive \"Treason\" (Tradimento), un resoconto delle esperienze del colonnello del GRU Vja\u010deslav Baranov. Baranov era stato reclutato dalla CIA, ma fu tradito da una talpa o dell'FBI o della CIA e ha trascorso cinque anni in prigione prima di essere scarcerato. L'identit\u00e0 della talpa \u00e8 rimasta sconosciuta fino a oggi, sebbene si sia sospettato che la talpa fosse Robert Hanssen.\nStruttura.\nLa struttura interna del GRU \u00e8 rimasta praticamente la stessa dei tempi dell'URSS. Risulta organizzato in Direttorati, Direzioni e Sezioni, che sono responsabili delle varie attivit\u00e0 di intelligence e dei relativi compiti di supporto.\nIl GRU dipende direttamente dallo Stato maggiore delle Vooru\u017e\u00ebnnye sily rossijskoj federacii.\nIl primo vicedirettore.\nIl primo vicedirettore \u00e8 una carica molto importante, retta da un colonnello generale. Questo ha funzioni vicarie, ed in particolare sovrintende a tutte le funzioni di tipo operativo di raccolta ed elaborazione di informazioni. Da tale incarico dipendono quattro Direzioni, oltre ad un certo numero di Direttorati.\nIl 6\u00ba direttorato.\nIl 6\u00ba direttorato \u00e8 sotto il comando di un tenente generale. Le sue attivit\u00e0 riguardano principalmente l'intelligence elettronica (ELINT), oltre che la raccolta di informazioni nelle ambasciate degli Stati stranieri. La rete ELINT sarebbe basata principalmente su satelliti del tipo Tselina D e Tselina 2. Tale Direttorato include:\nIn dettaglio, i satelliti utilizzati dalla Marina sono controllati dal GRU, ma gestiti dal Direttorato dell'Intelligence navale dello Stato Maggiore della Marina. Vi sono due sistemi, sottoposti alla stessa catena di comando:\nIl servizio informazioni.\nL'attivit\u00e0 di elaborazione delle informazioni \u00e8 svolta dagli altri Direttorati, sotto la guida di un colonnello generale.\nAltri organi.\nVi sono poi una serie di Dipartimenti, Sezioni e Direttorati che si occupano di tutta la parte burocratico-amministrativa e tecnica, nonch\u00e9 della fornitura di servizi generici necessari al funzionamento del GRU.\nInterferenze elettorali.\nIl 29 dicembre 2016, la Casa Bianca ha sanzionato nove enti e individui, compresi il GRU e l'FSB, per le loro presunte attivit\u00e0 di turbamento e diffusione di disinformazione durante le elezioni presidenziali degli Stati Uniti d'America. Inoltre, il Dipartimento di Stato degli Stati Uniti ha anche dichiarato 35 diplomatici e funzionari russi \"persona non grata\" e ha negato ai funzionari governativi russi l'accesso a due impianti di propriet\u00e0 russa a Maryland e New York. Il 13 luglio 2018, \u00e8 stato emesso un atto d'accusa nei confronti di diversi collaboratori del GRU. L'unit\u00e0 GRU 26165 e l'unit\u00e0 74455 sono state accusate di essere dietro il sito web DCLeaks e sono state incriminate per aver ottenuto l'accesso e per la distribuzione di informazioni da dati relativi a circa 500.000 elettori da un sito web del consiglio elettorale statale, nonch\u00e9 agli account di posta elettronica di John Podesta, di Hillary Clinton, dei volontari e gli impiegati della campagna presidenziale degli Stati Uniti di Hillary Clinton, del Democratic Congressional Campaign Committee e del Comitato nazionale democratico. Secondo le informazioni trapelate da Reality Winner, il GRU ha tentato di violare il produttore della macchina elettorale VR Systems, cos\u00ec come i funzionari elettorali locali.\nNel luglio 2018 il vice procuratore generale Rod Rosenstein ha annunciato un atto d'accusa pronunciato da un gran giur\u00ec che ha accusato dodici ufficiali del GRU di aver cospirato per interferire nelle elezioni del 2016.\nSecondo il vicepresidente di Microsoft Tom Burt, un gruppo gestito dal GRU chiamato Strontium (noto anche come APT28, Sofacy, Pawn Strorm e Fancy Bear) \u00e8 stato impegnato in attacchi di spear phishing contro almeno tre campagne nelle elezioni parlamentari negli Stati Uniti d'America del 2018.\nRiferimenti nella cultura di massa.\nIl GRU viene menzionato nel film \"Caccia a Ottobre Rosso\" dall'Ufficiale politico del sottomarino che ha dato il nome al film. \"E poi, se a bordo ci fossero agenti del KGB o del GRU io sarei l'ultimo a saperlo.\" risponde l'ufficiale politico al comandante del battello, quando questi gli chiede polemicamente quante spie i servizi segreti sovietici avessero caricato a bordo della sua nave.\nNel videogame \"World in Conflict\" si sente parlare della GRU da parte del comandante sovietico nello stato di Washington, e questi esprime sempre sfiducia nei confronti del GRU e ne critica la scarsa attendibilit\u00e0. Si trova anche nel videogioco Battlefield 3, dove si impersoner\u00e0 un agente del GRU.\nIl GRU viene citato numerose volte all'interno del libro \"La ragazza che giocava con il fuoco\" dello scrittore svedese Stieg Larsson, in cui Alexander Zalachenko, padre della protagonista, \u00e8 un ex-agente segreto russo del GRU in seguito rifugiatosi in Svezia.\nIn \"\" vediamo un giovane Revolver Ocelot che fa parte della GRU col suo plotone."}
{"id": "264319", "revid": "14214", "url": "https://it.wikipedia.org/wiki?curid=264319", "title": "McLibel", "text": ""}
{"id": "264320", "revid": "122932872", "url": "https://it.wikipedia.org/wiki?curid=264320", "title": "Panfilo", "text": "Con il termine p\u00e0nfilo o yacht (: ) vengono indicate nell'uso comune unit\u00e0 da diporto di varie dimensioni e peso, aventi alloggi confortevoli e, spesso, allestimenti eleganti. Non esiste tuttavia una precisa individuazione nella normativa ufficiale.\nLa parola \"yacht\" deriva dall'olandese \"jacht\", che significa \"caccia\". Nelle marine militari nordiche del XVII secolo, questo tipo di unit\u00e0 leggera e veloce aveva funzioni sia esplorative sia di trasporto.\nLe aziende produttrici hanno l'obiettivo di rendere questi tipi di imbarcazione molto veloci, leggeri e maneggevoli. Il fatturato della produzione italiana in questo settore ammonta a fine 2012 a circa 2,7-2,8 miliardi di euro.\nStoria.\nLa data di nascita dello \"yacht\" viene fatta risalire al regno di Carlo II d'Inghilterra, quando la necessit\u00e0 di percorrere correnti impetuose, come canali e fiumi con il loro estuario, e il costante terrore dei pirati, che difficilmente si sarebbero spinti in quei bracci di mare cos\u00ec insidiosi, stimol\u00f2 lo studio e la costruzione di imbarcazioni veloci e maneggevoli a fondo quasi piatto. Queste imbarcazioni erano munite di due derive laterali, indispensabili per bilanciare la spinta del vento al traverso sulle vele ed evitare lo scarrocciamento, e vennero utilizzate dalla Marina Olandese per perseguire pirati e trasgressori in tutte le acque poco profonde dei Paesi Bassi.\nNel 1660, dopo la morte di Cromwell, il re Carlo II d'Inghilterra in un pubblico discorso lod\u00f2 le qualit\u00e0 dello \"jaght\" con il quale aveva fatto ritorno in patria dopo il lungo esilio nei Paesi Bassi, esprimendo il desiderio di commissionare la costruzione di una di queste imbarcazioni per navigare il Tamigi. Per ingraziarsi il nuovo re, le alte cariche olandesi provvidero immediatamente a recapitargliene una del tutto identica a quelle utilizzate durante il suo esilio. Chiamato \"Mary\" in onore della sorella del re, lo yacht era governato da poco pi\u00f9 di 20 uomini, lungo poco pi\u00f9 di 16 metri e armato con 10 cannoni. Durante il suo regno, Carlo commission\u00f2 24 yacht reali, costituendo la prima flotta da diporto della storia. Data l'esclusivit\u00e0 di questa imbarcazione e la crescente competitivit\u00e0, il famoso maestro d'ascia Christopher Pett costru\u00ec, sempre per il re, il \"Catherine\", mentre Peter Pett var\u00f2 \"Anne\" per il fratello del re, duca di York.\nInizialmente i panfili erano un privilegio dell'aristocrazia. Fra i nobili italiani possessori di panfilo ricordiamo Ippolito Pindemonte che corse \"l'ampio regno de' venti\" fra Sicilia, Malta e Grecia sulla sua barca a vela nel 1776.\nTuttavia, se in Europa i panfili rimanevano un lusso quasi esclusivamente nobiliare, negli Stati Uniti d'America i milionari iniziarono a costruirsi panfili paragonabili a quelli dell'aristocrazia europea. Fra i primi \"yacht\" americani ci fu il \"Cleopatra's Barge\", varato nel 1816 a Salem, Massachusetts per George Crowininshield jr..\nLa diffusione degli \"yacht\" fra l'aristocrazia fece nascere la voglia di competizione e nacquero cos\u00ec le prime regate, fra cui la settimana di Cowes che si tiene dal 1826.\nNei primi decenni dell'Ottocento nacquero anche gli \"yacht club\", in particolare il Royal Yacht Squadron (1815) e il New York Yacht Club (1844). In Italia, il primo yacht club nacque a Genova, nel 1879, per iniziativa di un gruppo di appassionati capeggiati da Augusto Vittorio Vecchi.\nDa allora, passando dai grandi yacht a vapore con scafo di ferro ad oggi, la forma dello scafo, l'attrezzatura, i mezzi di propulsione e i materiali di costruzione hanno subito grandi cambiamenti, soprattutto a seconda del tipo di impiego. L'introduzione del vapore, ad esempio, determin\u00f2 la distinzione fra panfili di lusso (che da allora saranno a motore termico) e panfili da regata (che naturalmente rimarranno a vela).\nUno dei primi panfili privati a vapore fu il \"North Star I\" di Cornelius Vanderbilt, costruito nel 1853 a New York. Esso misurava 82 metri e teneva una velocit\u00e0 media di 13 nodi..\nJames Gordon Bennett jr. si costru\u00ec due panfili di un lusso sfrenato: il \"Namouna\" nel 1882 e poi il \"piroscafo Lysistrata\" nel 1900. Quest'ultimo aveva una linea slanciata molto elegante ed era lungo ben 96 metri. A bordo c'era un bagno turco e la stalla per la mucca che forniva latte fresco tutti i giorni.\nUn altro magnate che ostentava la propria ricchezza attraverso i panfili fu John Pierpont Morgan, che possedette tre \"yachts\" successivamente, tutti chiamati \"Corsair\", e sempre pi\u00f9 grandi. L'ultimo, il \"Corsair III\", era stato costruito nel 1898 ed era un battello a vapore di 93 metri, che raggiungeva i 19 nodi.\nIl panfilo privato pi\u00f9 sontuoso della \"Belle \u00c9poque\" per\u00f2 \u00e8 considerato il \"Margarita\" del banchiere Anthony Joseph Drexel, costruito nel 1900 e che misurava cento metri di lunghezza. Questa nave aveva ogni comodit\u00e0: riscaldamento a vapore; un sistema di ventilazione forzata; gruppi elettrogeni per alimentare le 800 lampadine di bordo ed una macchina per produrre 550 chili di ghiaccio al giorno.\nDopo la prima guerra mondiale si pass\u00f2 dal motore a vapore a quello diesel. Fra i primi panfili a montare il nuovo tipo di propulsori ci fu l\"Ara\" di William Kissam Vanderbilt, convertito a Diesel nel 1922.\nNel 1931 il \"Savarona III\" dell'ereditiera Emily Roebling Cadwalader era il pi\u00f9 grande panfilo privato mai costruito: misurava 125 metri e raggiungeva i 17 nodi. Dopo alcuni anni, tuttavia, la proprietaria lo cedette al governo turco ed \u00e8 tuttora il panfilo presidenziale di quel paese.\nIn effetti, a causa della Grande depressione e poi delle distruzioni conseguenti la seconda guerra mondiale, ostentare la propria ricchezza era divenuto inopportuno e controproducente. Perci\u00f2 per alcuni decenni non vennero pi\u00f9 costruite imbarcazioni \"faraoniche\".\n\u00c8 esemplare in questo senso che il pi\u00f9 famoso panfilo degli anni sessanta e settanta, il \"Christina O\" di Aristotele Onassis, fosse un residuato bellico canadese riconvertito.\nNel 1979 i cantieri Benetti di Viareggio vararono il \"Nabila\" per il petroliere saudita Adnan Khashoggi: si trattava di un panfilo rivoluzionario che apr\u00ec l'era dei moderni \"megayachts\".\nClassificazione.\nLa classificazione delle imbarcazioni viene effettuata principalmente a seconda della lunghezza secondo le norme UNI EN ISO 8666. \nIn particolare, si parla di imbarcazione da diporto quando questa viene utilizzata esclusivamente per scopi ricreativi o eventi sportivi, ma non per fini di lucro; \u00e8 questo il caso degli yacht. Nella classificazione del Registro italiano navale ne vengono indicate tre tipologie principali: Motor Yacht (imbarcazione a motore), Vela e Motor Sailer (avente sia motore che vela). \nLa forma delle carene varia a seconda che si tratti di imbarcazioni da corsa, le quali vengono appositamente progettate per una maggiore velocit\u00e0, oppure di barche da crociera, in cui prevale soprattutto la qualit\u00e0 dei materiali utilizzati.\nMateriali di costruzione.\nFino al 1950 la quasi totalit\u00e0 degli yacht era costruita con materiali in legno o acciaio per gli scafi pi\u00f9 grandi; la scelta dei materiali \u00e8 poi diventata molto pi\u00f9 ampia. Oggi, essendo la leggerezza un fattore fondamentale, le imbarcazioni di questo tipo vengono solitamente costruite in materiale composito fino a una lunghezza massima di circa 50mt, oltre i quali si prediligono materiali metallici.\nI materiali utilizzati oggi sono:\nMateriali compositi.\nVengono definiti compositi tutti quei materiali di natura non omogenea all'interno dei quali \u00e8 possibile individuare due elementi fondamentali: le fibre, che rappresentano la parte strutturale, e le resine, che garantiscono la coesione tra i vari strati.\nFibre.\nLe fibre pi\u00f9 utilizzate per la produzione degli yacht sono la fibra di vetro, la fibra di kevlar e la fibra di carbonio, che, a seconda della diversa disposizione e del diverso metodo di tessitura, presentano caratteristiche differenti:\nResine.\nLe resine possono presentare varie viscosit\u00e0 a seconda del tipo di lavorazione e al tipo di catalizzazione che permette di raggiungere il giusto grado di durezza. Normalmente applicate a seconda del tipo di lavorazione e delle fibre, le resine pi\u00f9 utilizzate per la produzione degli yacht sono:\nPrepreg.\nQuesta tipologia innovativa di materiali \u00e8 composta da fibre impregnate in sede industriale con un processo che, oltre ad impiegare il giusto quantitativo di resine fenoliche diminuendo di conseguenza il peso del manufatto, le dispone in modo uniforme, risolvendo inoltre il problema fissato dai tempi di catalizzazione delle resine nelle normali tecniche di stratificazione. Altri vantaggi vengono riscontrati anche durante la lavorazione, grazie ad ambienti meno saturi di gas sprigionati dalla tradizionale stratificazione. Per essere utilizzato questo tipo di materiale necessita per\u00f2 di personale e attrezzature idonei al loro trattamento.\nLegno.\nIl legno \u00e8 il materiale utilizzato tradizionalmente nella costruzione delle imbarcazioni. Il processo di costruzione avviene tramite tavole con giunti calafatati oppure tramite fasciame stratificato come compensato di mogano, impiallacciature o legni marini pregiati. Ultimamente, sono state presentate imbarcazioni che uniscono al processo tradizionale di costruzione in legno i materiali compositi tramite stratificazione alternata di questi ultimi. Questa soluzione pu\u00f2 essere un buon punto di equilibrio tra costo e mantenimento, per imbarcazioni al disotto dei 24\u00a0m, e tra leggerezza e solidit\u00e0 per quanto riguarda l'impatto ambientale, grazie alla minore quantit\u00e0 di sostanze chimiche rilasciata nell'aria durante le varie fasi costruttive.\nMetalli.\nPer i mega yacht vengono impiegati i metalli, che penalizzano le prestazioni ma riescono a sopportare bene le forze in gioco dovute sia al peso che alla lunghezza. Solitamente vengono utilizzate leghe di alluminio, come il Sealium e l'Alustar, sia per la sovrastruttura sia, in alcuni casi, per lo scafo, normalmente composto da leghe in acciaio marino. Rispetto ai materiali compositi, i metalli hanno il vantaggio di avere una maggiore durata nel tempo e offrono, in caso di danni allo scafo, la possibilit\u00e0 di riparazione.\nProcessi di costruzione.\nNei moderni processi di costruzione, il primo passo che viene effettuato per la realizzazione di una qualsiasi imbarcazione \u00e8 la progettazione, la visualizzazione e le prove effettuate attraverso modelli 3D realizzati al computer. La progettazione comprende le specifiche, la progettazione della carena, delle sovrastrutture, delle appendici, della propulsione, delle dimensioni strutturali, dell'impiantistica e infine degli allestimenti interni ed esterni. I modelli 3D realizzati vengono quindi visualizzati nelle varie sezioni dettagliate e vengono sottoposti a prove a computer, tra cui risalta la prova di stabilit\u00e0 che determina in modo esatto peso e baricentro. Dai modelli 3D si passa alla realizzazione del modellino in scala, per poter effettuare in vasche i vari collaudi, verificando la capacit\u00e0 al moto, la capacit\u00e0 di tenuta al mare, le linee d'acqua e le linee estetiche, valutando infine le ultime modifiche da apportare ai modelli digitali. Da questo punto in poi, si inizia ad organizzare il ciclo produttivo vero e proprio.\nMentre per la produzione dello scafo in legno o in metallo si eseguono i processi di costruzione tradizionali, per lo yacht in resina, i cui costi di investimento e i tempi di realizzazione sono ridotti, i vari modelli vengono realizzati in appositi stampi \u201cnegativi\u201d in poliuretano e/o polistirene, rinforzati tramite grossi pianali in legno, dai quali verranno ricavate tutte le componenti \"positive\" (scafo, coperta, ecc.). I processi di costruzione pi\u00f9 tecnologici utilizzano poi macchine robotizzate a controllo numerico, con cui effettuano tagli laser secondo i modelli 3D, realizzando tutte le varie sezioni trasversali in legno che andranno a comporre lo scheletro vero e proprio dello yacht, sia per le sovrastrutture che per lo scafo, e tutte le componenti accessorie necessarie all'assemblaggio dell'imbarcazione. Il modello \"maschio\" dello scafo appena costruito viene ricoperto di fasciame in compensato di pioppo, successivamente carrozzato in maniera perfetta in modo tale da poter essere utilizzato per la costruzione degli stampi \u201cnegativi\u201d. Prima dell'inizio della lavorazione, vengono posizionati i tamponi, successivamente utili per esempio per il montaggio degli obl\u00f2, delle eliche di manovra prodiere, degli idrogetti, e di tutto ci\u00f2 che richiede il tipo di modello in costruzione. Per le imbarcazioni one-off, lo stampo viene utilizzato una volta sola, rendendo l'imbarcazione unica.\nTerminata la costruzione degli stampi, si passa all'applicazione dei distaccanti, come cera o Alcool polivinilico, che sigilla le microporosit\u00e0 ancora presenti sullo stampo, lo protegge da abrasioni causate dallo sfregamento e crea uno strato antiaderente che permette un perfetto distaccamento tra il pezzo finito e lo stampo sul quale viene prodotto. Verificato il giusto grado di distaccamento, si comincia a verniciare la superficie, applicando il gelcoat (un materiale in grado di creare uno strato superficiale liscio, compatto e privo di porosit\u00e0 che protegge il manufatto dagli agenti atmosferici e dagli ultravioletti) manualmente a pennello e rullo o a spruzzo, alcuni strati di mat e strati di fibre composite in varie tramature, o laminati in composito prepreg, ultimando in questo modo la cosiddetta \u201cprima pelle\u201d. Per il consolidamento del fasciame vengono applicati espansi a densit\u00e0 variabile in pvc, balsa, poliuretano o materiali a \"nido d'ape\", ottenendo in questo modo scafi robusti, rigidi e al contempo leggeri che completano questa struttura di tipo \"sandwich\". Questo tipo di lavorazione viene eseguita in base ai calcoli dello sforzo esercitato su ciascun piano di laminazione e ripetuta sovrapponendo pi\u00f9 strati fino al completamento. Se \u00e8 stato utilizzato come materiale il prepreg, il tutto viene compattato sottovuoto, mediante apposite sacche a tenuta e successivamente cotto nell'apposito forno modulare, altrimenti le stampate vengono lasciate asciugare negli stampi per alcuni giorni.\nUna volta pronto, lo scafo viene rimosso dallo stampo e collocato nell'area produttiva, dove si preparano le strutture interne come longitudinali, trasversali, madieri, fissaggio delle paratie strutturali e di quelle anticollisione solide e stagne. Realizzata l'intelaiatura usando poliuretano o espansi, vengono costruite tutte le nervature come bagli, costole e anguille, anche queste laminate a seconda delle necessit\u00e0. Prima di eseguire l'accoppiamento tra scafo e coperta, tramite fascettatura e adesivi strutturali, vengono realizzati i serbatoi per i liquidi (acqua, carburante, olii, acque nere, acque grigie, ecc.), si installano gli apparati motori, principali e ausiliari, che possono essere del tipo a combustione interna, ad accensione comandata o Diesel ad alto numero di giri e si assemblano le sovrastrutture. Si passa infine alla finitura e alla verniciatura esterna, utilizzando vernici di qualsiasi tipo fino ad arrivare ad utilizzarne tipi speciali, come per il famoso yacht \"RC\" dello stilista Roberto Cavalli, che cambia le sue sfumature di colore a seconda della luce riflessa.\nPer gli arredi degli interni, e in particolare per la disposizione del layout, per i materiali utilizzati e per le soluzioni stilistiche, vengono realizzate soluzioni su misura per ogni singolo armatore grazie ad architetti interamente dedicati, sia interni che esterni all'azienda. Per imbarcazioni di piccole dimensioni solitamente si lascia al cliente la possibilit\u00e0 di scegliere il colore degli interni, lasciando invariate le geometrie standard, mantenendo in questo modo un ottimo rapporto qualit\u00e0 prezzo. L'ultima fase consiste nell'allestimento dell'elettronica di bordo e delle attrezzature di coperta.\nManutenzione e mantenimento.\nLa manutenzione della barca \u00e8 un fattore fondamentale e da non sottovalutare, sia per allungare la vita dell'imbarcazione che per la sicurezza in mare. Ogni barca possiede un diverso tipo di manutenzione ordinaria che varia a seconda dei materiali utilizzati per la costruzione e delle vernici applicate. Il mantenimento dell'imbarcazione comincia dalle operazioni pi\u00f9 semplici e ordinarie, come la lucidatura degli acciai e della catena con prodotti specifici, fino ad arrivare alla completa pulizia dell'opera morta e delle sovrastrutture. Si passa poi alla pulizia della carena, tramite lavaggio con acqua ad alta pressione ed eventualmente la disincrostazione. Durante le fasi di mantenimento bisogna controllare scrupolosamente lo stato generale di usura e, nelle imbarcazioni in materiali compositi, l'eventuale presenza di vesciche sulla carena. Ultimati i processi di pulizia, si applicano smalti antivegetativi e si controllano le componentistiche interne come il livello della batteria, le verifiche di funzionamento dei vari quadri elettrici, il controllo dei motori e soprattutto degli apparati ausiliari.\nPanfili celebri.\nPanfili storici:\nPanfili pi\u00f9 lunghi al mondo.\nI panfili pi\u00f9 lunghi del mondo al 2021 ci sono i seguenti:"}
{"id": "264322", "revid": "1543377", "url": "https://it.wikipedia.org/wiki?curid=264322", "title": "WxPython", "text": "wxPython \u00e8 una libreria grafica open source per il linguaggio Python, adatta alla creazione di GUI (interfacce grafiche) per sistemi Windows, Linux o Macintosh.\nWxPython deriva dal toolkit wxWidgets (un tempo chiamato \"wxWindows\") il cui sviluppo inizi\u00f2 nel 1996. L'ultima release stabile \u00e8 la 2.8.12.1 mentre l'ultima in fase di sviluppo \u00e8 la 2.9.5.0\nwxPython, oltre ad essere completamente object oriented risulta anche estremamente semplice da usare, tanto che lo stesso Guido van Rossum (il creatore di Python) afferm\u00f2 che si trattava del miglior toolkit grafico esistente per Python. Nonostante questo, la distribuzione ufficiale di Python include al suo interno la libreria grafica Tkinter invece di quella derivata dal progetto wxWidgets."}
{"id": "264323", "revid": "1982", "url": "https://it.wikipedia.org/wiki?curid=264323", "title": "Motherless Brooklyn", "text": ""}
{"id": "264326", "revid": "1226", "url": "https://it.wikipedia.org/wiki?curid=264326", "title": "Testadipazzo", "text": ""}
{"id": "264329", "revid": "253269", "url": "https://it.wikipedia.org/wiki?curid=264329", "title": "Mitch Pileggi", "text": "Biografia.\nPileggi \u00e8 nato a Portland da una famiglia il cui nonno paterno era di origini calabresi (Vallelonga). Ha iniziato la sua carriera interpretando vari ruoli in B-movie e come attore ospite in serie televisive come \"Dallas\", \"Walker Texas Ranger\" e \"China Beach\". Divenne conosciuto al grande pubblico interpretando il ruolo di Walter Skinner, vicedirettore dell'FBI nella serie televisiva \"X-Files\". Il suo personaggio crebbe via via di importanza con il passare delle stagioni del telefilm, fino a diventare quello pi\u00f9 importante dopo i due protagonisti, Fox Mulder e Dana Scully.\nNel 1989 interpreta il ruolo del serial killer Horace Pinker nel film \"Sotto shock\" di Wes Craven, che racconta la storia di un assassino che sopravvive alle scariche della sedia elettrica e del giovane Jonathan Parker (Peter Berg), che cerca in ogni modo di fermare gli omicidi compiuti dal folle passando \"attraverso l'etere\". Ha interpretato, nella serie di fantascienza Stargate Atlantis, il Colonnello Steven Caldwell dal 2005 al 2009. Nel 2011 entra nel cast del sequel della serie cult \"Dallas\", tornata sugli schermi con l'omonimo titolo trasmessa da TNT dal 2012 al 2014.\nVita privata.\nDal 1978 al 1984 \u00e8 stato sposato con Debbie Andrews.\nSul set di \"X-Files\", Mitch Pileggi ha conosciuto Arlene Warren. I due si sono sposati alle Hawaii nel dicembre del 1996. La coppia ha una figlia, Sawyer, nata nel marzo 1998.\nDoppiatori italiani.\nNelle versioni in italiano dei suoi film, Mitch Pileggi \u00e8 stato doppiato da:\nNei prodotti a cui partecipa nelle vesti di doppiatore, in italiano \u00e8 stato sostituito da:"}
{"id": "264330", "revid": "1226", "url": "https://it.wikipedia.org/wiki?curid=264330", "title": "The Fortress of Solitude", "text": ""}
{"id": "264331", "revid": "709565", "url": "https://it.wikipedia.org/wiki?curid=264331", "title": "Yacht (disambigua)", "text": ""}
{"id": "264335", "revid": "767487", "url": "https://it.wikipedia.org/wiki?curid=264335", "title": "Windows Update", "text": "Windows Update \u00e8 un servizio di aggiornamento software online per i sistemi operativi Microsoft Windows. Offre aggiornamenti di sicurezza per componenti del sistema, service packs, ed aggiornamenti gratuiti per componenti Windows. Inoltre, ha la capacit\u00e0 di riconoscere l'hardware del computer offrendo aggiornamenti di driver, come pure versioni beta di programmi Microsoft.\nLa maggior parte degli aggiornamenti (soprattutto quelli di sicurezza) vengono effettuati automaticamente, mentre gli altri possono esser scaricati manualmente dal sito.\nWindows Update richiede Internet Explorer come web browser, dato che deve accedere ai file del sistema ed alle sue funzioni. Il sito \u00e8 programmato in VBScript e JScript.\nLa versione di \"Microsoft Update\" inclusa in Windows Vista in poi non usa pi\u00f9 Internet Explorer, ma \u00e8 un programma separato indipendente, presente nel Pannello di controllo. \u00c8 anche possibile decidere di ritardare il riavvio del computer, da 10 minuti fino a 4 ore, quando l'installazione di determinate patch richiedono il riavvio.\nMicrosoft mette a disposizione uno strumento alternativo a Windows update: Catalogo di Microsoft Update.\nStoria.\nWindows Update fu introdotto con il lancio di Windows 98, e da quel momento fu oggetto di molte revisioni. Nel 2004, Microsoft aggiunse un ulteriore servizio che offre aggiornamenti per molte versioni di sistemi operativi della Microsoft, per Microsoft Office, Microsoft Exchange Server e SQL Server.\nAlla fine del 2004, Microsoft rilasci\u00f2 Windows Update 5 per Windows XP, che comprende il Service Pack 2 e molti cambiamenti nelle applicazioni. Dopo l'installazione del Service Pack 2, bisogna per\u00f2 controllare su Windows Update se sono disponibili ulteriori aggiornamenti dal rilascio del SP2.\nNel luglio 2005, la Microsoft introdusse Windows Genuine Advantage (WGA) per gli utenti che aggiornano una qualsiasi versione di Windows XP, Windows Server 2003 e Windows 2000. Trattato come un update, il software analizza il sistema dell'utente per scoprire se \u00e8 una copia vera o piratata. In quest'ultimo caso, viene offerta la possibilit\u00e0 di rivelare la fonte di tale copia in cambio di una versione legittima gratis o a prezzo ridotto.\nA partire da giugno 2009 con il nuovo Windows Update incluso in Windows 7 \u00e8 ora possibile avere maggiori informazioni riguardo agli aggiornamenti che si pu\u00f2 installare; questa funzione fornisce una descrizione dettagliata del software di aggiornamento che si va ad installare. Questa versione aggiornata di Windows Update fu anche riproposta in Windows Vista come aggiornamento importante.\nWindows Update a partire da Windows 7 \u00e8 capace di aggiornare anche i drivers del computer\nAl rilascio di Windows 10, Microsoft introduce un nuovo sistema per gli aggiornamenti. Viene rilasciato di norma un aggiornamento mensile per la sicurezza e bugfix (in caso di necessit\u00e0 ce n'\u00e8 anche pi\u00f9 di uno) e circa due aggiornamenti all'anno per le nuove funzionalit\u00e0 (sono \"major updates\", identificate oltre che dal codice build anche da un nome proprio: in pratica nuove versioni di Windows 10). Entrambi sfruttano Windows Update (si pu\u00f2 comunque scaricare l'immagine ISO dal sito Microsoft per l'installazione off line).\nDa ottobre 2016 Microsoft, per adeguare Windows 7 e Windows 8.1 a Windows 10, rilascia un unico aggiornamento cumulativo al mese, sia qualitativo che di sicurezza. Questo aggiornamento, essendo cumulativo, comprende tutti gli aggiornamenti precedenti. Questo agevola la manutenzione del sistema e semplifica l'aggiornamento immediato quando si installa Windows.\nIl programma \"Genuine Advantage\".\nIl programma WGA \u00e8 il modo in cui Microsoft cerca di far accettare le sue licenze a utenti che cercano aggiornamenti con copie pirata di prodotti Microsoft. Prima degli aggiornamenti viene effettuata l'autenticazione di Windows.\nSi pensava in origine che questo sistema non avrebbe risolto i problemi, poich\u00e9 Microsoft ritiene pi\u00f9 pericolosi sistemi non aggiornati che le copie pirata. Ma non \u00e8 stato cos\u00ec: WGA usa un programma autonomo per generare le chiavi, o un controllo ActiveX, per scoprire se la licenza \u00e8 valida.\nCome risposta a questa condotta, il sistema WGA \u00e8 stato craccato numerose volte, la prima con una sola riga di codice JScript nelle prime 24 ore dal rilascio (28 luglio 2005), pi\u00f9 tardi con alcuni programmi. Molti utenti con licenze non valide hanno smesso di usare Windows Update, cercando gli aggiornamenti su altri siti.\nWindows Update for Business.\nLe edizioni business/professional di Windows possono utilizzare una versione aziendale di Windows Update, spesso controllato dalle impostazioni amministrative del dominio della relativa rete (criteri di gruppo). Questa versione si chiama Windows Update for Business (WUfB) e permette molte pi\u00f9 manovre lato utente/gruppo rispetto alla versione base.\nAltre tipologie di Windows update ancora pi\u00f9 avanzati e utilizzati come servizi server di un dominio e quindi configurati dall'amministratore sistemista sono:"}
{"id": "264337", "revid": "1226", "url": "https://it.wikipedia.org/wiki?curid=264337", "title": "As She Climbed Across the Table", "text": ""}
{"id": "264340", "revid": "695564", "url": "https://it.wikipedia.org/wiki?curid=264340", "title": "Speed metal", "text": "Lo speed metal \u00e8 un sottogenere dell'heavy metal nato verso i primi anni ottanta.\nLa definizione del genere non \u00e8 materia condivisa, in quanto alcuni critici lo ritengono semplicemente un sinonimo di thrash metal, mentre altri lo considerano un genere derivato dal New Wave of British Heavy Metal (NWOBHM) e precursore sia del thrash metal che del power metal.\nStoria.\nOrigini.\nSebbene il pieno sviluppo dello speed metal sia avvenuto nei primi anni ottanta, alcuni critici riconobbero in alcuni gruppi britannici degli anni settanta i primi accenni di questo genere. Ad esempio nel brano \"Stone Cold Crazy\" dei Queen, tratto dall'album \"Sheer Heart Attack\"; nell'album degli Sweet \"Sweet Fanny Adams\" del 1974, in brani come \"\"Set Me Free\" (non a caso rivisitata in seguito da artisti heavy metal come i Saxon, Vince Neil o Heathen) o la \"title track\" \"Sweet F.A.\"\".\nI Judas Priest (nell'album \"Stained Class\" del 1978) e i coevi Mot\u00f6rhead (per via della loro forte affinit\u00e0 con il punk) sono inoltre accreditati come coloro che crearono lo speed metal gi\u00e0 sul finire degli anni settanta.\nLo sviluppo.\nLa vera e propria creazione del genere risale, tuttavia, all'inizio degli anni 1980 e si colloca negli Stati Uniti, precisamente nella citt\u00e0 di Los Angeles (California), dove si svilupp\u00f2 contemporaneamente a un altro stile musicale, il thrash metal. Fra i primi esponenti dello speed/thrash vi furono i Metallica, che esordirono nel 1983 con il disco \"Kill 'Em All\". Tra gli altri gruppi cardine della scena di Los Angeles, vanno citati Megadeth, Slayer e Suicidal Tendencies. Oltre a Los Angeles, la scena speed trov\u00f2 in seguito un forte sviluppo anche in un'altra citt\u00e0 californiana, San Francisco. Tra i maggiori esponenti di quest'area si possono citare Death Angel, Exodus, Vicious Rumors, e Testament. Furono anche altre le aree nel quale si diffuse il genere: Anthrax e White Zombie provenivano da New York, mentre i canadesi Exciter, contribuirono a fondare il genere con l'album \"Heavy Metal Maniac\" (1983). A rappresentare la seconda generazione speed-metal furono anche due band dell'Arizona quali Flotsam &amp; Jetsam e Sacred Reich.\nGi\u00e0 dal primo periodo, lo speed metal divenne la forma di heavy metal pi\u00f9 popolare all'interno della scena underground americana. Ispirato dalla NWOBHM e dall'hardcore punk, questo genere era estremamente veloce, abrasivo, e tecnicamente pi\u00f9 sviluppato; le band suonavano pi\u00f9 veloce, ma il loro approccio era pulito e preciso. In questo senso, lo speed metal rimase sempre fedele a quelle che erano le radici dell'heavy metal, nonostante subisse l'influenza di un genere esterno come l'hardcore punk. Ci\u00f2 che il genere prese in prestito dall'hardcore, erano i tempi veloci e ribelli, ma anche l'attitudine \"Do It Yourself\". L'unione tra la musica heavy metal e l'hardcore punk era stata favorita dal fatto che entrambe le scene musicali avevano trovato un ampio sviluppo in contemporanea e nella stessa area, ovvero nella Los Angeles dei primi anni ottanta. Con la sua durezza e la sua tecnica, lo speed presto si evolse nel thrash metal, che permise una maggior variet\u00e0 e libert\u00e0 in termini di tempo, e abilit\u00e0 esecutiva.\nIn un certo senso, questo genere si contrapponeva all'attitudine dell'heavy metal classico, caratterizzata da aspetti arroganti, sessisti e maschilisti. Questa nuova ondata di heavy metal sorse in contrasto anche con il pop metal che domin\u00f2 le classifiche durante gli anni ottanta, in particolare con la scena glam, e le alquanto diffuse tendenze sessiste, ed esibizioniste, sostenendo al contrario tematiche pi\u00f9 orientate sul sociale, proponendosi come un genere pi\u00f9 maturo. Nonostante l'avversione verso l'heavy metal dichiaratamente commerciale, anche questa scena riusc\u00ec ad ottenere un elevato successo con svariati dischi di platino, bench\u00e9 non avesse goduto di un grande supporto da parte dei media, delle radio o di MTV.\nSignificato.\nI termini speed metal e thrash metal sono spesso considerati sinonimi, o tesi a identificare la stessa tipologia di gruppi e di sonorit\u00e0. Proprio per questo motivo, il genere viene identificato anche come \"thrash/speed metal\". In realt\u00e0 va precisato che il termine speed metal indicava all'inizio anche le prime band thrash metal, ancora prima che quest'ultimo termine venisse diffuso. A questo proposito, Eric Peterson, chitarrista dei Testament, ricorda che il suo gruppo, come gli altri della stessa corrente, non venivano in origine etichettati come thrash metal:\nNeil Turbin, il primo cantante degli Anthrax, conferm\u00f2 questo fatto quando in un'intervista al sito Metal Sludge afferm\u00f2:\nTurbin sostenne anche che l'origine del termine thrash risale a quando gli Anthrax incisero il brano \"Metal Thrashing Mad\" contenuto nel loro album di debutto \"Fistful of Metal\" del 1984.\nIn ogni caso, alcune fonti sostengono che speed e thrash, seppure imparentati, siano da considerarsi due generi distinti. Secondo All Music Guide: \"Con la sua durezza e la sua tecnica, lo speed presto si evolse nel thrash metal, che permise una maggior variet\u00e0 e libert\u00e0 in termini di tempo, e abilit\u00e0 esecutiva\", mentre secondo Ondarock: \"i Metallica istituzionalizzano il thrash-metal (che si distingue dallo speed per sonorit\u00e0 meno acute e veloci, nonch\u00e9 pi\u00f9 dilatate ed epiche: si guardi i tempi dei brani: se lo speed \u00e8 un'applicazione al metal dell'hardcore, il thrash \u00e8 un'applicazione al medesimo del noise dei Velvet Underground).\" Il termine speed metal, inoltre, viene applicato anche ad artisti non direttamente collegati allo stile thrash, ma caratterizzati da sonorit\u00e0 veloci e spedite. In particolare, sono stati frequentemente etichettati come speed gruppi classic metal come i summenzionati Mot\u00f6rhead, nonch\u00e9 diverse band power metal sorte negli anni 1980 (gli Helloween, in particolare, sono stati definiti \"melodic speed metal\")."}
{"id": "264341", "revid": "1543377", "url": "https://it.wikipedia.org/wiki?curid=264341", "title": "Fox Mulder", "text": "Fox William Mulder \u00e8 un personaggio della serie televisiva \"X-Files\", interpretato da David Duchovny, con la voce italiana di Gianni Bersanetti, allora accreditato come Gianni Ludovisi.\n\u00c8 un agente speciale dell'FBI fermamente convinto dell'esistenza degli extraterrestri e di una cospirazione governativa, finalizzata a nascondere o negare la verit\u00e0 sulla loro esistenza. Con la collega Dana Scully, interpretata da Gillian Anderson, lavora agli \"X-Files\", casi particolarmente misteriosi, lasciati irrisolti e accantonati dall'FBI. Il lavoro \u00e8 lo scopo della sua vita e abita da solo in un appartamento nei pressi di Washington.\nBiografia del personaggio.\nFox Mulder nasce il 13 ottobre del 1961 in Massachusetts, New England. I suoi genitori sono William (Bill) e Teena Mulder, ma si scoprir\u00e0 che il suo padre biologico \u00e8 C.G.B. Spender, cio\u00e8 l'uomo che fuma. Le sue prime parole, all'et\u00e0 di 11 mesi, sono \"JFK\" (le iniziali di John Fitzgerald Kennedy). Sua sorella Samantha nasce quando lui ha 4 anni. La famiglia Mulder passa l'estate in una baita a Quonochontaug, Rhode Island.\nDa bambino Fox soffriva di incubi in cui sognava di essere l'ultima persona rimasta sulla terra, si svegliava e tornava alla realt\u00e0 sentendo il padre sgranocchiare semi di girasole (abitudine che prender\u00e0 anche lui). Arrampicato su un albero, si trov\u00f2 faccia a faccia con una mantide religiosa ed ebbe un incidente che gli caus\u00f2 un profondo disgusto per gli insetti. Una notte rimase a sorvegliare la casa del suo miglior amico che era bruciata in un incendio contro i saccheggiatori, e questo gli caus\u00f2 la fobia per il fuoco. Amava travestirsi da Spock, il personaggio di \"Star Trek\".\nLa sparizione di Samantha.\nLa notte del 27 novembre 1973 Fox ha 12 anni e Samantha 8, i genitori sono dai vicini, i bambini giocano a Stratego e discutono su cosa guardare in televisione, manca la corrente, la casa trema, Fox \u00e8 paralizzato e vede la bimba galleggiare nell'aria e sparire attraverso la finestra in una scia di luce accecante. Per molti mesi, Fox distribuisce e attacca volantini per tutto il quartiere. Sviluppa un sentimento di colpa per non aver potuto far niente. Spesso apre la porta della camera di Samantha con gli occhi chiusi, immaginando di riaprirli e di rivederla come se niente fosse successo. Quando diventa un agente dell'FBI, apre un caso su di lei: il file X-40253.\nQuesto ricordo di Fox verr\u00e0 messo a dura prova in quanto sembra che non sia stata rapita dagli extraterrestri ma dal Governo degli Stati Uniti e che il padre (e forse anche la madre) sapesse del rapimento.\nOxford e FBI.\nFox Mulder frequenta la Oxford University in Inghilterra dal 1983 al 1986. Prende una laurea di primo livello in psicologia ed entra a far parte dell'FBI appena rientrato dall'Inghilterra. Il primo addestramento come agente avviene all'Unit\u00e0 Investigativa di Supporto, dopo una formazione all'accademia dell'FBI a Quantico, con Bill Patterson. Pi\u00f9 tardi, Mulder e Scully collaboreranno con lo stesso Patterson in un caso su un Serial killer. Dopo aver dato la caccia a tutti questi mostri, lo stesso Patterson diventa un assassino.\nNel 1988, l'FBI cattura l'imprendibile Serial Killer Monty Props, dopo aver seguito il libro scritto da Mulder a Oxford \"Serial Killer e Occulto\". Nel 1989 viene assegnato alla Sezione Crimini Violenti. In questo periodo entra nella task-force incaricata di catturare John Barnett ed \u00e8 grazie a un'intuizione di Mulder che questo avviene. Il primo incontro con i Pistoleri Solitari avviene nel 1989, quando lo aiutano nel caso di Suzanne Modeski. Ha diversi alleati al Congresso che lo aiuteranno nel tempo a scovare nuovi segreti sull'esistenza di una razza aliena, tra i quali il Senatore Richard Matheson.\nGli X-Files.\nL'agente speciale Fox Mulder era conosciuto dai suoi colleghi come il migliore analista del dipartimento Crimini Violenti dell'FBI. Scopre gli X-Files nel 1990 ritenendoli inizialmente \"una discarica di avvistamenti UFO e di resoconti di rapimenti alieni, il tipo di cose delle quali la maggior parte della gente riderebbe. Tuttavia rimase affascinato dai files e ne lesse a centinaia, almeno tutti quelli a cui aveva accesso. Lesse tutto quello che era stato scoperto dall'FBI riguardo al paranormale, l'occulto e i rapimenti alieni (Episodio: \"Al di l\u00e0 del tempo e dello spazio\"). Alla fine, venne trasferito al dipartimento degli X-Files e lavor\u00f2 su alcuni casi assieme alla fidanzata dell'epoca, Diana Fowley; quest'ultima era un'agente dell'FBI con conoscenze e convincimenti nella parapsicologia. Smise di lavorare agli X-Files nel momento in cui la sua relazione con Mulder cess\u00f2 ed accett\u00f2 un incarico all'estero. (Episodio: \"La fine\")\nNel marzo 1992, gli X-Files sono trasferiti nell'ufficio di Mulder, nella cantina del J. Edgar Hoover Building, quartier generale dell'FBI a Washington.\nI superiori di Mulder diffidavano dai suoi metodi d'indagine e, di conseguenza, nel 1993, il capo del dipartimento, Scott Blevins, decise di assegnare all'agente Dana Scully l'incarico di lavorare in coppia con Mulder. Blevins dichiar\u00f2 di credere che Mulder avesse sviluppato un'autodistruttiva devozione agli X-Files e che Scully, che aveva una formazione da medico, avrebbe apportato un'adeguata analisi scientifica ai casi da loro seguiti. In realt\u00e0, Scully avrebbe scoperto in seguito di essere stata affiancata a Mulder solo per spiarlo. (Episodi: \"Al di l\u00e0 del tempo e dello spazio\" e \"La verit\u00e0\")\nLavorano insieme per sette anni su tutti i casi, cercando di scoprire la grande cospirazione riguardo al Consorzio e agli extra-terrestri. Scully, pur essendo stata assegnata a Mulder per tenerlo d'occhio, nel corso degli anni sviluppa per lui una fiducia tale da diventarne grande amica e fidata alleata. Durante la loro collaborazione, Mulder e Scully aggiungono agli X-Files prove travolgenti e scientificamente innegabili avvicinandosi un passo alla volta alla grande macchinazione riguardo agli extraterrestri, che secondo le loro indagini intendono colonizzare la terra il 22 dicembre del 2012. (Episodio: \"La verit\u00e0\")\nMentre gli agenti continuavano le loro indagini sugli X-Files, un uomo, al quale si rivolgevano con lo pseudonimo di \"Gola Profonda\" (come l'informatore dello scandalo Watergate del 1972), forniva informazioni segrete che davano loro una mano nella risoluzione dei casi. (Episodi: \"Il prototipo\" e \"Nuove creature\") Tuttavia, quest'uomo venne ucciso proprio a causa dell'aiuto che forniva ai due agenti e gli X-Files vennero chiusi. (Episodio: \"Nuove creature\")\nGola Profonda verr\u00e0 poi ucciso su ordine dell'Uomo che fuma, durante un tentativo per salvare Mulder. Alla fine della Stagione 1, gli X-Files vengono chiusi, Mulder viene assegnato alla sezione di sorveglianza con un nuovo collega, Alex Krycek, che cerca di imbonire Mulder fingendosi un grande ammiratore del suo lavoro, per spiarlo per conto dell'Uomo che fuma.\nMentre lavora come agente ordinario, nel 1994, Mulder riceve una telefonata anonima da un misterioso Mr. X, che dice che gli X-Files vanno riaperti. (Episodio: \"L'ospite in corpo\") Durante un incontro successivo, Mr. X confessa a Mulder che il Consorzio aveva ucciso \"Gola Profonda\", chiuso gli X-Files e separato i due agenti speciali, assegnandoli ad incarichi diversi, nel tentativo di nascondere la verit\u00e0. (Episodio: \"Insonnia\")\nL'Agente Scully viene consegnata agli alieni dalla cospirazione (l'Uomo che fuma), ed il vicedirettore dell'FBI, Walter Skinner, dopo i risvolti dovuti alla sparizione di Scully, pur consapevole che gli X-Files siano ci\u00f2 che il Consorzio teme maggiormente, li riapre di sua volont\u00e0. (Episodio: \"Lo scambio\")\nVari sviluppi.\nDurante la seconda stagione, Mulder riceve un dischetto contenente documenti segreti del Dipartimento della Difesa sulla vita extraterrestre, scritto in lingua navajo. Dopo averlo fatto tradurre, scopre che si tratta di un'operazione governativa in atto gi\u00e0 da 50 anni. Dai piani alti cercano di screditarlo, alterando l'acqua del suo stabile con un allucinogeno che lo rende sempre pi\u00f9 violento. In queste circostanze scopre che suo padre ha qualcosa a che fare con il documento Navajo, perci\u00f2 il Consorzio ordina a Krycek di assassinare Bill, prima che possa svelare qualcosa al figlio, e Mulder \u00e8 il principale sospettato. Intanto Scully viene ritrovata e Mulder si reca in Nuovo Messico per avere ulteriore conferma della validit\u00e0 del documento. L'Uomo che fuma lo segue e cerca di ucciderlo, ma alcuni Navajo della riserva lo salvano e lo curano. Dopo una lunga convalescenza, Mulder torna a Washington e chiede aiuto ai Pistoleri Solitari, dato che \u00e8 entrato in possesso di una foto, risalente agli anni Settanta, che ritrae suo padre con un gruppo di uomini, tra cui l'Uomo che fuma."}
{"id": "264342", "revid": "2003856", "url": "https://it.wikipedia.org/wiki?curid=264342", "title": "Letteratura comparata", "text": "La letteratura comparata, anche detta comparatistica (in inglese \"Comparative literature\", talvolta abbreviata come \"Comp. lit.\"), \u00e8 la disciplina che studia i rapporti tra le letterature in diverse lingue. \n\u00c8 una forma di interrogazione dei testi nell'ambito del quale l'incontro con l'Altro, attraverso molteplici strategie rappresentative, si costituisce come principale motivo di interesse.\nGli studiosi e i docenti di questo campo disciplinare, solitamente chiamati \"comparatisti\" conoscono di solito diverse lingue e hanno approfondito le tradizioni letterarie e i principali testi letterari di quelle lingue. I \"comparatisti\" operano spesso (negli Stati Uniti) in programmi universitari o dipartimenti di letteratura comparata (presso istituzioni universitarie provviste di tali programmi), per quanto molti studiosi formatisi nella comparatistica possano operare anche in altri dipartimenti correlati al loro campo di studi, come i dipartimenti dedicati a una specifica lingua (per esempio, dipartimenti di studi francesi o studi italiani). In Italia i docenti di letterature comparate insegnano generalmente nelle facolt\u00e0 di materie letterarie (siano esse lettere italiane o letterature straniere); i primi insegnamenti di comparatistica risalgono all'inizio degli anni ottanta, e furono impartiti da Paola Mildonian a Venezia e Armando Gnisci a Roma.\nPrima degli anni sessanta l'ambito della letteratura comparata negli Stati Uniti era tipicamente circoscritto alle letterature dell'Europa occidentale e del Nordamerica, per lo pi\u00f9 limitatamente alle letterature in inglese, francese e tedesco, con occasionali incursioni nella letteratura italiana (principalmente per Dante Alighieri) e in quella spagnola (dove ci si concentrava su Cervantes). Un monumento a quell'approccio \u00e8 il saggio \"Mimesis: il realismo nella letteratura occidentale\" di Erich Auerbach, una ricapitolazione delle tecniche del realismo in testi di diverse letterature su un arco di duemila anni. Questo approccio \u00e8 ancora prevalente negli insegnamenti di letteratura comparata in Italia.\nAnche se nell'Europa orientale una letteratura comparata vera e propria non fu mai praticata esplicitamente per l'ostilit\u00e0 della cultura ufficiale del regime sovietico, in realt\u00e0 la tendenza a un approccio globale alla letteratura universale, che valorizzasse gli elementi culturali comuni alle scritture letterarie di paesi lontani e diversi (temi, motivi, formule, stilemi, clich\u00e9, intrecci, personaggi, schemi narrativi ecc.), era conosciuto e praticato almeno dal XIX secolo: Aleksandr N. Veselovskij lo intraprese nell'ambito della sua poetica storica; nel XX secolo un rappresentante illustre di questa tendenza, che incrociava la comparatistica con la mitologia e il folklore, \u00e8 stato Eleazar Meletinskij.\nOggigiorno il campo disciplinare, e non solo negli Stati Uniti, in contrasto col precedente modello, si \u00e8 estremamente diversificato: per esempio, i comparatisti studiano regolarmente la letteratura cinese, quella araba, e le letterature della maggior parte delle altre lingue del pianeta, cos\u00ec come le letterature inglesi e le altre del continente europeo.\nLa teoria della letteratura \u00e8 assai diffusa in molti dipartimenti di letteratura comparata delle universit\u00e0 statunitensi, forse pi\u00f9 che nei dipartimenti di lingua e letteratura inglese. Comunque, ci sono molte eccezioni, e un approccio pi\u00f9 legato al testo, e meno filosofico, viene praticato accanto alla teoria letteraria in tutti i dipartimenti di letteratura comparata.\nFanno parte della letteratura comparata gli studi sulla traduzione, la tematologia, lo studio dei generi letterari, l'imagologia, i \"gender studies\", i rapporti tra letteratura e altre arti, le storie letterarie comparate."}
{"id": "264343", "revid": "1942768", "url": "https://it.wikipedia.org/wiki?curid=264343", "title": "TrueType", "text": "Il TrueType \u00e8 un formato di caratteri sviluppato originariamente da Apple alla fine degli anni 1980 in competizione con i font Type 1 usati da Adobe nel PostScript. Oggi il True Type Font (TTF) \u00e8 il formato standard per utenti Windows, mentre gli utenti Mac, pur utilizzandolo, sono ancora legati al formato PostScript (PS).\nPer capire la differenza tra i due formati bisogna distinguere tra caratteri per la stampa e caratteri di \"sistema\" per la visualizzazione sullo schermo.\nIl Mac utilizza un formato TrueType (non compatibile con Windows) che \u00e8 adatto alla visualizzazione su schermo. Tale formato ha la peculiarit\u00e0 di cercare di visualizzare sullo schermo tali caratteri mascherando lo spiacevole effetto pixel che rende frastagliate (quadrettate o \"pixellate\") le linee non verticali n\u00e9 orizzontali e le curve.\nIl carattere PostScript, invece, contiene le informazioni per la stampa e permette che le informazioni vettoriali legate ai caratteri siano comprese adeguatamente dalle stampanti (principalmente da quelle professionali del tipo PostScript appunto, che comprendono tali informazioni). In entrambi i casi si tratta di differenze minime apprezzabili da un tipografo esperto o da un \"graphic designer\", per cui a prima vista un documento stampato usando un carattere TTF per Mac sembra non contenere scalettature, ma in realt\u00e0 non \u00e8 cos\u00ec.\nIl sistema Windows utilizza un formato TTF (compatibile con Mac) che contiene sia le informazioni per la stampa sia quelle per la visualizzazione su schermo. Generalmente Windows, quindi, non usa PS ma solamente TTF.\nPer la stampa professionale, sono stati sviluppati anche altri tipi di carattere quali ad esempio Apple Advanced Typography (AAT) e OpenType che differiscono sostanzialmente sia da PS che da TTF. Alcuni programmi (generalmente i programmi utilizzati per design dei caratteri) sono in grado di convertire TTF per Mac in un formato TTF compatibile per Windows (e viceversa).\nStoria.\n\"TrueType\" era conosciuto durante la sua fase di sviluppo, prima con il nome in codice \"Bass\" e successivamente con il nome in codice \"Royal\". Il sistema \u00e8 stato sviluppato e infine rilasciato come TrueType con il lancio di Mac System 7 nel maggio 1991. I caratteri iniziali TrueType outline, le famiglie a quattro pesi di \"Times Roman\", \"Helvetica\", \"Courier\", e il carattere pi \"Symbol\" ha replicato i font PostScript originali di Apple LaserWriter. Apple ha anche sostituito alcuni dei loro caratteri bitmap utilizzati dall'interfaccia utente grafica delle versioni precedenti del sistema Macintosh (inclusi Ginevra, Monaco e New York) con caratteri di contorno TrueType scalabili. Per compatibilit\u00e0 con i sistemi meno recenti, Apple ha fornito questi font, un'estensione TrueType e una versione compatibile con TrueType di Font / DA Mover per System 6. Per la compatibilit\u00e0 con Laserwriter II, Apple ha sviluppato caratteri come ITC Bookman e ITC Chancery in formato TrueType.\nTutti questi tipi di carattere possono ora essere ridimensionati a tutte le dimensioni sullo schermo e sulla stampante, rendendo il sistema operativo Macintosh 7 il primo sistema operativo a funzionare senza caratteri bitmap. I primi sistemi TrueType, essendo ancora parte del sottosistema grafico QuickDraw di Apple, non rendevano i caratteri di Type 1 sullo schermo come fanno oggi. A quel tempo, molti utenti avevano gi\u00e0 investito molto denaro nei font Type 1 ancora proprietari di Adobe. Come parte della tattica di Apple di aprire il formato del carattere contro il desiderio di Adobe di tenerlo chiuso a tutti tranne che ai licenziatari Adobe, Apple ha concesso in licenza TrueType a Microsoft. Quando TrueType e la concessione della licenza a Microsoft sono stati annunciati, John Warnock di Adobe ha tenuto un appassionato discorso in cui ha affermato che Apple e Microsoft stavano vendendo olio di serpente, e ha quindi annunciato che il formato di Type 1 era aperto a chiunque.\nNel frattempo, in cambio di TrueType, Apple ha ottenuto una licenza per TrueImage, un linguaggio di descrizione della pagina compatibile con PostScript di propriet\u00e0 di Microsoft che Apple potrebbe utilizzare nella stampa laser. Questo non \u00e8 mai stato effettivamente incluso in nessun prodotto Apple quando \u00e8 stato raggiunto un accordo successivo tra Apple e Adobe, in cui Adobe ha promesso di inserire un interprete TrueType nelle loro schede di stampa PostScript. Apple ha rinnovato i suoi accordi con Adobe per l'uso di PostScript nelle sue stampanti, con conseguente riduzione dei pagamenti delle royalty ad Adobe, che stava iniziando a concedere in licenza i controller della stampante in grado di competere direttamente con le stampanti LaserWriter di Apple.\nParte della risposta di Adobe all'apprendimento dello sviluppo di TrueType \u00e8 stata la creazione del software Adobe Type Manager per scalare i font Type 1 per l'output su schermo con anti-alias. Sebbene inizialmente ATM costasse denaro, piuttosto che essere gratuito con il sistema operativo, divenne uno standard \"de facto\" per chiunque fosse coinvolto nel desktop publishing. Il rendering anti-alias, combinato con la capacit\u00e0 delle applicazioni Adobe di ingrandire per leggere caratteri piccoli, e ulteriormente combinato con il formato di font PostScript Type 1 ora aperto, ha fornito l'impulso per un'esplosione nel design dei caratteri e nel desktop publishing di giornali e riviste.\nApple ha esteso TrueType con il lancio di TrueType GX nel 1994, con tabelle aggiuntive nel formato sfnt che facevano parte di QuickDraw GX. Ci\u00f2 ha offerto potenti estensioni in due aree principali. Il primo \u00e8 stato l'asse dei caratteri (morphing), ad esempio consentendo ai caratteri di essere regolati in modo fluido da chiaro a grassetto o da stretto a esteso: concorrenza per la tecnologia \"multiple master\" di Adobe. Il secondo \u00e8 stato Line Layout Manager, dove particolari sequenze di caratteri possono essere codificate per passare a disegni diversi in determinate circostanze, utile ad esempio per offrire legature per \"fi\", \"ffi\", \"ct\", ecc. Mantenendo la memoria di supporto di caratteri necessari per i correttori ortografici e ricerca di testo. Tuttavia, la mancanza di strumenti user-friendly per creare caratteri TrueType GX significava che non c'erano pi\u00f9 di una manciata di caratteri GX.\nGran parte della tecnologia in TrueType GX, inclusi morphing e sostituzione, vive come AAT (Apple Advanced Typography) in macOS. Pochi sviluppatori di font al di fuori di Apple tentano di creare font AAT; invece, OpenType \u00e8 diventato il formato sfnt dominante.\nAdozione da parte di Microsoft.\nPer garantire la sua ampia adozione, Apple ha concesso in licenza TrueType a Microsoft gratuitamente. Nel 1991 Microsoft ha aggiunto TrueType nell'ambiente operativo Windows 3.1. In collaborazione con i loro appaltatori, Monotype Imaging, Microsoft si \u00e8 impegnata molto nella creazione di un set di caratteri TrueType di alta qualit\u00e0 che fossero compatibili con i caratteri principali in bundle con l'apparecchiatura PostScript in quel momento. Ci\u00f2 includeva i caratteri che sono standard con Windows fino ad oggi: Times New Roman (compatibile con Times Roman), Arial (compatibile con Helvetica) e Courier New (compatibile con Courier). Si dovrebbe intendere che \"compatibile\" significhi due cose: primo, che i caratteri sono simili nell'aspetto e secondo - e cosa molto importante - i caratteri hanno la stessa larghezza dei caratteri, e quindi possono essere usati per comporre gli stessi documenti senza ridisporre il testo.\nI tecnici Microsoft e Monotype hanno utilizzato la tecnologia di font hinting di TrueType per garantire che questi caratteri non soffrissero del problema di illeggibilit\u00e0 a basse risoluzioni, che in precedenza aveva forzato l'uso di caratteri bitmap per la visualizzazione sullo schermo. Successivi progressi tecnologici hanno introdotto il primo anti-aliasing, che smussa i bordi dei caratteri a scapito di una leggera sfocatura, e pi\u00f9 recentemente il rendering dei subpixel (l'implementazione Microsoft si chiama ClearType), che sfrutta la struttura dei pixel dei display basati su LCD per aumentare la risoluzione apparente del testo. Microsoft ha fortemente commercializzato ClearType e le tecniche di rendering sub-pixel per il testo sono ora ampiamente utilizzate su tutte le piattaforme.\nMicrosoft ha anche sviluppato una tecnologia \"smart font\", denominata \"TrueType Open\" nel 1994, successivamente ribattezzata OpenType nel 1996 quando ha unito il supporto dei contorni dei glifi di Adobe Type 1.\nTrueType oggi.\nMacintosh e Microsoft Windows.\nTrueType \u00e8 stato a lungo il formato pi\u00f9 comune per i caratteri su Classic Mac OS, Mac OS X e Microsoft Windows, sebbene Mac OS X e Microsoft Windows includano anche il supporto nativo per il formato Adobe Type 1 e l'estensione OpenType per TrueType (da Mac OS X 10.0 e Windows 2000). Mentre alcuni caratteri forniti con i nuovi sistemi operativi sono ora nel formato OpenType, la maggior parte dei caratteri di terze parti gratuiti o poco costosi utilizza TrueType normale.\nL'aumento delle risoluzioni e i nuovi approcci al rendering dello schermo hanno ridotto la necessit\u00e0 di suggerimenti TrueType estesi. L'approccio di rendering di Apple su macOS ignora quasi tutti i suggerimenti in un font TrueType, mentre ClearType di Microsoft ignora molti suggerimenti e, secondo Microsoft, funziona meglio con i caratteri \"leggermente accennati\".\nLinux e altre piattaforme.\nIl progetto FreeType di David Turner ha creato un'implementazione indipendente dello standard TrueType (cos\u00ec come altri standard di font in FreeType 2). FreeType \u00e8 incluso in molte distribuzioni Linux.\nFino a maggio 2010, c'erano potenziali violazioni di brevetto in FreeType 1 perch\u00e9 parti della macchina virtuale di suggerimento TrueType erano state brevettate da Apple, un fatto non menzionato negli standard TrueType. (I titolari di brevetti che contribuiscono agli standard pubblicati da un importante organismo di normalizzazione come ISO sono tenuti a rivelare l'ambito dei loro brevetti, ma TrueType non era uno standard di questo tipo.) FreeType 2 includeva un \"hinter\" automatico opzionale per evitare la tecnologia brevettata, ma questi brevetti sono scaduti, quindi FreeType 2.4 ora abilita queste funzionalit\u00e0 per impostazione predefinita. \nNote tecniche.\nContorni.\nUn segmento di curva di B\u00e9zier quadratica \u00e8 definito da due punti finali e un punto di controllo. Questo cerchio \u00e8 composto da otto segmenti contigui. I quadrati sono punti finali e i cerchi sono punti di controllo.\nI contorni dei caratteri (o glifi) nei caratteri TrueType sono costituiti da segmenti di linea retta e curve di B\u00e9zier quadratiche. Queste curve sono matematicamente pi\u00f9 semplici e pi\u00f9 veloci da elaborare rispetto alle curve di B\u00e9zier cubiche, che vengono utilizzate sia nel mondo del design grafico centrato su PostScript che nei font Type 1. Tuttavia, la maggior parte delle forme richiede pi\u00f9 punti per descrivere con curve quadratiche rispetto ai cubi. Questa differenza significa anche che non \u00e8 possibile convertire il Type 1 senza perdita di dati nel formato TrueType, sebbene in pratica sia spesso possibile eseguire una conversione senza perdita da TrueType a Type 1. \nSuggerimenti di lingua.\nI sistemi TrueType includono una macchina virtuale che esegue i programmi all'interno del font, elaborando i \"suggerimenti\" dei glifi. Questi distorcono i punti di controllo che definiscono il contorno, con l'intenzione che il rasterizzatore produca meno caratteristiche indesiderabili sul glifo. Il programma di suggerimento di ciascun glifo tiene conto della dimensione (in pixel) alla quale il glifo deve essere visualizzato, nonch\u00e9 di altri fattori meno importanti dell'ambiente di visualizzazione.\nSebbene non sia in grado di ricevere input e produrre output come normalmente inteso nella programmazione, il linguaggio di suggerimento TrueType offre gli altri prerequisiti dei linguaggi di programmazione: branching condizionale (istruzioni codice_1), loop con un numero arbitrario di volte (istruzioni di tipo codice_2 e codice_3), variabili (sebbene questi siano semplicemente slot numerati in un'area di memoria riservata dal carattere) e incapsulamento del codice in funzioni. Le istruzioni speciali chiamate suggerimenti delta sono il controllo di livello pi\u00f9 basso, spostando un punto di controllo a una sola dimensione di pixel.\nIl segno distintivo delle efficaci tecniche di programmazione dei glifi TrueType \u00e8 che fa il pi\u00f9 possibile utilizzando variabili definite una sola volta nell'intero font (ad esempio, larghezza del gambo, altezza del maiuscolo, altezza-x). Ci\u00f2 significa evitare il pi\u00f9 possibile le istruzioni delta. Questo aiuta lo sviluppatore del font ad apportare modifiche importanti (ad esempio, il punto in cui i gambi principali dell'intero font saltano da 1 a 2 pixel di larghezza) per la maggior parte del percorso durante lo sviluppo.\nLa creazione di un carattere TrueType molto ben suggerito rimane una notevole quantit\u00e0 di lavoro, nonostante la maggiore facilit\u00e0 d'uso dei programmi per l'aggiunta di suggerimenti ai caratteri. Molti font TrueType hanno quindi solo suggerimenti rudimentali, oppure i suggerimenti vengono applicati automaticamente dall'editor dei font, con risultati di qualit\u00e0 variabile.\nProtezione incorporata.\nIl formato TrueType consente il tipo pi\u00f9 elementare di gestione dei diritti digitali: un \"campo di bit incorporabile\" che specifica se l'autore consente l'incorporamento del file del carattere in cose come file PDF e siti Web. Chiunque abbia accesso al file del font pu\u00f2 modificare direttamente questo campo, ed esistono semplici strumenti per facilitarne la modifica (ovviamente, la modifica di questo campo non modifica la licenza del font e non conferisce ulteriori diritti legali). Questi strumenti sono stati oggetto di controversia su potenziali problemi di copyright. \nFormati dei caratteri.\nCollezione TrueType.\nTrueType Collection (TTC) \u00e8 un'estensione del formato TrueType che consente di combinare pi\u00f9 caratteri in un unico file, creando un notevole risparmio di spazio per una raccolta di caratteri con molti glifi in comune. Sono stati inizialmente disponibili nelle versioni cinese, giapponese e coreana di Windows e supportati per tutte le regioni in Windows 2000 e versioni successive.\nIl classico Mac OS includeva il supporto di TTC a partire da Mac OS 8.5. Nel classico Mac OS e macOS, TTC ha il tipo di file codice_4.\nEmoji.\nApple ha implementato un'estensione proprietaria per consentire file codice_5 a colori per il suo carattere emoji \"Apple Color Emoji\".\nFormati di file.\nBase.\nUn carattere di base \u00e8 composto da pi\u00f9 tabelle specificate nella sua intestazione. Il nome di una tabella pu\u00f2 contenere fino a 4 lettere.\nUn file di raccolta TrueType inizia con una tabella ttcf che consente l'accesso ai caratteri all'interno della raccolta puntando a singole intestazioni per ogni carattere incluso. I caratteri all'interno di una raccolta condividono la stessa tabella di struttura del glifo, sebbene ogni carattere possa fare riferimento a sottoinsiemi all'interno di tali profili a modo suo, attraverso le tabelle \"cmap\", \"nome\" e \"loca\".\nUn'estensione.ttf indica un carattere TrueType normale o un carattere OpenType con contorni TrueType, mentre un'estensione codice_6 \u00e8 riservata ai TTC. L'editor di caratteri definiti dall'utente finale di Windows (EUDCEDIT.EXE) crea il carattere TrueType con il nome EUDC.TTE. Un font OpenType con contorni PostScript deve avere un'estensione.otf. In linea di principio un carattere OpenType con contorni TrueType pu\u00f2 avere un'estensione.otf, ma questo \u00e8 stato fatto raramente nella pratica.\nNel classico Mac OS e macOS, OpenType \u00e8 uno dei diversi formati indicati come font data-fork, poich\u00e9 mancano del classico fork delle risorse del Mac.\nSuitcase.\nIl formato suitcase per TrueType viene utilizzato su Mac OS e macOS classici. Aggiunge ulteriori informazioni specifiche per Apple.\nCome TTC, pu\u00f2 gestire pi\u00f9 caratteri all'interno di un singolo file. Ma a differenza di TTC, non \u00e8 necessario che quei caratteri appartengano alla stessa famiglia.\nLe suitcase sono disponibili nei formati resource-fork e data-fork. La versione del resource-fork era il formato originale della suitcase. Le suitcase Data-fork-only, che inseriscono il contenuto del resource-fork nel data-fork, sono state supportate per la prima volta in macOS. Una suitcase inserita nel formato Data-fork-only ha l'estensione \"dfont\".\nPostScript.\nNel linguaggio PostScript, i contorni TrueType vengono gestiti con un wrapper PostScript come Type 42 per i caratteri con chiave di nome o Type 11 per i caratteri con chiave CID."}
{"id": "264349", "revid": "119471795", "url": "https://it.wikipedia.org/wiki?curid=264349", "title": "Velivolo stealth", "text": "\u00c8 detto velivolo stealth (dall'inglese, \"furtivo\") o invisibile al radar, un aeroplano realizzato con tecnologie che lo rendono impercettibile (o meglio: \"scarsamente percettibile\") ai radar o altri dispositivi di localizzazione (o persino alla vista). L'uso di tecnologie \"stealth\", applicato innanzitutto e con pi\u00f9 successo agli aerei, \u00e8 anche diffuso come concetto costruttivo di hovercraft, unit\u00e0 navali, elicotteri.\nDescrizione.\nLa tecnologia Stealth viene raggiunta utilizzando una complessa filosofia del disegno che serve a ridurre la capacit\u00e0 dei sensori del nemico per rilevare, inseguire, o attaccare l'aereo stealth. Questa filosofia prende in considerazione anche il calore, rumore, e altre emissioni (radar, radio) dell'aeromobile, dal momento che possono servire per localizzarlo.\nTecnologie per evitare il rilevamento.\nNella pratica l'invisibilit\u00e0 degli aerei alle difese nemiche non pu\u00f2 essere limitata alla segnatura radar, ma si estende anche alla segnatura termica (principalmente data dagli scarichi dei motori) ed alle emissioni elettroniche (provenienti dal radar di bordo ecc.), nonch\u00e9 alla visibilit\u00e0 ottica del velivolo.\nSegnatura radar.\nLa segnatura radar \u00e8 data da vari fattori alcuni dei quali, il coefficiente di riflessione e la distanza dal radar, sono variamente influenzabili; se per la distanza dal radar l'unico intervento possibile \u00e8 in fase di pianificazione della missione, posto che si conoscano le varie sorgenti radar nemiche, per quel che riguarda il coefficiente di riflessione misurato in termini di sezione radar equivalente, in inglese \"Radar Cross Section\" (RCS), si sono trovate differenti soluzioni.\nQuesto tipo di velivolo utilizza inoltre particolari materiali come ad esempio il Kevlar per poterlo schermare dai radar.\nI russi, che in passato hanno portato avanti alcuni studi e progetti per aerei invisibili, sembra stiano seguendo anche soluzioni alternative. Fra queste, era in via di realizzazione un aereo che produce una nube di plasma lungo la superficie di esso, in grado di mantenerlo invisibile ai radar.\nTraccia infrarosso.\nLa traccia infrarosso di un aereo \u00e8 data per la maggior parte dal calore dei motori, che in caso di impiego di postcombustione diventa particolarmente marcata. Negli aerei, come negli elicotteri, l'unico modo per diminuire fortemente la traccia IR consiste nello schermare gli ugelli di scarico dei motori, in modo da raffreddare i fumi espulsi.\nAltre soluzioni complementari consistono nel rinunciare completamente alla postcombustione, o di limitarne l'uso, dando all'aereo la capacit\u00e0 di volare sopra Mach 1 senza ricorrere al postbruciatore (\"supercruise\"), come il caso dell'F/A-22 \"Raptor\".\nEmissioni elettroniche.\nLe emissioni elettroniche di un aeroplano (in particolare quelle del radar) sono facilmente rilevabili da sensori quali i radar passivi. Per evitare questo problema gli aerei fanno ricorso ad un abbondante uso di sensori passivi (quali i sensori infrarosso), potendo cos\u00ec volare in \"silenzio elettronico\", cio\u00e8 a radar spento.\nVisibilit\u00e0 e silenziosit\u00e0.\nVisibilit\u00e0 e silenziosit\u00e0 di un velivolo sono caratteristiche secondarie quando opera ad alta quota, ma assumono notevole importanza per tutti quegli aerei che devono volare a quote medie o basse e che effettuano lunghi sorvoli di una stessa area (come per esempio il RQ-1A Predator in una missione di ricognizione).\nMentre aerei dedicati prevalentemente al volo notturno (F-117, B-2) vengono dipinti di nero, i velivoli teleguidati UAV adottano livree dette \"mono-grigio\", con insegne a bassa visibilit\u00e0.\nGli UAV vengono generalmente dotati di motori ad elica spingente. Questa soluzione non \u00e8 per\u00f2 necessariamente la meno rumorosa: l'elica spingente potrebbe, ricevendo aria turbolenta dalla fusoliera e/o dall'ala, produrre molto pi\u00f9 rumore che se fosse montata traente. \u00c8 presumibile che la scelta di utilizzare eliche spingenti sia funzionale alla necessit\u00e0 di mantenere campo libero ai sensori posti nella parte anteriore della fusoliera.\nProblemi degli aerei stealth.\nLa principale limitazione all'impiego di aerei stealth risiede nel costo: il B-2, l'aereo dove sono meglio riunite tutte le tecnologie stealth, ha un costo unitario, al cambio attuale, di circa 1,2 miliardi di dollari, cosa che ne ha limitato la produzione a soli 21 esemplari (prototipi inclusi). Sempre riguardo ai costi, bisogna considerare che anche quelli per la manutenzione sono molto alti, sono necessari infatti periodici controlli e ritinteggiature della vernice per mantenere l'effettivo stato di invisibilit\u00e0; anche varie altre componenti, che vanno dagli schermi agli ugelli di scarico, vanno cambiate frequentemente.\nUn altro problema \u00e8 quello della reale efficacia delle tecnologie \"stealth\": gli aerei invisibili ai radar lo sono sempre fino ad un certo punto, tutti gli aerei possono essere individuati mediante appositi accorgimenti; sia la Russia che l'Australia hanno annunciato di aver sviluppato tecniche che permettono di individuare la turbolenza prodotta dall'aereo, mentre \u00e8 noto che un radar sperimentale francese a ionosfera (in grado di oltrepassare il limite dell'orizzonte grazie al rimbalzo delle onde sulla ionosfera) \u00e8 riuscito a seguire tutti i viaggi dei B-2 dagli Stati Uniti verso il Kosovo, durante l'Operazione Allied Force.\nSono inoltre stati messi a punto speciali algoritmi che seguendo la traiettoria di caduta di una grossa bomba riescono ad individuare la traiettoria dell'aereo che l'ha sganciata. \u00c8 ben conosciuta una fase di vulnerabilit\u00e0 nell'F-117, quella in cui l'aereo apre la stiva per lasciar cadere le bombe: i portelli aperti hanno una RCS (\"Radar Cross Section\") piuttosto significativa, e la traiettoria del velivolo \u00e8 (come riportato sopra) prevedibile mediante appositi algoritmi e comunque tendenzialmente lineare (caratteristica dell'impiego di bombe a guida laser). Infine l'F-117, a causa dell'aerodinamica particolare, ha una capacit\u00e0 di effettuare \"strappi\" per sfuggire ad eventuali minacce molto limitata.\nA causa di questi motivi un F-117 \u00e8 stato abbattuto durante la Guerra del Kosovo il 27 marzo 1999.\nLa maggior parte dei bombardieri stealth derivano dall'aereo tedesco della seconda guerra mondiale Horten Ho 229, che aveva una conformazione totalmente diversa dagli aerei di quel periodo. Da quel progetto derivarono i primi aerei americani con tecnologia stealth.\nCuriosit\u00e0.\nNel Browsergame Empires &amp; Allies il B-2 Spirit \u00e8 denominato bombardiere stealth ed \u00e8 una unit\u00e0 di livello III; nei videogame e \u00e8 chiamato Bombardiere Stealth ed \u00e8 una ricompensa per serie di uccisioni (effettuate). Nel Browsergame Social Wars \u00e8 presente un altro velivolo, stealth, ossia l'F-117.\nLimiti degli stealth.\nIn realt\u00e0 nessun velivolo \u00e8 totalmente invisibile al radar, gli aeromobili stealth sono rilevabili dai radar convenzionali a distanze minori rispetto a quelli normali, rendendo il rilevamento meno tempestivo ed impedendo un'adeguata risposta, che inoltre diventa inefficace perch\u00e9 \u00e8 difficile fare il \"tracking\" (inseguimento del bersaglio), ed i radar dei missili anti-aerei hanno grossi problemi nell'agganciare il bersaglio, rimanendo facilmente confusi da chaff, flare e dalle decoy (civette elettroniche). Si calcola che rispetto ad un aereo normale, uno stealth abbia soltanto un 15% di possibilit\u00e0 di essere attaccato, e che la possibilit\u00e0 di abbattimento sia minore.\nDall'epoca della guerra in Bosnia (1995-1999) si sa che gli aviogetti stealth sono rilevabili anche a grandi distanze, tramite l'utilizzo di radar trans-orizzontali (come lo HAARP e il radar trans-orizzontale \"Nostradamus\", costruito dalla francese ONERA-\"Office national d'\u00e9tudes et de recherches a\u00e9rospatiales\") che utilizzano onde corte ad ampiezza modulata (invece delle onde millimetriche e micrometriche dei radar convenzionali). I velivoli stealth e altri, sono rilevabili a distanze dell'ordine di migliaia di chilometri grazie al rimbalzo dell'onda sulla ionosfera, ma esiste un problema di bassa risoluzione che non permette di determinare il numero e il tipo di velivoli. Questa specie di gigantesca antenna non \u00e8 miniaturizzabile e tanto meno installabile sui missili, e dunque gli aeromobili stealth conservano un vantaggio rispetto a quelli convenzionali quando si combatte con missili a guida radar (come l'AMRAAM oppure il Phoenix sulle lunghe distanze).\nElenco aerei \"stealth\".\n\"Designs completamente stealth\".\n\"nota: l'elenco non include tutti gli aerei che fanno ricorso parziale a tecnologie \"stealth\" ma solo quelli la cui progettazione \u00e8 stata tutta votata all'invisibilit\u00e0.\"\n\"Designs RCS ridotti\".\n\"nota: l'elenco gli aerei che fanno o hanno fatto ricorso parziale a tecnologie \"stealth\" e a basso \"RCS\".\""}
{"id": "264350", "revid": "125087970", "url": "https://it.wikipedia.org/wiki?curid=264350", "title": "Liceo cantonale di Lugano", "text": "Il Liceo cantonale di Lugano \u00e8 situato sulle rive del lago dell'omonima citt\u00e0 della Svizzera italiana, alla foce del Cassarate.\nStoria.\nIl 9 giugno 1852 il Gran Consiglio, subito dopo aver deciso la secolarizzazione degli istituti scolastici tenuti da ordini religiosi, istituiva il Liceo cantonale, in Lugano, e sei ginnasi; le lezioni ebbero inizio il 5 novembre 1852. Il Liceo era situato nell'edificio del collegio di Sant'Antonio (sede in seguito del palazzo postale), nel 1904 fu trasferito nel nuovo palazzo degli Studi opera di Augusto Guidini. Il Liceo di Lugano nasceva dalla volont\u00e0 di diversi politici locali e in particolare di Stefano Franscini e di Carlo Cattaneo. \nL'obiettivo di Cattaneo fu quello di risollevare il Canton Ticino dalla situazione di arretratezza rispetto al resto della Svizzera. Fu egli stesso a decidere i piani di studio, consacrati ad una forte vocazione tecnica e scientifica, motivo per cui al liceo fu annessa anche una scuola per capimastri, divenuta successivamente per ingegneri tecnici.\nFranscini, Cattaneo e Lavizzari, esponenti del liberalismo e del laicismo, miravano a contrastare il conservatorismo della Chiesa cattolica che deteneva, in quegli anni, il monopolio dell'istruzione superiore nel Ticino. L'insegnamento della filosofia riflett\u00e9 i cambiamenti politici del Canton Ticino nel seguito degli anni: all'impostazione empiristica e antimetafisica voluta da Carlo Cattaneo, dopo il 1865 segu\u00ec un'impostazione kantiana, alla quale successe quella storicista; caratterizzate da un aspetto comune tutte incontrarono l'opposizione dei conservatori. L'avvento al potere di questi ultimi, nel 1877, diede luogo a una vera e propria controriforma del liceo, che assunse una connotazione marcatamente cattolica e antimodernista, anche con la nomina a rettore di un sacerdote, don Giovanni Manera, che rimase in carica per dieci anni, fino alla rivoluzione liberale del 1890.\nI primi anni di vita del liceo non furono facili e le iscrizioni limitate poich\u00e9 si prediligevano gli istituti cattolici tradizionali."}
{"id": "264353", "revid": "123964388", "url": "https://it.wikipedia.org/wiki?curid=264353", "title": "Giuliano Vangi", "text": "Biografia.\nHa studiato all'Istituto d'Arte e all'Accademia di Belle Arti di Firenze. Dal 1950 al 1959 insegn\u00f2 presso l'Istituto d'Arte di Pesaro. Nel 1959 si trasfer\u00ec in Brasile dove si dedic\u00f2 all'astrattismo, lavorando cristalli e metalli quali ferro e acciaio.\nNel 1962 ritorn\u00f2 in Italia e si stabil\u00ec prima a Varese e poi a Pesaro. Fece parte dell'Accademia delle arti del disegno di Firenze, dell'Accademia di San Luca e dell'Accademia dei Virtuosi al Pantheon di Roma. \nHa esposto in molte sedi prestigiose in Italia e all'estero: si ricorda la prima importante esposizione italiana a Palazzo Strozzi nel 1967. Negli anni successivi si sono susseguite numerose mostre in tutto il mondo.\nGiuliano Vangi ha realizzato numerosi monumenti collocati in prestigiosi contesti, come la \"statua di San Giovanni Battista\" a Firenze, \"La lupa\" in Piazza Postierla a Siena, \"Il Crocifisso\" ed il \"nuovo Presbiterio\" per la Cattedrale di Padova, il nuovo altare e ambone del Duomo di Pisa, \"Varcare la Soglia\", la grande scultura in marmo al nuovo ingresso dei Musei Vaticani, una scultura in legno policromo per la Sala Italia di Palazzo Madama a Roma, \"Donna in movimento\" per una piazza in centro a Pontedera (PI), un ambone in pietra garganica sul tema di \"Maria di Magdala\" per la chiesa di Padre Pio a San Giovanni Rotondo (FG) dedicata a Padre Pio e realizzata in collaborazione con l'architetto Renzo Piano, la nuova Cappella del cimitero comunale di Azzano (LU), creata assieme all'architetto Mario Botta, con il quale ha collaborato anche per il Santuario del Beato Giovanni XXIII a Seriate (BG).Per il Duomo di Padova ha realizzato l'altare in mamo di Carrara ed un ambone come angelo annunziante, le statue di San Prosdocimo e Santa Giustina patroni della chiesa padovana e una statua di Sant'Antonio che predica ai pesci. (fonte Duomo di Padova)\nMaestro del Palio di Asti.\nGiuliano Vangi ha realizzato nel 1994 i due sendalli per la festa del santo Patrono san Secondo ad Asti. Uno dei due, come tradizione \u00e8 stato offerto il primo marted\u00ec di maggio al patrono ed \u00e8 conservato nella collegiata di San Secondo. Il secondo \u00e8 stato consegnato al vincitore della corsa del Palio di Asti la terza domenica di settembre. Quell'edizione fu vinta dal comune di Moncalvo.\nRiconoscimenti.\nNel 1998 ha ricevuto il Premio Feltrinelli per la Scultura, conferito dall'Accademia dei Lincei."}
{"id": "264354", "revid": "93556", "url": "https://it.wikipedia.org/wiki?curid=264354", "title": "Seveso (fiume)", "text": "Il Seveso (\"S\u00e9ves\" in lingua lombarda) \u00e8 un fiume italiano a carattere torrentizio lungo 52 chilometri il cui corso si sviluppa interamente in Lombardia nelle province di Como, Monza e Brianza e Milano. Nasce a Cavallasca, in provincia di Como, sul Monte Sasso, in prossimit\u00e0 della frontiera tra l'Italia e la Svizzera, a quota 490 m s.l.m, nel territorio del Parco Spina Verde di Como, tra Cavallasca e San Fermo della Battaglia. Esso contribuisce a formare il confine occidentale della Brianza.\nIn origine il Seveso raggiungeva il centro storico di Milano sfiorando l'abitato sul suo lato orientale. L'alveo naturale del Seveso transitava nei pressi delle mura medievali, da Porta Orientale medievale a Porta Romana medievale, seguendo poi il percorso del Cavo Redefossi e sfociando nel Lambro a Melegnano: il Cavo Redefossi rappresenta quindi la parte finale dell'antico alveo naturale del Seveso prima della modifica del suo percorso, che fu opera degli antichi Romani.\nIl Seveso scorre oggi coperto per quasi nove chilometri dal confine comunale tra Bresso e Milano alla confluenza nel Naviglio della Martesana, che pone fine al suo corso. L'attuale \"foce\" del Seveso nel Naviglio della Martesana \u00e8 al di sotto del manto stradale di via Melchiorre Gioia a Milano, all'altezza di via Giacomo Carissimi.\nStoria.\nL'alveo originario.\nIl Seveso \u00e8 stato il primo fiume facente parte dell'idrografia di Milano a cui gli antichi Romani modificarono il percorso: il suo corso naturale originariamente lo portava, provenendo da nord est, a sfiorare \"Mediolanum\" sul suo lato orientale. L'alveo naturale del Seveso seguiva poi il percorso del moderno Cavo Redefossi, sfociando infine nel Lambro a Melegnano.\nSecondo la ricostruzione fatta nel 1911 dall'ingegner Felice Poggi, all'altezza di Milano, il Seveso sarebbe originariamente transitato nei pressi delle future mura medievali, da Porta Orientale medievale a Porta Romana medievale, il cui luogo dove sarebbero sorte, in epoca romana, era al di fuori dal centro abitato dell'antica \"Mediolanum\".\nIn particolare il Seveso giungeva nel centro storico di Milano da nord est seguendo la moderna via dei Giardini per poi piegare a sud est seguendo le moderne via Monte Napoleone, piazza San Babila (e piegando decisamente verso ovest) corso Europa e via Larga fino all'altezza della futura Porta Romana medievale.\nDa qui l'antico alveo naturale del Seveso piegava verso sud est per percorrere, lungo i moderni corso di Porta Romana e corso Lodi, il suo alveo naturale lungo il moderno \"canale di Porta Romana\" (conosciuto anche con il nome di \"canale Vittadini\"), che \u00e8 stato in seguito interrato. Quest'ultimo intercettava poi il Cavo Redefossi all'altezza delle future mura spagnole di Milano: da questo punto in poi il Seveso percorreva il suo alveo naturale lungo il moderno Cavo Redefossi fino alla sua foce nel Lambro a Melegnano.\nIl Grande Sevese e il Piccolo Sevese.\nDato che l'antica \"Mediolanum\" era cresciuta e serviva nuova acqua per i pi\u00f9 svariati usi (per gli artigiani nonch\u00e9 per gli usi pubblici, domestici e difensivi) gli antichi Romani deviarono parte delle acque del Seveso, che scorreva lungo il perimetro orientale dell'abitato, verso il torrente Nirone, che transitava poco pi\u00f9 a ovest.\nFurono scavati due canali artificiali che avevano origine da due punti precisi dell'alveo naturale del Seveso, uno all'altezza dell'incrocio tra le moderne vie Borgonuovo e monte di Piet\u00e0, e l'altro pi\u00f9 a sud all'altezza della futura Porta Romana medievale: entrambi vennero scavati verso ovest per intercettare il corso del Nirone. Anche il corso del Nirone venne modificato, con lo spostamento del suo alveo ancora pi\u00f9 a ovest grazie alla costruzione di un canale artificiale che era la naturale prosecuzione verso occidente del canale che intercettava il Nirone all'altezza delle moderne vie Borgonuovo e monte di Piet\u00e0: questo canale divent\u00f2 il nuovo alveo del Nirone. Venne anche realizzato, lungo il Seveso, il porto fluviale romano di Milano, che aveva banchine larghe 2,5 metri e che era in grado di far attraccare piccole imbarcazioni.\nIn particolare il nuovo alveo del Nirone rettificava verso ovest l'originario corso del torrente, per poi piegare verso sud e intercettare l'alveo naturale del Nirone all'altezza della moderna piazza Vetra, nei pressi della futura basilica di San Lorenzo, dove tornava a scorrere nell'antico letto con il nome di canale Vetra.\nCon la costruzione di questi canali, si cre\u00f2 un anello d'acqua che circondava il centro abitato di Milano. Al tratto occidentale di questo anello d'acqua (ovvero il nuovo alveo artificiale del Nirone) fu dato il nome di Piccolo Sevese (l'antico toponimo per\u00f2 non scomparve completamente, visto che il Piccolo Sevese \u00e8 conosciuto ancora oggi anche con il nome di \"Nirone\"), mentre alla restante parte dell'anello d'acqua, quella che circondava Milano a nord, a est e a sud (ovvero il corso d'acqua costituito dal letto naturale del Seveso e dai due canali artificiali realizzati per intercettare le acque del Nirone) fu dato il nome di Grande Sevese forse perch\u00e9 lungo esso passava il traffico fluviale, viste le sue dimensioni maggiori.\nIl nuovo alveo del Nirone fu chiamato \"Piccolo Sevese\" perch\u00e9 questo corso d'acqua, sebbene avesse una portata d'acqua pi\u00f9 limitata (tant'\u00e8 che \u00e8 classificato come un \"torrente\"), aveva il medesimo ruolo del fiume Seveso, ovvero portare acqua alla citt\u00e0 e al suo fossato difensivo.\nIl Grande Sevese e il Piccolo Sevese si allargavano costeggiando il perimetro esterno di Milano per poi convergere e sfociare entrambi nel gi\u00e0 citato canale Vetra (da cui il nome della moderna piazza), che raccoglieva le acque di scolo della citt\u00e0 e che fungeva da scaricatore dell'anello d'acqua costituito dal Grande Sevese e dal Piccolo Sevese. \nL'anello d'acqua formato dal Grande Sevese e dal Piccolo Sevese divent\u00f2 poi il fossato delle mura romane di Milano, che vennero costruite in posizione poco pi\u00f9 interna rispetto a questo sistema idraulico circolare. In particolare il Grande Sevese costituiva il lato settentrionale, meridionale e orientale del fossato, mentre il Piccolo Sevese ne formava il suo ramo occidentale. Il Grande Sevese e il Piccolo Sevese esistono ancora e sono i canali pi\u00f9 antichi di Milano, dato che risalgono all'et\u00e0 romana repubblicana.\nIl Grande Sevese scorre oggi nel sottosuolo della citt\u00e0 sotto le vie dell'Orso, via Monte di Piet\u00e0, via Monte Napoleone, piazza san Babila, via Larga, via Dei Disciplini e piazza Vetra: l'apporto d'acqua \u00e8 ora fornito da un piccolo canale sotterraneo che scorre sotto via San Marco e via Borgonuovo innestandosi nel Grande Sevese in via Montenapoleone, e che deriva le sue acque dal Naviglio della Martesana, canale artificiale che venne completato tra il 1471 e il 1496.\nIl tracciato del Piccolo Sevese, come gi\u00e0 accennato, \u00e8 totalmente artificiale: \u00e8 stato realizzato dagli antichi Romani deviando verso ovest il tratto cittadino del torrente Nirone, che originariamente passava nel suo alveo naturale lungo le moderne corso Garibaldi, via Broletto e via Torino per poi percorrere il futuro canale Vetra. Con la sua deviazione artificiale verso ovest, il Nirone circondava ora in modo pi\u00f9 ampio e efficace il lato occidentale del centro abitato dell'antica \"Mediolanum\".\nIl Piccolo Sevese, che \u00e8 attivo ancora oggi, percorre sotto il manto stradale diverse vie del centro di Milano partendo da Foro Bonaparte angolo via Tivoli (un tempo rifornito d'acqua dalla \"roggia civica\", che proveniva da nord costeggiando il Cimitero Monumentale di Milano e che si innestava nel Piccolo Sevese nel punto in cui il Nirone fu anticamente deviato verso ovest: la roggia civica corrispondeva al primo tratto cittadino dell'antico alveo naturale del Nirone), toccando via San Giovanni sul Muro, corso Magenta e via Nirone e arrivando nei pressi del Carrobbio per poi giungere in piazza Vetra.\nDalla presenza del letto artificiale del Nirone, poi diventato Piccolo Sevese, \u00e8 derivato il nome di \"via Nirone\", strada laterale di corso Magenta situata nei pressi di questo canale artificiale. Come gi\u00e0 accennato, altra traccia dell'antica presenza di questo torrente in citt\u00e0 \u00e8 il fatto che l'altro nome con cui viene comunemente chiamato il Piccolo Sevese sia ancora oggi \"Nirone\". Il Grande Sevese e il Piccolo Sevese si uniscono poi in piazza Vetra, nei pressi della basilica di San Lorenzo, dando origine al canale Vetra, che confluisce poi nella Vettabbia, corso d'acqua ampliato dagli antichi Romani che corrisponde al tratto terminale dell'alveo naturale del Nirone e che sfocia nel Cavo Redefossi (corrispondente invece, come gi\u00e0 accennato, all'antico letto naturale del Seveso) a San Giuliano Milanese.\nDal Seveso fu poi realizzata una derivazione che portava acqua alle Terme Erculee, erette tra la fine del III secolo e l'inizio del IV dall'imperatore Massimiano Erculio e andate distrutte durante le invasioni barbariche del V secolo o nel 1162, quando l'imperatore Federico Barbarossa fece radere al suolo Milano.\nAnche l'Olona fu deviato verso Milano, sempre in epoca romana, per lo stesso motivo: il fabbisogno d'acqua della popolazione della citt\u00e0, diventata molto numerosa con il passare dei secoli. Il modesto regime idrico di Seveso e Merlata non era infatti pi\u00f9 sufficiente a soddisfare le necessit\u00e0 di Milano. L'Olona, che garantiva una quantit\u00e0 d'acqua di gran lunga superiore a quella di Seveso e Merlata, venne deviato a Lucernate, frazione di Rho, verso Milano, tra la fine dell'era repubblicana e i primi decenni dell'et\u00e0 imperiale. Come destinazione finale del nuovo percorso dell'Olona fu scelto il fossato delle mura romane di Milano. In particolare l'Olona riversava le sue acque alla confluenza tra il Piccolo Sevese e il canale Vetra. \nL'Olona rimase affluente del fossato delle mura romane fino al XII secolo, quando venne deviato nel fossato difensivo delle mura medievali di Milano, pi\u00f9 esterne di quelle romane, all'altezza della moderna piazza della Resistenza Partigiana.\nI secoli successivi.\nQuando, nel 1471 terminarono i lavori di costruzione del Naviglio della Martesana alla \"Cassina de' Pomm\", le scarse acque in eccesso del naviglio stesso si riversavano nel Seveso poco lontano, ma quando la Martesana fu portata fino a Milano (1496), i due corsi d'acqua si intersecarono, perch\u00e9 lo sbocco del Seveso nella fossa interna era pi\u00f9 a est di quello del nuovo canale.\nAll'intersezione, il Seveso venne incanalato, forse per un tratto nel suo antico alveo naturale, dando origine alla roggia Gerenzana, ma il carico idrico su Milano in caso di concomitanti piene del Seveso e del Naviglio della Martesana era diventato eccessivo e si avvert\u00ec l'esigenza di creare un canale che potesse scaricarle prima che entrassero, attraverso la conca dell'Incoronata, nel Naviglio di San Marco, recapitandole direttamente nella Cerchia dei Navigli pi\u00f9 a valle.\nLo scolmatore, che riprendeva parzialmente, come gi\u00e0 accennato, l'antico alveo naturale del Seveso, fu chiamato \"Redefosso\", probabilmente dalla contrazione di \"retrofossum\" che troviamo in documenti antichi a indicarne la posizione arretrata rispetto alle mura di Porta Nuova medievale. Con la costruzione delle mura spagnole, fu naturale che il Redefossi le contornasse dal ponte delle Gabelle (poco a oriente della Porta Nuova spagnola) fino a confluire nella Vettabbia (a quel punto gi\u00e0 uscita dalla Cerchia dei Navigli) nei pressi di Porta Lodovica.\nIl Redefossi portato fino a Melegnano.\nLa portata aggiunta alla Vettabbia non trov\u00f2 infatti sufficiente sfogo nell'irrigazione dei terreni circostanti e le esondazioni divennero via via pi\u00f9 frequenti e colpirono sia la citt\u00e0, da Porta Tosa fino a Porta Lodovica, sia le campagne sottostanti con effetti catastrofici. Si instaur\u00f2 allora una lunga polemica tra chi considerava come soluzione del problema un minore afflusso d'acqua verso la citt\u00e0 e chi pensava che un migliore deflusso a valle avrebbe risolto il problema.\nIn realt\u00e0, nel 1708 il governo aveva provveduto a una risistemazione dell'alveo del cavo, tra Porta Nuova e Porta Lodovica, senza ricavarne alcun reale beneficio; dopo la met\u00e0 del secolo la polemica infuriava coinvolgendo sulle opposte tesi illustri ingegneri-idraulici come Giovanni Antonio Lecchi e Dionigi Maria Ferrari, architetto camerale. \nA offrire la soluzione, sar\u00e0 l'ingegnere Pietro Parea, ingaggiato da un gruppo di \"Utenti della Vettabbia\", che progetter\u00e0 il prolungamento del Redefossi fino quasi a Melegnano: il costo dell'opera fu poi assai elevato (un milione di lire milanesi), ma con molto realismo il governo austriaco rispose che la cifra fosse inferiore a quella sborsata in occasione di una delle ricorrenti esondazioni. Cos\u00ec, approfondite le indagini tecniche, i lavori iniziarono nel 1783 e furono terminati nel giro di tre anni. Il percorso era quello odierno fino alla Vettabbia prima della sua foce nel Lambro.\nLa copertura e la tombinatura del Seveso a Milano avvennero gradualmente, con l'espandersi della citt\u00e0. Le prime datano dalla fine del XIX secolo e riguardarono il tratto dal Naviglio della Martesana a Porta Nuova, iniziando dai Bastioni spagnoli e risalendo fino a via Ponte Seveso e in un secondo tempo fino al Naviglio della Martesana, in via Melchiorre Gioia dove, all'altezza di via Giacomo Carissimi, ha la sua foce.\nSulla destra del Naviglio della Martesana fino a viale Zara (piazzale Istria) la copertura \u00e8 stata effettuata a partire dagli anni trenta, mentre le successive, che sono una conseguenza del Piano Regolatore Generale della citt\u00e0 del 1953, si estesero in anni pi\u00f9 recenti verso la periferia, prima sino a Niguarda poi lungo la via Ornato, fino al confine comunale con Bresso.\nIdrografia.\nLe sorgenti del Seveso, nel Parco Spina Verde di Como, sono state \"monumentalizzate\": attorno alla fonte principale, da cui sgorga acqua purissima, \u00e8 stato eretto un piccolo bastione in ceppo, il tipico conglomerato roccioso delle valli prealpine lombarde, e la fonte \u00e8 protetta da una grata.\nLa parte pi\u00f9 settentrionale (porzione montana) del Seveso \u00e8 caratterizzata da pendenze piuttosto rilevanti e da un numero elevato di piccolissimi affluenti a volte in secca. Scorre rapido tra pareti rocciose in una valle morenica scavata dal ritirarsi dei ghiacciai dopo l'ultima glaciazione. Questo tratto, caratterizzato da un ambiente naturale ben conservato anche per la scarsa pressione abitativa, si conclude alla confluenza del fosso Lus\u00e8rt, prima di Fino Mornasco (alla frazione Andrate-Valle Mulini)\nIl tratto centrale del torrente (porzione collinare) \u00e8 pi\u00f9 serpeggiante, con pendenze meno accentuate ed \u00e8 qui che riceve i suoi non numerosi affluenti: sulla sponda sinistra il rio Rossola, il rio Acquanegra e i torrenti Sant'Antonio, Serenza e Certesa (Tar\u00f2); quest'ultimo, il pi\u00f9 significativo, \u00e8 a sua volta lungo venti chilometri con un bacino idrografico di 62 chilometri quadrati. Sulla sponda destra riceve solo il torrente Comasinella.\nNel tratto finale il fiume scorre con pendenze quasi nulle e sempre in alveo artificiale. In questo tratto riceve il fontanile Mollia. Storicamente era in pianura che il fiume scorreva praticamente al livello del piano di campagna e le sue acque, in caso di piena, avevano l'opportunit\u00e0 di divagare nel piano circostante. A Palazzolo Milanese, la pi\u00f9 settentrionale delle sette frazioni di Paderno Dugnano, dal Seveso esce il Canale Scolmatore di Nord Ovest, progettato nel 1954 e terminato nel 1980: con la sua portata di trenta metri cubi al secondo, doveva essere in grado di scongiurare le esondazioni del Seveso a Milano, ma si \u00e8 rivelato insufficiente. Gi\u00e0 nel 1982 se ne progett\u00f2 il raddoppio della portata, ma i relativi lavori non sono andati oltre il primo lotto, ultimato nell'ottobre del 2004.\nGeograficamente, sarebbe pi\u00f9 corretto definire il Seveso come torrente, ma il corso d'acqua ha perso da tempo il suo carattere torrentizio a causa del costante apporto di acque provenienti dal collettamento e dalla depurazione. Il pi\u00f9 a monte tra i depuratori \u00e8 quello di Fino Mornasco, che raccoglie le acque e gli scarichi di Villa Guardia e Cassina Rizzardi con oltre un centinaio di \"tintostamperie\" tessili: nel fiume immette acque di qualit\u00e0 peggiore e in quantit\u00e0 maggiore di quelle naturali. Altrettanto avviene a Carimate.\nLa qualit\u00e0 delle acque.\nNonostante quanto descritto, secondo Arpa Lombardia, la qualit\u00e0 delle acque del Seveso \u00e8 considerata \"sufficiente\" almeno fino al rilevamento a valle di Lentate e secondo una ricerca \"privata\" condotta da studenti dell'Istituto Tecnico \"Luigi Castiglioni\" di Limbiate, nel 2009 sarebbero stati rinvenuti esemplari di pesci vivi anche notevolmente pi\u00f9 a valle (Varedo).\n\u00c8 sicuro per\u00f2 che al museo civico di Lentate esistono quattro acquari, con ambiente fluviale, in cui nuotano pesci pescati nel fiume nell'ambito del suo territorio e a testimonianza del fatto che i pesci ci siano, proprio a Lentate se ne \u00e8 verificata una moria nel maggio 2010. Altrettanto sicuro \u00e8 purtroppo che, ancora nel 2009, la qualifica attribuita dall'Arpa alle acque del Seveso a Bresso era \"pessima\" (ma tendente a scadente), inadatte cio\u00e8 a qualsiasi uso.\nMalgrado il \"contratto di fiume\", sottoscritto nel 2006 e gli sforzi congiunti delle diverse amministrazioni coinvolte al Seveso resta l'infelice appellativo di \"fiume nero\" anche se, nel 2010, le sue acque erano meno scure rispetto al passato e indubbiamente alcuni progressi erano, in questo campo, da registrare. Accanto al fenomeno degli scarichi abusivi, resta dominante quello dell'eccessivo carico antropico lungo la sua asta, e l'inquinamento deriva ancor pi\u00f9 dagli usi civili che non da quelli industriali..\nUno dei progetti esposti dalla Regione Lombardia per il risanamento delle acque del Seveso \u00e8 il PRRA, (Piano Regionale di Risanamento delle Acque) approvato con deliberazione del Consiglio regionale 15 gennaio 2002, n. 402 e pianificava gli interventi su acquedotti, fognature e depurazione, oggi sostituito dal Piano di Gestione del Bacino Idrografico.. Per ultimo, la Regione Lombardia ha definito l'AQST (Accordo Quadro di Sviluppo Territoriale), \"Contratto di Fiume Seveso\".\nQuesto documento, sottoscritto da Comuni, Province, realt\u00e0 Associative e Istituzionali ha come obiettivi la riduzione dell'inquinamento delle acque e del rischio idraulico; la riqualificazione dei sistemi ambientali e paesistici e dei sistemi insediativi afferenti ai corridoi fluviali; la condivisione delle informazioni e diffusione della cultura dell'acqua.\nRisultati notevoli verso il recupero sono stati raggiunti in questi ultimi anni, ed in significativi tratti del suo percorso si pu\u00f2 riscontrare il ritorno della fauna, specialmente quella acquatica.\nGeografia antropica.\nI mulini.\nIl Catasto Teresiano censiva, nella valle del Seveso, ventitr\u00e9 mulini, di propriet\u00e0 di nobili o di enti religiosi, ben pochi se si raffronta la situazione con quella dell'Olona o del Lambro. Oltre alla funzione molitoria, azionavano soprattutto segherie. Per la ridotta portata e per la sua variabilit\u00e0, il Seveso non conobbe mai il tumultuoso sviluppo preindustriale e industriale degli altri due fiumi e anche la situazione insediativa sulle sue sponde, nel tratto montano e buona parte di quello collinare, procedette lentamente, con centri urbani di piccole dimensioni e distanti l'uno dall'altro.\nL'agricoltura era il principale mezzo di sostentamento degli abitanti: un'agricoltura povera che conobbe un periodo di forte sviluppo con l'introduzione della bachicoltura e lo sviluppo delle seterie comasche. Anche il tratto da Lentate a valle (la storica \"Brianza Milanese\", sebbene ora la maggior parte dei comuni interessati appartenga alla provincia di Monza e Brianza) aveva nell'agricoltura il suo punto di forza accompagnato dal tradizionale artigianato del mobile.\nNel 1861 la popolazione censita nei dieci comuni tra Lentate del Seveso e Milano era di 25.538 anime, nel 2001 era salita a 209.186. Un andamento assolutamente comparabile si registr\u00f2 nei comuni contermini e praticamente per l'intera Brianza: questo signific\u00f2 profondi cambiamenti nei modi di vita e negli insediamenti.\nLa valle del Seveso ebbe un forte incremento nell'espansione industriale negli anni venti e trenta del secolo scorso, tanto da diventare, tra Cesano Maderno e Bresso, il maggiore polo chimico dell'Italia settentrionale, ma con la chimica erano presenti la meccanica, il tessile, l'industria alimentare e quella del legno. Nel secondo dopoguerra, alla crisi del settore chimico, alcuni dei quali ebbero strascichi fino al 2010 \nfece riscontro l'esplosione del settore del legno e del mobile che affianc\u00f2, al tradizionale artigianato, piccole, medie e anche grandi industrie mobiliere.\nL'urbanizzazione delle sue sponde.\nPer avere un esempio della conseguente trasformazione del territorio, citiamo per tutti il comune di Bovisio Masciago: nel 1786 (Catasto lombardo-veneto) il 91% del suo territorio era dedicato all'agricoltura e solo il 5% era urbanizzato; nel 1900 i dati non si discostavano molto da questi, ma nel 2006 le percentuali erano 67,50% urbanizzato e 24,46% agricolo.\nIl risultato ci dice che il Seveso, che scorreva libero nelle campagne e che ancora nel 1950 offriva acque limpide in cui ci si bagnava e le lavandaie facevano il loro lavoro, oggi scorre in un ininterrotto nucleo abitato, in alvei artificiali che spesso coincidono addirittura coi muri degli edifici che lo racchiudano e che il grado di inquinamento delle sue acque appare insostenibile.\nAlla fine del secolo scorso la percentuale di suolo edificato e urbanizzato era compresa tra il 22,7% di Lentate sul Seveso e l'81,3% di Cusano Milanino, con una media del 44,6% e proiezioni che portano per il 2010 a un incremento della media fino al 53,6%.\nNelle condizioni descritte, la permeabilit\u00e0 del territorio a margine dell'alveo \u00e8 estremamente ridotta e questo fa s\u00ec che, in caso di pioggia, praticamente l'intera quantit\u00e0 d'acqua caduta dilavi nel Seveso, convogliata dai collettori urbani. Di per s\u00e9 il bacino imbrifero del fiume \u00e8 gi\u00e0 abbastanza esteso, ma il \"bacino colatore\" ne supera abbondantemente i limiti perch\u00e9 ampliato con il collegamento, attraverso il cavo Breda, di Cinisello Balsamo le cui acque giungono a Bresso; a Varedo arrivano poi gli scarichi di Cabiate e di Meda, anch'esse localit\u00e0 non rivierasche.\nComuni attraversati dal fiume.\n Provincia di Como\n Provincia di Monza e della Brianza\n Citt\u00e0 metropolitana di Milano \nI parchi.\nIl corso del Seveso \u00e8 interessato da tre parchi: il gi\u00e0 menzionato Parco Spina Verde di Como alle sorgenti, il Parco delle Groane e il PLIS Parco naturale Bosco delle Querce (Seveso, Meda), che fu costituito dopo il Disastro di Seveso dell'Icmesa e di cui da pi\u00f9 parti si chiede l'estensione fino a diventare un parco regionale. Un quarto parco, il Parco della Brughiera Briantea, coinvolge solo il territorio di Lentate sul Seveso. L'ultimo tratto del Seveso, prima della tombinatura sotto via Ornato a Milano, \u00e8 incluso nel Parco Nord Milano, parco regionale che comprende anche il tratto del Seveso che attraversa i comuni di Cusano Milanino, Cormano e Bresso.\nLe piene del Seveso.\nLo scolmatore di Nord Ovest.\nLe piene di questo piccolo corso d'acqua sono repentine e rabbiose, talvolta con esiti catastrofici: in occasione di abbondanti piogge, i numerosi torrenti e rii contribuiscono ad ingrossare a dismisura la quantit\u00e0 d'acqua trasportata da nord a sud verso la citt\u00e0 di Milano. Ne raccontano le cronache a partire dal cinquecento ed esistono tracce archeologiche di una violentissima, del I secolo, in epoca romana, cui si attribuisce la distruzione del primo porto fluviale di Milano.\nQuando, nel 1954, il comune di Milano individu\u00f2 come indispensabile la costruzione di un Canale Scolmatore di Nord Ovest per proteggere Niguarda e i quartieri settentrionali, ne indic\u00f2 la portata in trenta metri cubi al secondo. Si era infatti ancora agli inizi dell'urbanizzazione sopra descritta: gli abitanti dei dieci comuni tra Lentate e Bresso erano all'ultimo censimento (1961) 84.396 contro i 209.186 del 2001.\nIl Seveso era ancora un torrente e la sua portata media ancora quella naturale di 1,8 metri cubi al secondo. L'opera venne completata solo nel 1980, quando a Niguarda si erano gi\u00e0 verificati (1976-1979) ben venticinque episodi di esondazione con allagamento di aree abitate.\nGli straripamenti investono la vicina area metropolitana di Milano (Paderno Dugnano e Bresso), ma soprattutto la parte nord della citt\u00e0, da Niguarda a piazza dei Carbonari, coinvolgendo strade di grande comunicazione come la via Comasina e viale Zara: si tratta in generale di eventi contenuti e con danni limitati (salvo alla circolazione), ma frequenti (62 volte tra il 1976 e il 2000) che si sono ripetuti anche nel luglio 2014, quando l'area allagata si \u00e8 estesa fino alla zona di Porta Nuova, e nel novembre dello stesso anno, con danni ancora maggiori.\nNel 2010, a Milano, bloccata la metropolitana.\nIl 19 settembre 2010, se ne \u00e8 verificata una tra le peggiori (era la terza dell'anno), con una primitiva stima di 70 milioni di euro di danni, che ha causato la chiusura di 3 stazioni della linea metropolitana M3 per dieci giorni (con allagamenti e detriti fino a 7-8 metri nella stazione \"Sondrio\"), la sospensione di alcune linee di tram e relativi futuri ritardi e ingenti danni nei cantieri della nuova metropolitana M5.\nIn parte l'allagamento della metropolitana \u00e8 stato aumentato dalla rottura di una conduttura del diametro di 60 centimetri dell'acquedotto di Milano in viale Zara all'altezza del civico 100, che ha per ore versato acqua nei tunnel della M5. L'ammontare reale dei danni \u00e8 stato comunicato in novembre: venti milioni di euro e un ritardo di due mesi per l'introduzione del primo treno in galleria per i collaudi.\nLe polemiche dopo l'accaduto sono state accese; al centro di esse \u00e8 stato messo il mancato completamento del raddoppio della portata dello scolmatore, progettato nel 1982 e di cui \u00e8 stato approntato un primo lotto nel 2003 e per il quale erano disponibili le risorse finanziarie. La citt\u00e0 metropolitana di Milano sta eseguendo i lavori di adeguamento parziale del canale scolmatore mentre la Regione e l'Agenzia Interregionale per il fiume Po (autorit\u00e0 idraulica sul reticolo idrografico padano) sta redigendo gli studi preliminari per l'individuazione di cinque aree lungo il Seveso per la laminazione controllata delle piene. Cos\u00ec facendo si definirebbe il cosiddetto \"scenario di progetto\" dell'Autorit\u00e0 di Bacino per la messa in sicurezza dell'area milanese settentrionale."}
{"id": "264355", "revid": "1318658", "url": "https://it.wikipedia.org/wiki?curid=264355", "title": "Camnago", "text": ""}
{"id": "264356", "revid": "438678", "url": "https://it.wikipedia.org/wiki?curid=264356", "title": "The Wall of the Sky, the Wall of the Eye", "text": ""}
{"id": "264357", "revid": "77358", "url": "https://it.wikipedia.org/wiki?curid=264357", "title": "Berkserkerganga", "text": ""}
{"id": "264358", "revid": "118175157", "url": "https://it.wikipedia.org/wiki?curid=264358", "title": "Digesto", "text": "Il Digesto (latino Digesta o Pandectae) \u00e8 una compilazione in 50 libri di frammenti di opere di giuristi romani realizzata su incarico dell'imperatore Giustiniano I. Promulgato il 16 dicembre 533 con la costituzione imperiale bilingue Tanta o \"\u0394\u03ad\u03b4\u03c9\u03ba\u03b5\u03bd\" entr\u00f2 in vigore il 30 dicembre dello stesso anno.\nIl Digesto \u00e8 una parte del \"Corpus iuris civilis\", una raccolta di materiale normativo e giurisprudenziale: il nome digesto deriva dal titolo delle raccolte effettuate da giuristi privati che utilizzavano appunto questo termine per indicare le antologie ragionate di iura. Le altre parti sono le \"Institutiones\" e il \"Codex\". Una quarta parte, le \"Novellae Constitutiones\", fu aggiunta successivamente.\nIl termine \"Digesto\" deriva dal latino \"digestus\", participio perfetto del verbo \"digerere\": \"disporre classificando gli argomenti in modo ordinato\"; i \"Digesti\" sono detti anche \"Pandette\", dal greco \"\u03c0\u03b1\u03bd\u03b4\u03ad\u03ba\u03c4\u03b1\u03b9\", \"onnicomprensivi, riguardanti qualsiasi materia\", per indicare la completezza delle norme della raccolta.\nIl progetto.\nLa gestazione dell'opera ha inizio il 15 dicembre 530, data in cui Giustiniano I promulga la costituzione \"Deo auctore\" (\"Con l'aiuto di Dio\"), con la quale d\u00e0 incarico a Triboniano, \"quaestor sacri palatii\" (massimo consigliere giuridico dell'imperatore per la stesura di leggi o Costituzioni imperiali),\ndi raccogliere in un'unica opera i frutti della secolare produzione della giurisprudenza romana.\nPer compiere l'immane opera di selezionare il vastissimo materiale giurisprudenziale, Triboniano forma una commissione composta da un lato da giuristi funzionari di stato, dall'altro da eminenti avvocati di Costantinopoli. La commissione risulta cos\u00ec composta da: Triboniano, che la presiede, Costantino, ministro del tesoro o \"comes sacrarum largitionum\", i giuristi di Costantinopoli Teofilo e Cratino, i giuristi di \"Berytus\" (l'odierna Beirut) Doroteo e Anatolio, ed undici avvocati (Stefano, Mena, Prosdocio, Eutolmio, Timoteo, Leonide, Leonzio, Platone, Giacomo, Costantino, Giovanni).\nGiustiniano conferisce ai compilatori la facolt\u00e0 di apportare le modifiche ai testi giuridici ritenute necessarie al fine di eliminare le contraddizioni e di adeguarli al diritto vigente (cosiddette \"interpolazioni\").\nI Digesta vengono quindi promulgati da Giustiniano il 16 dicembre 533 con la costituzione bilingue latino-greca Constitutio Tanta o \u0394\u03b5\u03b4\u03c9\u03ba\u03b5\u03bd. L'entrata in vigore viene fissata per il 30 dicembre del medesimo anno. Sono punite le opere di rielaborazione del testo di legge, tuttavia, sono ammesse le traduzioni letterali in lingua greca, visto il loro carattere innocuo.\nI compilatori si avvalgono di 9142 frammenti di opere di giuristi, di cui 6137 sono appartenenti ai cinque autori riportati nella legge delle citazioni. I frammenti sarebbero tratti da quasi 2000 libri, citati dallo stesso Giustiniano I nella costituzione Omnem e nella costituzione Tanta, messi a disposizione dei commissari, l'Index Florentinus ne riporta solamente 1625, ma non \u00e8 da escludere l'ipotesi che i compilatori si sarebbero avvalsi di altre opere che non hanno fornito excerpta.\nIl lavoro dei commissari si conclude dopo soli tre anni, un tempo sorprendentemente breve vista la mole di opere giuridiche che i compilatori utilizzarono per la composizione dell'opera.\nLa struttura dell'opera e suo utilizzo.\nIl \"Digesto\" \u00e8 composto da 50 libri. Ciascun libro \u00e8 diviso in titoli, ogni titolo ha una propria rubrica indicante l'argomento trattato. All'interno dei titoli sono ordinati i frammenti delle opere della giurisprudenza romana. I frammenti sono preceduti dalla \"inscriptio\" con il nome del giurista che ne \u00e8 l'autore, l'opera e il numero del libro dal quale \u00e8 tratto.\nI frammenti pi\u00f9 lunghi sono stati divisi, dagli interpreti medioevali in \"principium\" e successivi paragrafi. Unica eccezione \u00e8 costituita dai libri 30, 31 e 32 che non sono divisi in titoli ma ricompresi nell'unico titolo \"De legatis et fideicommissis\". Il giurista maggiormente citato \u00e8 Ulpiano.\nQuesta opera veniva utilizzata sia per la pratica forense sia per la scuola, infatti era oggetto degli studi degli studenti di diritto dal 2\u00ba al 4\u00ba anno.\nLa suddivisione \u00e8 tale:"}
{"id": "264361", "revid": "148107", "url": "https://it.wikipedia.org/wiki?curid=264361", "title": "Equazione irrazionale", "text": "In matematica, un'equazione irrazionale in una incognita \u00e8 un'equazione algebrica in cui l'incognita compare all'interno del radicando di uno o pi\u00f9 radicali. Ad esempio:\nNon sono invece irrazionali (sebbene alcuni coefficienti siano irrazionali) equazioni come la seguente:\ndal momento che i radicali non contengono l'incognita formula_3.\nRisoluzione.\nEquazione irrazionale intera con un solo radicale.\nPer risolvere questo tipo di equazioni \u00e8 sufficiente \"togliere\" le radici elevando entrambi i membri dell'equazione all\"'n\"-esima potenza (con \"n\" intero e maggiore di 1), ottendendo cos\u00ec un'equazione razionale che ammette tutte le soluzioni dell'equazione di partenza ma, in generale, pu\u00f2 anche ammettere altre soluzioni.\nNel risolvere questo tipo di equazioni bisogna anche prestare attenzione all'indice della radice:\nUna volta tenuto conto delle varie imposizioni a seconda dei casi, \u00e8 possibile elevare entrambi i membri alla potenza formula_4 per eliminare la radice.\nIn generale, se si eleva a un esponente dispari, si ottiene un'equazione equivalente a quella data; se si eleva invece a un esponente pari, \u00e8 possibile che si aggiungano delle soluzioni spurie.\nInfatti, data una relazione della forma:\nelevando al quadrato si ottiene la forma:\nche, portando tutto a primo membro e scomponendo la differenza di due quadrati, si pu\u00f2 riscrivere cos\u00ec:\nPer cui, oltre alle soluzioni dell'equazione di partenza, vi sono anche le eventuali soluzioni dell'equazione:\nElevando invece a esponente dispari:\nformula_20 formula_21\nformula_22\nformula_23\nLe soluzioni, sfruttando la legge di annullamento del prodotto e ricordando che l'esponente formula_24 non cambia il segno delle funzioni, sono le seguenti:\nformula_25\nLa prima viene scartata perch\u00e9 formula_26; la seconda, invece, implica l'uguaglianza formula_16.\nIn definitiva: quando, al fine di eliminare i radicali per ricondursi a un'equazione razionale, si elevano entrambi i membri di un'equazione a un esponente pari, bisogna poi ricordarsi di verificare se le soluzioni ottenute risolvano effettivamente l'equazione originaria, controllando mediante sostituzione oppure determinando il campo di esistenza dell'equazione.\nIl campo di esistenza di questa equazione \u00e8 dato dall'insieme di tutte le formula_3 tali per cui formula_30.\nElevando al quadrato entrambi i membri dell'equazione, si ottiene:\nche ha come unica soluzione formula_32, che soddisfa anche l'equazione originaria essendo compresa nel campo di esistenza.\nIl campo di esistenza di questa equazione \u00e8 dato da:\nformula_34\nche ha soluzione formula_35.\nElevando al quadrato entrambi i membri si ottiene l'equazione:\nQuesta \u00e8 un'equazione di secondo grado le cui soluzioni sono formula_37 e formula_38, dove per\u00f2 formula_37 non \u00e8 accettabile perch\u00e9 non compresa nell'insieme di definizione, restando cos\u00ec formula_38 unica soluzione accettabile dell'equazione di partenza.\nQui la radice ha indice dispari, pertanto \u00e8 possibile procedere subito all'elevamento alla potenza formula_42 di entrambi i membri, che porta a:\nformula_43.\nEquazione irrazionale intera con due radicali quadratici.\nUn'equazione intera contenente due radicali quadratici, pi\u00f9 altri termini razionali, si pu\u00f2 scrivere nella forma:\nIn questo caso, \u00e8 possibile isolare un radicale, oppure si possono riunire entrambi i radicali nello stesso membro e trasportare nell'altro membro i termini razionali. In entrambi i casi, elevando al quadrato si ottiene un'equazione con un solo radicale quadratico, che si pu\u00f2 risolvere come trattato nel caso precedente.\nAnche in questo caso bisogna tener conto dell'insieme di definizione, che pu\u00f2 assumere diversi aspetti a seconda di come si vogliono riunire i termini dell'equazione.\nIsolando il primo radicale si ottiene:\nIl campo di esistenza di questa equazione \u00e8 dato dalle soluzioni del sistema di disequazioni:\nformula_47\nEleviamo al quadrato entrambi i membri:\nSemplificando, l'equazione diventa:\nSi vede immediatamente che formula_37 \u00e8 soluzione, per cui, supposto formula_51, possiamo dividere per formula_3:\nElevando ancora al quadrato si ottiene:\nDal momento che anche questa soluzione soddisfa l'equazione di partenza, le due soluzioni sono formula_55 e formula_56.\nEquazione irrazionale intera con tre o quattro radicali quadratici.\nUn'equazione intera contenente tre radicali quadratici, pi\u00f9 altri termini razionali, oppure una contenente quattro radicali quadratici, si risolve riunendo due radicali in uno stesso membro e trasportando tutto il resto nell'altro membro. In questo modo, elevando al quadrato, si ottiene un'equazione che contiene al pi\u00f9 due radicali quadratici, rientrando pertanto nei casi precedenti. La determinazione del campo di esistenza di una simile equazione pu\u00f2 risultare complessa, pertanto \u00e8 possibile verificare la bont\u00e0 delle soluzioni verificandole per sostituzione nell'equazione di aprtenza.\nPrima di elevare al quadrato, conviene spostare alcuni radicali (questo passaggio \u00e8 utile solo al fine di semplificare i calcoli):\nEleviamo al quadrato:\nEseguendo i calcoli, diventa:\nOra si eleva di nuovo al quadrato:\nRisolvendo quest'equazione si ottiene formula_32, e si verifica facilmente che essa \u00e8 effettivamente soluzione dell'equazione data.\nEquazione irrazionale fratta.\nSe l'equazione irrazionale non \u00e8 intera, \u00e8 sufficiente ridurla a forma intera (moltiplicando tutti i termini per il minimo comune multiplo dei denominatori) per rientrare nei casi gi\u00e0 visti.\nEsempio\nSi moltiplicano tutti i termini per formula_64, ricordando che formula_65 (perch\u00e9, oltre ad essere il radicando di una radice quadrata, si trova anche a denominatore; l'altro denominatore non presenta problemi di esistenza poich\u00e9 \u00e8 somma di due termini positivi di cui solo la radice pu\u00f2 annullarsi); si noti anche che tale condizione garantisce in automatico anche l'esistenza di formula_66:\nL'insieme di definizione di questa equazione \u00e8 dato dalle soluzioni del sistema:\nformula_68\nLa sua soluzione, unita alla restrizione formula_65, porta alla condizione che una soluzione sar\u00e0 accettabile solo se formula_70.\nEleviamo al quadrato entrambi i membri:\nLe soluzioni di questa equazione quadratica sono formula_72 e formula_73. Tuttavia, la prima non \u00e8 accettabile (dal momento che deve essere formula_70. L'unica soluzione dell'equazione iniziale \u00e8 perci\u00f2 formula_75."}
{"id": "264362", "revid": "18821", "url": "https://it.wikipedia.org/wiki?curid=264362", "title": "Pandette", "text": ""}
{"id": "264363", "revid": "117182369", "url": "https://it.wikipedia.org/wiki?curid=264363", "title": "Dana Scully", "text": "Dana Katherine Scully \u00e8 un personaggio della serie televisiva \"X-Files\", coprotagonista insieme a Fox Mulder. \u00c8 interpretata da Gillian Anderson. La voce italiana \u00e8 di Claudia Catani.\nNella serie televisiva, Dana Scully \u00e8 un medico patologo e agente speciale dell'FBI. Al contrario del suo collega Fox, Scully \u00e8, almeno inizialmente, molto scettica verso il soprannaturale. Tuttavia dovr\u00e0 ricredersi quando nel corso del telefilm verr\u00e0 rapita dagli alieni, che le impianteranno anche un microchip alla base del collo. Nonostante sia all'inizio molto diffidente verso Fox, ben presto instaurer\u00e0 con lui una sincera e profonda amicizia.\nBiografia del personaggio.\nDana Katherine Scully nasce il 23 febbraio del 1964 da William e Margaret Scully. Ha due fratelli: William Jr. (Bill) e Charles e una sorella, Melissa. La famiglia Scully si sposta per tutta l'America e oltre oceano a causa del lavoro del padre, un ufficiale della Marina degli Stati Uniti. Durante l'infanzia, Scully si comporta da maschiaccio e questo la fa avvicinare molto al padre.\nAd un compleanno, Scully riceve in regalo dai fratelli una pistola ad aria compressa e lei la usa nel bosco, per uccidere un piccolo serpente. Questo episodio segner\u00e0 molto la bambina, che cercher\u00e0 di rianimare il povero animale in qualunque modo, sperando che tenendolo tra le mani possa restituirgli la vita. Suo padre la chiama Starbuck (nell'edizione italiana tradotto erroneamente come Stella Marina), il nome del primo ufficiale della nave Pequod di Moby Dick, libro che le leggeva da piccola, e Dana a sua volta soprannomina il padre Acab.\nGli studi.\nNel 1986 Scully riceve una borsa di studio in Fisica all'Universit\u00e0 del Maryland. La sua tesi \u00e8 intitolata \"Il Paradosso dei gemelli di Einstein: una nuova interpretazione\". Al college, prende anche lezioni di tedesco, arrivando ad averne un buon livello di conoscenza. Scully si laurea in medicina e si qualifica come patologo forense. Il padre non le nasconde che avrebbe preferito che diventasse un medico non patologo, ma la sua decisione deriva dal fatto che si sente di poter essere molto utile con questa specializzazione, dato che vuole entrare nell'FBI.\nGli X-Files.\nScully viene assegnata agli X-Files come collega dell'Agente Fox Mulder su richiesta delle alte sfere, che vogliono qualcuno che segua da vicino gli sviluppi degli X-Files, verificando il lavoro specifico dell'Agente Mulder e riferendo tutto. In realt\u00e0 poi i due sviluppano un'amicizia che si consolider\u00e0 nel tempo fino a portarli a fidarsi ciecamente l'uno dell'altra. Pur essendo una fedele alleata di Mulder, Scully ha un atteggiamento molto scettico riguardo alle teorie sugli alieni e alle varie cospirazioni, di cui \u00e8 invece assolutamente convinto il suo collega. Questo suo scetticismo aiuter\u00e0 la coppia di agenti a rimanere con i piedi per terra in varie occasioni, e le competenze scientifiche di Scully come patologo aiuteranno a risolvere diversi X-Files.\nVari sviluppi.\nAll'inizio della seconda stagione, Scully viene rapita dagli alieni e scompare di scena per alcune puntate. Misteriosamente, ricompare in un ospedale. Le sue condizioni sono tra la vita e la morte e la madre di Scully valuta seriamente se staccare le macchine che la tengono in vita, ma Mulder si oppone con tutte le sue forze. Scully si risveglia dal coma dopo qualche tempo e la sorella Melissa convince Mulder a parlare con lei e a confrontarsi, prima che sia troppo tardi. Melissa verr\u00e0 assassinata dopo qualche tempo, per sbaglio, in un attentato rivolto a Scully: il killer infatti la scambia per la sorella e le spara.\nLa malattia.\nDopo poco tempo dal suo risveglio dal coma, Scully, passando sotto un metal detector, scopre di avere un piccolo oggetto impiantato alla base del collo. Decide di farselo rimuovere e lo analizza in un laboratorio. Si tratta di un minuscolo microchip, di una tecnologia avanzata per la dimensione, probabilmente impiantatole durante il rapimento. Dal momento in cui l'oggetto viene rimosso, Scully si ammala di cancro nasofaringeo. La malattia non le d\u00e0 scampo, peggiorandone sempre di pi\u00f9 la salute.\nDurante alcune indagini, scopre di non essere l'unica ad aver contratto il cancro in questo modo e viene a conoscenza di un gruppo di persone, tutte rapite come lei e tutte tornate con un impianto come il suo: anche loro sono affette dalla stessa malattia. Le sue condizioni peggiorano velocemente e viene ricoverata pi\u00f9 volte in ospedale per il moltiplicarsi delle sue metastasi. Viene salvata da Mulder, quando ormai \u00e8 allo stadio terminale, il quale riesce a rubare all'interno di una sede del dipartimento della difesa un microchip identico a quello estratto dal collo di Scully, che ricollocato nella posizione originaria risulta essere l'unica cura.\nDopo la malattia.\nSempre pi\u00f9 osteggiata dai suoi superiori, continua il suo lavoro anche quando Mulder scompare e le viene affiancato l'agente John Doggett; questa volta \u00e8 lei a doversi confrontare con lo scetticismo del nuovo collega, ma ancora una volta \u00e8 colui che si basa sui punti saldi della scienza a dover cambiare il proprio punto di vista. Scully scopre di essere incinta, nonostante fosse stata dichiarata sterile. Il bambino, William, nasce mentre Dana \u00e8 in fuga, aiutata da Dogget e Monica Reyes; al momento del parto viene raggiunta da un gruppo di alieni che sembrano venerare il neonato, che infatti dimostrer\u00e0 presto di possedere capacit\u00e0 paranormali.\nDana, nonostante si sia ritirata dal servizio attivo e lavori come docente all'accademia dell'FBI di Quantico, si rende conto di non poter assicurare al figlio la sicurezza di cui ha bisogno e decide di darlo in adozione per tentare di nasconderlo a chi lo vede come una minaccia. Con questo ulteriore rimorso, prosegue la propria ricerca della verit\u00e0, che assieme al ritrovato Mulder la porta nel New Mexico, dove finalmente viene a conoscenza di tutti gli aspetti della cospirazione tra alieni e Governo degli Stati Uniti, e le viene anche rivelato quale futuro li attende."}
{"id": "264368", "revid": "339392", "url": "https://it.wikipedia.org/wiki?curid=264368", "title": "Cerbaie", "text": ""}
{"id": "264372", "revid": "77358", "url": "https://it.wikipedia.org/wiki?curid=264372", "title": "Ansaldobreda S.P.A.", "text": ""}
{"id": "264376", "revid": "37401", "url": "https://it.wikipedia.org/wiki?curid=264376", "title": "Burchiello (poeta)", "text": "Ebbe una vita assai travagliata: fuggito da Firenze, dovette scontare alcuni mesi di prigionia a Siena e mor\u00ec in povert\u00e0 a Roma dove si era recato per aprire una bottega di barbiere. La critica ha avvicinato i suoi versi alle pitture di Arcimboldo per la continua presenza di animali e vegetali.\nBiografia.\nIl padre Giovanni era legnaiolo mentre la madre Antonia era filatrice. Esercit\u00f2 in via Calimala la professione di barbiere e come tale risulta iscritto alla Corporazione dei Medici e degli Speziali, la stessa cui era appartenuto anche Dante Alighieri. Non ebbe, per sua stessa ammissione, una formazione scolastica e pass\u00f2 gli anni tra scherzi e burle. La sua bottega era frequentata da un circolo di letterati e artisti (tra i quali si ricordi almeno Leon Battista Alberti), nonch\u00e9 da politici che si opponevano allo strapotere mediceo.\nNel (1434), lo stesso anno del ritorno di Cosimo il Vecchio dall'esilio veneziano, viene collocata la prima fuga da Firenze molto probabilmente per problemi economici e per fuggire agli strozzini (anche se, per alcuni critici, fu esiliato dallo stesso Cosimo per le sue antipatie verso i Medici). Ebbe vita travagliata: a Siena, dove nel 1439 scont\u00f2 alcuni mesi di prigionia, gli risultano tre pene pecuniarie di cui una per furto, guadagnate per beghe d'amore e di mestiere, poi a Roma, dove si era recato nel 1443 per aprire una nuova bottega di barbiere. Vi mor\u00ec in miseria pochi anni dopo il suo arrivo.\nPoesie \"alla burchia\".\nLe poesie del Burchiello sono sonetti (tutti nella forma caudata tranne uno) in un linguaggio straordinario e spesso con coerenza (a prima vista) inesistente. I sonetti \"normali\" che si leggono nella seconda parte delle sue opere sono satire beffarde indirizzate contro la cultura letteraria petrarchesca oppure sono descrizioni della vita miseranda che conduceva, mentre, nella prima parte, i cosiddetti \"sonetti alla burchia\" (secondo la sua stessa definizione \"alla piratesca prendendo un po' qui un po' l\u00e0, alla rinfusa\") sono un guazzabuglio di parole, senza alcun nesso apparente, con effetti comici e stralunati. Il gioco verbale \u00e8 reso da un linguaggio teso e volutamente teatrale che fa ampio uso della metonimia, della sostituzione, del paradosso e dell'inversione, per creare un effetto ilare o denigratorio.\nIl critico Giuseppe De Robertis parl\u00f2 di \"pop art\" del tempo e i versi sono avvicinabili alle pitture di Arcimboldo per la continua presenza di animali e vegetali, una \"seconda\" realt\u00e0 pienamente popolare e giocosa, burlesca. La sua inventiva e la predisposizione a incredibili e divertenti giochi di parole, fanno pensare all'eclettico Boris Vian della Parigi nel secondo dopo guerra. Il guazzabuglio formato dagli ingredienti pi\u00f9 disparati, cose, eventi, persone, luoghi, ripescati da qualunque fonte, sia essa libresca o proveniente dalla natura, dalla cronaca o dallo stesso linguaggio popolaresco, si rivel\u00f2 un tentativo di ricostruire il proprio mondo direttamente sugli oggetti, anteriormente a un linguaggio e a una lirica. Grazie a questo meccanismo, la poesia si stacc\u00f2 dal trivio per accostarsi alla pittura e alla scultura. La \"rivoluzione\" letteraria del Burchiello sfocer\u00e0 nella cultura volgare e il testimone sar\u00e0 raccolto da Pulci e dalla scuola bernesca.\nLa prima quartina di uno dei suoi sonetti pi\u00f9 celebri chiarisce il senso di \"distruzione\" del linguaggio tipica del Burchiello e dei suoi seguaci:\n\"Nominativi fritti, e Mappamondi,E l'Arca di No\u00e8 fra due colonneCantavan tutti ChirieleisonnePer l'influenza de' taglier mal tondi.\"\nLe parole possono essere ambigue, leggibili sotto diversi punti di vista. Nel secondo verso della seguente strofa:\n\"Novantanove maniche infreddateet unghie da sonar l'arpa co' piedisi trastullano col ponte a Rifrediper passar tempo infino a mezza state.\"\nsi nota la parola \"arpa\", che oggi fa pensare allo strumento musicale, ma in vari dialetti \u00e8 il nome che si d\u00e0 alla falce da fieno, che \u00e8 collegato a modi di dire come \"menare l'arpa\" (sparlare) o \"allungare l'arpa\" (far man bassa).\nTradizione dell'opera di Burchiello.\nLa sicura attribuzione al Burchiello dei sonetti che la tradizione ci ha consegnato come opera sua \u00e8 problematica a causa della grande fortuna che l'autore incontr\u00f2 fin dal Quattrocento, fortuna di cui \u00e8 testimonianza la notevole quantit\u00e0 di incunaboli che raccolgono sue poesie: ben undici, poco meno dei quattordici di Petrarca; altrettanto grande fu la fortuna manoscritta. Tale successo favor\u00ec l'attribuzione a lui di poesie di cui non era stato autore, come dimostra la stampa collettanea cosiddetta \"pseudolondinese\" (in realt\u00e0 lucchese o pisana) \"Sonetti del Burchiello, del Bellincioni e d'altri poeti fiorentini alla burchiellesca\". Quest'importante edizione dei suoi lavori, che fu curata da Anton Maria Biscioni nel 1757 stabiliva un testo pieno di errori e in cui si raccoglievano senza indicazione poesie di autori disparati.\nCiononostante, in mancanza di un'edizione critica complessiva, tale stampa costitu\u00ec fino al recentissimo passato l'edizione di riferimento per Burchiello. La prima edizione filologicamente ponderata dell'intera opera di Burchiello \u00e8 stata pubblicata nel 2000. Nel 2011 \u00e8 uscita una edizione delle poesie autentiche curata da Antonio Lanza. In qualunque caso per poesia burchiellesca si intese quella burlesca caratterizzata da bizzarria inventiva e da scioltezza linguistica, attraente per il lettore soprattutto per la gradevolezza dei ritmi, dei suoni e delle cadenze al di l\u00e0 dei contenuti."}
{"id": "264379", "revid": "1522738", "url": "https://it.wikipedia.org/wiki?curid=264379", "title": "Presidenti della Bolivia", "text": "I presidenti della Bolivia dal 1825 ad oggi sono i seguenti.\nLista.\nN.B.: \u00e8 eletto a suffragio popolare diretto il candidato che abbia ottenuto la maggioranza assoluta dei voti; in caso contrario, il Presidente \u00e8 eletto dal Parlamento."}
{"id": "264382", "revid": "1605525", "url": "https://it.wikipedia.org/wiki?curid=264382", "title": "A ovest dell'inferno", "text": "A ovest dell'inferno (\"This Shape We're In\") \u00e8 una raccolta di racconti e saggi dello scrittore statunitense Jonathan Lethem. La raccolta, ideata e pubblicata dalla casa editrice italiana minimum fax nel 2002 e tradotta da Martina Testa, include, oltre al romanzo breve \"La forma in cui siamo\" (\"This Shape We're In\"), i saggi \u201c13, 1977, 21\u201d, su \"Guerre stellari\", e \"In difesa di Sentieri selvaggi\"."}
{"id": "264383", "revid": "8596", "url": "https://it.wikipedia.org/wiki?curid=264383", "title": "Sim\u00f3n Bol\u00edvar Palacios", "text": ""}
{"id": "264385", "revid": "126257", "url": "https://it.wikipedia.org/wiki?curid=264385", "title": "Torricellato", "text": ""}
{"id": "264387", "revid": "279887", "url": "https://it.wikipedia.org/wiki?curid=264387", "title": "Campionati mondiali di sci nordico 1993", "text": "I Campionati mondiali di sci nordico 1993, trentanovesima edizione della manifestazione, si svolsero dal 19 al 28 febbraio a Falun, in Svezia. Vennero assegnati quindici titoli.\nRispetto all'edizione precedente vennero introdotte alcune variazioni nel programma dello sci di fondo, gi\u00e0 incluse in quello dei XVI Giochi olimpici invernali di : in campo maschile la 15\u00a0km a tecnica libera fu sostituita dalla 25\u00a0km a inseguimento (i concorrenti disputavano una 15\u00a0km a tecnica libera, partendo uno dopo l'altro in base ai distacchi ottenuti nella 10\u00a0km a tecnica classica); in campo femminile la 10\u00a0km a tecnica libera fu sostituita dalla 15\u00a0km a inseguimento (10\u00a0km a tecnica libera con partenza in base all'ordine di arrivo della 5\u00a0km a tecnica classica).\nPer quel che concerne la partecipazione, in seguito alla dissoluzione dell'Unione Sovietica, della Jugoslavia e della Cecoslovacchia le rispettive nazionali non furono pi\u00f9 presenti, mentre debuttarono quelle degli Stati che avevano acquistato o riacquistato l'indipendenza negli anni precedenti.\nRisultati.\nUomini.\nCombinata nordica.\nIndividuale.\n18 febbraio&lt;br&gt;\nTrampolino: Lugnet K90&lt;br&gt;\nFondo: 15\u00a0km\nGara a squadre.\n19 febbraio&lt;br&gt;\nTrampolino: Lugnet K90&lt;br&gt;\nFondo: 3x10 km\nSalto con gli sci.\nTrampolino normale.\n27 febbraio&lt;br&gt;\nTrampolino: Lugnet K90&lt;br&gt;\nTrampolino lungo.\n21 febbraio&lt;br&gt;\nTrampolino: Lugnet K115&lt;br&gt;\nGara a squadre.\n23 febbraio&lt;br&gt;\nTrampolino: Lugnet K115&lt;br&gt;\nSci di fondo.\n10 km.\n22 febbraio&lt;br&gt;\nTecnica classica\n30 km.\n20 febbraio&lt;br&gt;\nTecnica classica\n50 km.\n28 febbraio&lt;br&gt;\nTecnica libera\nInseguimento 25 km.\n22-24 febbraio&lt;br&gt;\n10\u00a0km a tecnica classica + 15\u00a0km a tecnica libera\nStaffetta 4x10 km.\n26 febbraio\nDonne.\nSci di fondo.\n5 km.\n21 febbraio&lt;br&gt;\nTecnica classica\n15 km.\n19 febbraio&lt;br&gt;\nTecnica classica\n30 km.\n27 febbraio&lt;br&gt;\nTecnica libera\nInseguimento 15 km.\n21-23 febbraio&lt;br&gt;\n5\u00a0km a tecnica classica + 10\u00a0km a tecnica libera\nStaffetta 4x5 km.\n26 febbraio"}
{"id": "264390", "revid": "1605525", "url": "https://it.wikipedia.org/wiki?curid=264390", "title": "Men and Cartoons", "text": "Men and Cartoons \u00e8 una raccolta di racconti dello scrittore statunitense Jonathan Lethem, uscita negli Stati Uniti nel 2004 e pubblicata in Italia da minimum fax nella traduzione di Martina Testa. Comprende tutta la narrativa breve di Lethem che non si trova nella precedente raccolta \"L'inferno comincia nel giardino\"."}
{"id": "264391", "revid": "1516566", "url": "https://it.wikipedia.org/wiki?curid=264391", "title": "Tortello (araldica)", "text": "Tortello, o torta, \u00e8 un termine utilizzato in araldica per indicare un tondino di colore. In molti paesi le torte hanno nomi specifici diversi in base al colore."}
{"id": "264396", "revid": "1516566", "url": "https://it.wikipedia.org/wiki?curid=264396", "title": "Tortello-bisante", "text": "Tortello-bisante \u00e8 un termine utilizzato in araldica per indicare un tondino mezzo colore e mezzo metallo. Il tortello-bisante pu\u00f2 essere partito, troncato, inquartato e si pu\u00f2 porre sopra un campo di metallo."}
{"id": "264397", "revid": "287204", "url": "https://it.wikipedia.org/wiki?curid=264397", "title": "Sabei (Harran)", "text": "I Sabei (; in greco: \u03c3\u03b5\u03b2\u03b5\u03bf\u03b9/\u03c3\u03b5\u03b2\u03bf\u03bc\u03b5\u03bd\u03bf\u03b9; ) sono stati una corrente religiosa di ispirazione giudaica che abitava nella regione di Harran, un'area compresa tra l'Anatolia Sud Orientale e il nord della Siria. La loro esistenza \u00e8 attestata per la prima volta nel Corano, dove i Sabei sono menzionati assieme alle altre due religioni del Libro, in formule quali \u00ab i Giudei, i Sabei e i Nazareni \u00bb (Sura 2, vv. 62 e Sura 5, vv. 69) , includendoli cio\u00e8 tra la \"Gente del Libro\" ( \"Ahl al-Kit\u0101b\" ): ebrei, cristiani o zoroastriani, meritevoli di protezione (\"dhimma\") in caso di affermazione politica dell'Islam. Il loro nome \u00e8 citato anche negli hadith, dove sono indicati come convertiti all'islam, ma nella letteratura islamica pi\u00f9 tardiva (X secolo) la loro specifica identit\u00e0 diviene soggetto di inchiesta. Sono citati nel \"Libro di Giobbe\"\nNon vanno confusi con i Sabei del regno di Saba (Sheba), abitanti della regione dello Yemen e dell'Etiopia dal II millennio a.C., dal momento che la loro iniziale in arabo \u00e8 la consonante \"S\u012bn\", anzich\u00e9 la \"\u1e62\u0101d\", bench\u00e9 un motivo di confusione sia dato dal fatto che almeno una trib\u00f9 di Sheba, gli Ansar, era nota per aver adottato la religione dei \"S\u0101bi\u02bea \u1e24unaf\u0101\u02be\" (\u1e24an\u012bf sabei).\nEtimologia.\nL'endonimo religioso \"S\u0101bi\u02be\u016bn\" deriverebbe secondo l'etimologia tradizionale islamica dal verbo \"saba'a\", che si riferisce all'azione di abbandonare una religione ed entrare in un'altra, con il significato dunque di proseliti. Secondo l'interpretazione pi\u00f9 recente (Judah Segal, 1963), il nome deriverebbe dalla radice siriaca &lt; s-b-\u02be &gt; (\"s-b-a\"), che si riferirebbe alla conversione attraverso l'immersione rituale in acqua. In seguito il nome derivato da questa radice \u00e8 stato riferito a proseliti \"giudaizzati\" , cio\u00e8 non-convertiti, che rispettavano alcune pratiche dell'ebraismo; quindi furono successivamente chiamati \"Theosebeians\" \"timorati di Dio\", \"Sebomenoi\"\"credenti\", or \"Phobeomenoi\" \"uomini pii\" nelle fonti greche. L'etimologia greca di \"sebomai\", applicata ai proseliti, riporta alla parola \"eusebeia\" , che sta ad indicare una forma di piet\u00e0 e reverenza o di venerazione.\nStoria.\nNon \u00e8 chiaro chi fossero i \"sabei\". I Sabei praticavano l'iniziazione attraverso l'immersione rituale, rievocando in tal modo l'inondazione del mondo durante il Diluvio di No\u00e8, che ripul\u00ec la Terra dagli uomini dediti al peccato. L'immersione rituale nell'acqua corrente aveva un ruolo importante nelle religioni sabee; tale pratica aveva il significato di una condanna della natura peccaminosa dell'uomo ed era segno di sottomissione e timore di Dio. Vi sono molte ipotesi secondo le quali da questo atto derivi il nome stesso della loro religione.\nNel VII secolo, gli autori islamici menzionano la presenza dei Sabei non soltanto nella regione yemenita del Sawad (presso \u1e62an\u02bf\u0101\u02be), che corrispondono ai Sabei indicati nel Corano, ma anche la trib\u00f9 degli Ansar nel regno di Saba praticava questa religione; inoltre comunit\u00e0 di Sabei erano presenti anche presso i fiumi Tigri ed Eufrate nelle regioni irachene di Kutha (a sud di Ctesifonte-Seleucia), di Kufa, di Mesene (antica Charax Spasinu, sullo Sha\u1e6d\u1e6d al-\u02bfArab) e di Maw\u1e63il.\nI Sabei di Arabia e Nabatea si sarebbero convertiti all'islam al tempo del Califfo \u02bfUmar verso il 639, pertanto i \"\u1e25ad\u012bth\" li presentano come convertiti all'islam, mentre nel Corano non lo sono ancora, bench\u00e9 gi\u00e0 indicati come genti del Libro, cio\u00e8 giudaizzati, in quanto eseguivano il rito del battesimo per immersione.\nEssi esistevano gi\u00e0 prima del profeta Maometto, e con lui condividevano la pratica di raccogliersi in preghiera in grotte per ricevere la rivelazione di Dio \u00ab \"L\u0101 il\u0101ha ill\u0101 All\u0101h\" , e sembra che i primi musulmani fossero identificati con i Sabei.\nSecondo la tradizione musulmana, i Sabei adoperavano il libro sacro chiamato Zabur, che sarebbe stato donato al re Davide in quanto profeta di Israele prima che Maometto profetizzasse il Corano agli Arabi. Secondo molti studiosi moderni lo Zabur sarebbe una versione del libro dei Salmi, il cui primo nucleo pi\u00f9 antico \u00e8 tradizionalmente attribuito al re Davide (X secolo a.C.) e i Sabei potrebbero identificarsi con la setta essena Yahad, i cui manoscritti ritrovati nelle grotte di Qumran sul mar Morto indicano che la setta dava a questo libro una grande importanza.\nPer Ab\u016b \u1e24an\u012bfa al-Numan (m. 767), fondatore della principale scuola teologica sunnita, che da lui prende il nome, i Sabei che vivevano nella citt\u00e0 irachena di Kufa \u00ab leggevano lo \"Zabur\" e si situavano a met\u00e0 tra giudaismo e cristianesimo \u00bb; e la maggior parte dei suoi contemporanei si conform\u00f2 a questa interpretazione normativa, riconoscendo alla religione sabeista la dignit\u00e0 di un culto pienamente monoteista e non idolatrico, tutelata quindi dalla legge coranica. \nKhal\u012bl ibn A\u1e25mad (m. 786), ad esempio, insegna che questi credenti \u00ab appartenessero \u00bb al profeta No\u00e8.\nLo storico \u02bfAbd al-Ra\u1e25m\u0101n Ibn Zayd (m. 798) narra che i \"s\u0101bi\u02be\u016bn\" \u00ab vivevano nella regione di Mossul (Jazirat al-Mawsil) e credevano in un Dio unico\u00bb, inoltre \u00ab i \"s\u0101bi\u02be\u016bn\" non credevano al profeta e messaggero Maometto, tuttavia i politeisti erano noti dire del Profeta e dei suoi compagni che fossero dei Sabei (\"Sabi\") \u00bb, in quanto monoteisti dediti a rituali dall'apparenza similare.\nAlcuni studiosi, per\u00f2, contestavano la qualifica di puro monoteismo per il sabeismo, dichiarandolo come una commistione di giudaismo e di magismo, un culto dualista, ma \u00e8 probabile che ci\u00f2 fosse dovuto al fatto che sotto l'etichetta comune di \"sabeismo\", che assicurava la protezione come \"gente del Libro\" in base alla legge coranica, si andassero accomunando sette religiose alquanto diverse tra loro.\nVerso il IX secolo, alcuni studiosi radicali, non ravvisando pi\u00f9 alcun minimo comun denominatore tra le diverse correnti cui era attribuito tale nome, presero ad interpretare la denotazione coranica di \"Sabei\" come puramente geografica-etnica, che designasse soltanto la comune origine yemenita sud-arabica degli adepti, e pertanto applicavano la protezione attribuita ai Sabei quali \"genti del Libro\" esclusivamente ai convertiti musulmani, seguaci del Corano, perseguitando le altre sette.\nPertanto il maggiore giurista dell'epoca, Muhammad al-Sh\u0101fi\u02bf\u012b (m. 820), fondatore del \"madhhab\" sciafeita, sent\u00ec nuovamente l'esigenza di indagare su quali fossero le credenze dei Sabei, al fine di determinare se \u00ab la \"jizya\", l'imposta che i non musulmani dovevano pagare se non appartenevano alle Genti del Libro, dovesse essere loro applicata \u00bb, e cerc\u00f2 di valutare se fossero differenti dai cristiani nelle materie fondamentali di fede, pervenendo alla conclusione che \u00ab sono una sorta di cristiani \u00bb.\nIbn al-Nadim (m. 987) menziona i \"Mughtasila\" (\u00ab coloro che fanno le abluzioni rituali \u00bb) come una setta sabea nella citt\u00e0 di Mesene nel sud della Mesopotamia che identifica s\u00e9 stessa come discendente dal profeta El-Hasaih (\"Elkasa\u00ef\"), un predicatore giudaizzante del I secolo, di cui si dice che abbia predicato ai \"Sobiai\" che vivevano presso i Parti. Secondo questa interpretazione i sabeisti giudaizzanti (\"S\u0101bi\u02be\u016bna \u1e24unaf\u0101\u02be\"), che praticavano il battesimo rituale, e i sabeisti gnostici (\"S\u0101bi\u02be\u016bn Mushrik\u016bn\"), avrebbero attraverso Elkasa\u00ef un'origine comune, in quanto il fondatore della corrente gnostica manichea, il profeta Mani, sarebbe nato in una comunit\u00e0 elcasaita, per poi separarsene.\nAnche lo storico Ibn Wahshiyya (X secolo) menziona i Sabei, descrivendone le pratiche agricole. Nella regione di \u1e24arr\u0101n, nel Kurdistan turco, viveva l'importante comunit\u00e0 dei Sabei di Harran, i quali per\u00f2 si ritiene adorassero i corpi celesti, come il Sole, la Luna e le stelle, e fossero riconducibili agli ultimi esponenti di circoli filosofici legati all'Accademia platonica, o a culti buddisti importati dall'India.\nAnche i Mandei, \"Mand\u0101\u02beiyya\" \u0645\u0646\u062f\u0627\u0626\u064a\u0629 (\u00ab gnostici\u00bb), che vivevano lungo il corso inferiore del Tigri e dell'Eufrate e presso lo Sha\u1e6d\u1e6d al-\u02bfArab, almeno fino alla guerra in Iraq del 2003, battezzando i loro fedeli, erano designati dagli islamici iracheni preferibilmente come Sabei, \"Sabaya\" \u0635\u0627\u0628\u0626\u0629 (\u00ab battisti \u00bb). La setta era nota agli studiosi dal 1652 grazie alla descrizione di un missionario carmelitano, designati come cristiani di san Giovanni, bench\u00e9 essi si riferivano a s\u00e9 stessi come \"mandayya\" (gli illuminati) \"o nas\u00f4rayya\" , rivendicando origine dal profeta Giovanni Battista e non riconoscendo come profeti dopo di lui n\u00e9 Ges\u00f9 n\u00e9 Maometto, ma ritenendosi i discendenti degli ebioniti cacciati da Gerusalemme dopo la rivolta antiromana di Bar Kochba nel 135. Bench\u00e9 tale discendenza sia ritenuta altamente improbabile, essi sono gli ultimi esponenti di questa antica corrente giudaizzante. In seguito alla guerra in Iraq solo circa 5.000 mandei restano in Iraq (2007), mentre circa 50.000 sono dispersi nel mondo. Anche nel Khuzistan iraniano vi \u00e8 una minoranza mandea."}
{"id": "264404", "revid": "767487", "url": "https://it.wikipedia.org/wiki?curid=264404", "title": "Tortiglione", "text": "Tortiglione \u00e8 un termine utilizzato in araldica per indicare una figura dello scudo: il cercine che fascia la fronte e nuca delle teste di moro.\nTaluni araldisti preferiscono il termine tortiglio, che altri invece riservano alla corona da barone. Infine \u00e8 qualche volta utilizzato, impropriamente, per indicare il cercine."}
{"id": "264406", "revid": "287204", "url": "https://it.wikipedia.org/wiki?curid=264406", "title": "L'amore", "text": ""}
{"id": "264408", "revid": "126257", "url": "https://it.wikipedia.org/wiki?curid=264408", "title": "Trafitto (araldica)", "text": ""}
{"id": "264409", "revid": "287204", "url": "https://it.wikipedia.org/wiki?curid=264409", "title": "Triangolato", "text": "Triangolato \u00e8 un termine utilizzato in araldica per indicare un campo, o pezza, coperto di triangoli, aderenti per tutti i lati e di smalti scambiati."}
{"id": "264410", "revid": "1718925", "url": "https://it.wikipedia.org/wiki?curid=264410", "title": "Yellowknife", "text": "Yellowknife \u00e8 una citt\u00e0 del Canada, capoluogo dei Territori del Nord-Ovest, dei quali \u00e8 la sola citt\u00e0 con una popolazione superiore a abitanti.\nGeografia fisica.\nSituata sulla costa nord del Grande Lago degli Schiavi sulla riva ovest della Baia di Yellowknife vicino alla foce del fiume Yellowknife, Yellowknife ha un clima subartico e le precipitazioni medie inferiori a 300\u00a0mm all'anno, la citt\u00e0 si trova all'ombra pluviometra per via delle catene montuose ad ovest.\nGrazie alla sua vicinanza al lago, Yellowknife ha una stagione al riparo dal gelo che in media dura poco pi\u00f9 di cento giorni. La maggior parte delle precipitazioni limitate cade tra giugno e ottobre, con aprile \u00e8 il mese pi\u00f9 asciutto dell'anno e agosto \u00e8 il pi\u00f9 piovoso. La neve che cade in inverno si accumula sul terreno fino al disgelo in primavera.\nStoria.\nYellowknife, vale a dire \"coltello giallo\", ha questo nome a causa dei coltelli di rame usati dalle popolazioni Chipewyan e Dene che si stabilirono nell'area nel primo XIX secolo. La popolazione odierna \u00e8 etnicamente mista. Delle otto lingue ufficiali dei Territori del Nord-Ovest, cinque vengono parlate da un numero significativo di locutori a Yellowknife: Chipewyan, Dogrib, Slavey meridionale e settentrionale, inglese e francese."}
{"id": "264411", "revid": "709565", "url": "https://it.wikipedia.org/wiki?curid=264411", "title": "Eduardo Rodr\u00edguez", "text": ""}
{"id": "264412", "revid": "18821", "url": "https://it.wikipedia.org/wiki?curid=264412", "title": "Costituzioni imperiali", "text": ""}
{"id": "264413", "revid": "242434", "url": "https://it.wikipedia.org/wiki?curid=264413", "title": "Trifogliato", "text": ""}
{"id": "264414", "revid": "671029", "url": "https://it.wikipedia.org/wiki?curid=264414", "title": "Trifoglio (araldica)", "text": "Trifoglio \u00e8 un termine utilizzato in araldica per indicare una foglia araldica di tre lobi, male ordinati, colla codetta girata.\nSimboleggia \"efficacia nelle lettere\". Il suo smalto ordinario \u00e8 il verde."}
{"id": "264418", "revid": "110157", "url": "https://it.wikipedia.org/wiki?curid=264418", "title": "Unione dei Socialisti", "text": "L'Unione dei Socialisti Italiani (USI poi UdS) fu un partito politico italiano fondato l'8 febbraio 1948 di espressione riformista, guidato da Ivan Matteo Lombardo, gi\u00e0 segretario (1946-1947) del Partito Socialista Italiano e che in un primo momento non aveva partecipato alla scissione del 1947, guidata da Giuseppe Saragat, che aveva dato vita al Partito Socialista dei Lavoratori Italiani.\nStoria.\nAll'UdS aderirono anche gli ex-azionisti Tristano Codignola e Piero Calamandrei.\nIl partito partecip\u00f2 alle elezioni politiche dell'aprile 1948 per la I Legislatura nell'ambito della coalizione Unit\u00e0 Socialista, insieme al PSLI di Saragat, ottenendo complessivamente il 7%. Tuttavia, Lombardi e Calamandrei furono gli unici due eletti appartenenti al movimento. Nel giugno 1948 Lombardo divenne Ministro nel V governo De Gasperi. Nel giugno 1949 Ignazio Silone divenne segretario dell'UdS.\nNel dicembre 1949 il partito conflu\u00ec, insieme a fuoriusciti del PSLI e al \"Movimento di Unificazione Socialista\" (la componente, scissasi dal Partito Socialista Italiano, che faceva capo a Giuseppe Romita), in un nuovo soggetto politico, il Partito Socialista Unitario; a sua volta, nel maggio 1951 il PSU si fuse con il PSLI per costituire quello che a partire dal gennaio dell'anno successivo prender\u00e0 il nome definitivo di Partito Socialista Democratico Italiano."}
{"id": "264420", "revid": "33921", "url": "https://it.wikipedia.org/wiki?curid=264420", "title": "Dressage", "text": "Il dressage (dal francese: \"raddrizzamento\"/\"addestramento\") \u00e8 una disciplina equestre che viene anche chiamata \"gara di addestramento\", in quanto cavallo e cavaliere eseguono movimenti prevalentemente geometrici (detti \"arie\") su un campo di forma rettangolare, di dimensioni 20x40 metri per le gare di basso livello e 20x60 in quelle di livello medio/alto.\nDisposizione del rettangolo.\nSui lati sono disposte delle lettere a distanze fisse che suddividono i lati corti in due parti della lunghezza di dieci metri (lettere A e C).\nNei rettangoli di dimensione 20x40 i lati lunghi sono per semplicit\u00e0 divisi da sole tre lettere ciascuno: la E e la B identificano la met\u00e0 del lato (20m). A distanza di sei metri dal lato corto sono poste la F e la K dal lato della lettera A, mentre dal lato della C si trovano le lettere M e H.\nNei rettangoli di dimensione 20x60 i lati lunghi sono suddivisi come sopra, ma ovviamente le lettere B ed E sono poste a 30m dal lato corto, mentre tra le lettere F-B, M-B, H-E, K-E sono poste le lettere, nell'ordine, P, R, S, V.\nTutte le lettere menzionate sopra sono segnate all'esterno del rettangolo. Il punto di intersezione tra la linea A-C (parallela ai lati lunghi) e i segmenti paralleli ai lati corti identifica ulteriori punti, che non vengono segnalati. Partendo da quello pi\u00f9 vicino alla lettera A (intersezione con F e K) si identificano le lettere: D, L, X, I, G.\nCategorie di \"dressage\".\nVi sono diverse categorie:\nEsse vengono poi ulteriormente classificate con dei numeri che aumentano con la difficolt\u00e0, per esempio F200, E210, M300 e cos\u00ec via.\nIl livello pi\u00f9 alto \u00e8 quello della riprese \"Grand Prix\" e \"Grand Prix Special\", eseguite anche alle olimpiadi. In esse sono richiesti movimenti \"speciali\", il \"piaffer\" e il \"passage\", in cui si richiede un rilevamento degli arti del cavallo. Infatti per l'esecuzione corretta di un \"piaffer\" il cavallo deve trottare sul posto riunendo al massimo le falcate. Eseguendo, invece, un passage, il trotto \u00e8 molto riunito, ma non esegue l'esercizio sul posto, bens\u00ec avanzando.\nFigure di \"dressage\".\nIl binomio cavallo-cavaliere deve dunque compiere delle figure prestabilite, determinate dalla FISE, precedentemente imparate a memoria (\u00e8 per\u00f2 possibile dettare la ripresa fino a determinate categorie, ma il cavaliere resta il solo responsabile di eventuali errori).\nVi sono tre o pi\u00f9 giudici che attribuiscono a ogni figura un voto da 1 a 10 e un'eventuale spiegazione. Per esempio: in A, circolo di 20 metri di diametro, voto 6, groppa alta, storto.\nChiaramente, la spiegazione deve essere estremamente tecnica e precisa in modo da permettere al cavaliere di correggerla con il lavoro futuro.\nI voti sono molto simili a quelli scolastici: vanno infatti dall'1 al 10 e la sufficienza \u00e8 5. Il voto totale, dato dalla somma dei voti di tutti i giudici (verr\u00e0 poi scritto voto tot/n\u00b0 giudici, per esempio 25/3), viene poi utilizzato all'interno di calcoli molto complessi per ottenere la percentuale. In questi calcoli influiscono gli eventuali coefficienti (ad esempio, in alcune riprese il passo allungato ha coefficiente 2, per cui un voto 6 vale 12), e i punti d'insieme: essi valutano andature, impulso, collaborazione del cavallo, assetto e uso degli aiuti da parte del cavaliere.\nTutte queste voci hanno coefficiente 2, per cui sono fondamentali per ottenere una buona percentuale. La sufficienza \u00e8 il 50%, per la firma per il passaggio di grado \u00e8 necessario almeno un 55%, una buona ripresa si ha dal 60% in su.\nIl record mondiale di percentuale \u00e8 il 97,975 ottenuto dal binomio composto dall'inglese Charlotte Dujardin su Valegro al Reem Acra di Londra 2013.\nKur (o freestyle).\nNel \"dressage\" esiste anche la Kur, nota anche come \"freestyle\".\nIl cavaliere deve eseguire una ripresa da lui creata che contenga i movimenti obbligatori della categoria, il tutto accompagnato da musica. Il ritmo della musica deve seguire il pi\u00f9 possibile il ritmo del cavallo, nelle varie andature, per cui anche in una ripresa E devono essere presenti tutte e 3 le andature: passo, trotto e galoppo.\nNelle KUR a partire dalla categoria M, \u00e8 giudicato il calcolo del rischio: spetta al cavaliere decidere se eseguire una ripresa facile o complessa, a suo rischio o a suo guadagno. Eseguire discretamente una ripresa difficile d\u00e0 pi\u00f9 punti che eseguire molto bene una facile.\n\u00c8 valutata anche la scelta della musica, che pu\u00f2 essere di ogni genere ma preferibilmente non cantata. Creare la colonna sonora per una KUR da olimpiadi pu\u00f2 costare qualche migliaio di euro, visto che i campioni si fanno comporre le musiche appositamente da musicisti e ne utilizzano pi\u00f9 di 5 diverse. L'interpretazione e scelta della musica \u00e8 valutata dai giudici.\nTenuta da \"dressage\".\nIl frustino \u00e8 ammesso solo nelle categorie dalla F in poi ma non \u00e8 ammesso in campionati, coppe o trofei. Il frac \u00e8 ammesso nelle categorie M, D, non \u00e8 ammesso nelle categorie E,F ed \u00e8 obbligatorio nelle categorie D. i finimenti del cavallo sono:\nRazze equine.\nLa razza pi\u00f9 utilizzata nel \"dressage\" \u00e8 l'Hannover, un cavallo con bei movimenti, corpo armonioso e buon carattere.\nUno dei pi\u00f9 grandi stalloni di \"dressage\" \u00e8 Totilas.\nNel 2007, oltre ai risultati della campionessa Elena Garbarino, campionessa d'Italia nonch\u00e9 europea in carica nella categoria \"young rider\", l'Italia ha conseguito le medaglie d'oro e di bronzo europee a squadre a livello giovanile."}
{"id": "264426", "revid": "1305772", "url": "https://it.wikipedia.org/wiki?curid=264426", "title": "Toxicity", "text": "Toxicity \u00e8 il secondo album in studio del gruppo musicale statunitense System of a Down, pubblicato il 4 settembre 2001 dalla American Recordings.\nL'album debutt\u00f2 alla prima posizione negli Stati Uniti d'America, vendendo copie; al 2010 ha venduto circa 12 milioni di copie nel mondo. \"Toxicity\" ricevette inoltre una nutrita schiera di recensioni positive da parte della critica specializzata e riscosse anche un ottimo successo di pubblico.\nNel giugno del 2017 la rivista \"Rolling Stone\" ha collocato l'album alla ventisettesima posizione dei 100 migliori album metal di tutti i tempi.\nDescrizione.\nL'album espande il lavoro di impegno politico e ricerca musicale iniziato con l'album precedente, mantenendo i riff estremi e i ritmi particolari, ma aggiungendo anche un senso di melodia in alcuni pezzi, facendoli risultare un po' pi\u00f9 accessibili ad un pubblico pi\u00f9 vasto. \u00c8 distinguibile anche una forte componente di world music. Il brano \"ATWA\" \u00e8 un riferimento all'omonimo movimento fondato dal criminale Charles Manson e ad alcuni omicidi da lui ordinati.\nNell'album inoltre \u00e8 presente una traccia fantasma conosciuta come \"Arto\", curata dal musicista armeno Arto Tun\u00e7boyac\u0131yan, dove il gruppo interpreta con sonorit\u00e0 puramente tribali un inno della chiesa armena intitolato \"Der Voghormya\" (\"Dio abbi piet\u00e0\")."}
{"id": "264427", "revid": "1516566", "url": "https://it.wikipedia.org/wiki?curid=264427", "title": "Trinacria (araldica)", "text": "La trinacria in araldica \u00e8 una testa femminile con tre gambe piegate \"(triscele)\" da essa moventi. \nLa testa rimanda alle gorgoni, mostri della mitologia greca con ali d\u2019oro e caratteristici serpenti al posto dei capelli. Esse erano tre e rappresentavano le perversioni: \"Euriale\" rappresentava la perversione sessuale, \"Steno\" la perversione morale e \"Medusa\" la perversione intellettuale.\nLa trinacria \u00e8 il simbolo che rappresenta la Sicilia e che dunque \u00e8 rappresentato nel suo stemma ufficiale; tale associazione \u00e8 dovuta alla particolare configurazione geografica dell\u2019isola, caratterizzata da tre promontori, Passero, Peloro e Lilibeo e tre vertici che immediatamente rimandano al triangolo.\nOrigine del simbolo.\nGli studiosi confermano che la trinacria sia un antico simbolo religioso orientale che rappresentava il dio del sole nella sua triplice forma di primavera, estate e inverno. Ci\u00f2 \u00e8 testimoniato da antiche monete del VI e IV secolo a.C.\n\u00c8 solo in epoca romana che la trinacria perde il suo intrinseco significato religioso per divenire unicamente il simbolo geografico della Sicilia.\nProprio in quell'epoca, a Palermo, la gorgone con tre gambe appare nel suo aspetto definitivo sulle monete, la cui testa venne privata dei serpenti e decorata con delle spighe di grano che tributavano alla Sicilia il suo ruolo di granaio dell'antico Impero Romano. Cos\u00ec, la Sicilia divenne sinonimo di fertilit\u00e0 e prosperit\u00e0."}
{"id": "264428", "revid": "248115", "url": "https://it.wikipedia.org/wiki?curid=264428", "title": "Nativit\u00e0", "text": ""}
{"id": "264429", "revid": "339392", "url": "https://it.wikipedia.org/wiki?curid=264429", "title": "Una voce umana", "text": ""}
{"id": "264430", "revid": "1305772", "url": "https://it.wikipedia.org/wiki?curid=264430", "title": "Mezmerize", "text": "Mezmerize \u00e8 il quarto album in studio del gruppo musicale statunitense System of a Down, pubblicato il 17 maggio 2005 dalla American Recordings.\nL'album ricevette numerosi riconoscimenti, entrando con cinque nomination ai Kerrang! Awards 2005 e centrando ogni possibile candidatura: miglior album, miglior canzone e miglior videoclip con \"B.Y.O.B.\", migliore band dal vivo e migliore band del pianeta. Inoltre il video di \"B.Y.O.B.\" ricevette la nomination anche per gli MTV Video Music Awards 2005 e vinse il premio come Best Alternative Video agli MTV Europe Music Awards 2005 di Lisbona.\nLa copertina dell'album \u00e8 stata realizzata dal padre di Daron Malakian, il pittore Vartan Malakian.\nDescrizione.\n\"Mezmerize\" fu registrato in contemporanea con il successivo \"Hypnotize\" (uscito anch'esso nel 2005) e con questo album, i System of a Down portarono avanti quello che consideravano il loro \u00abimpegno politico\u00bb. Questo album denota una svolta decisiva nelle sonorit\u00e0 del gruppo: prendono piede sonorit\u00e0 pi\u00f9 melodiche, in modo che il disco risulti un po' pi\u00f9 accessibile a un pubblico pi\u00f9 vasto, svolta che il gruppo aveva gi\u00e0 accennato nell'album \"Toxicity\". In alcuni brani rimane ancora la rabbia musicale che caratterizz\u00f2 i precedenti album, con parti caratterizzate dalla batteria di John Dolmayan, anche se a tratti compare un'inattesa ispirazione pop rock (\u00e8 proprio questa a rendere pi\u00f9 orecchiabile il lavoro nel suo complesso). Resta comunque la solita sperimentalit\u00e0 musicale e la fusione di stili musicali tipica del gruppo, che non consente di collocare l'album in un genere ben definito. Da questo album diventa pi\u00f9 marcato anche l'intervento del chitarrista Daron Malakian come cantante e compositore dei testi: in molti brani infatti il suo apporto vocale viene equamente diviso col cantante Serj Tankian, mentre dal punto di vista della composizione i brani \"Soldier Side - Intro\", \"Radio/Video\", \"Violent Pornography\" e \"Old School Hollywood\" sono stati interamente composti da lui.\nNei concerti per il lancio dell'album negli Stati Uniti donarono tutti i biglietti VIP ad Amnesty International in modo che quest'ultima li mettesse all'asta per il proprio autofinanziamento. Prima dell'uscita ufficiale del disco, sul loro sito ufficiale venne pubblicata la tracklist che inizialmente avrebbe dovuto contenere anche la traccia fantasma \"Lonely Day\", la quale fu successivamente inserita in \"Hypnotize\"."}
{"id": "264432", "revid": "436907", "url": "https://it.wikipedia.org/wiki?curid=264432", "title": "System of a Down (album)", "text": "System of a Down \u00e8 il primo album in studio del gruppo musicale statunitense omonimo, pubblicato il 30 giugno 1998 dalla American Recordings.\nDescrizione.\nNell'album, oltre agli elementi tipici dell'heavy metal, come gli scream e le chitarre distorte, sono presenti influenze da vari generi, tra cui folk, punk rock, musica etnica, cabaret, danze orientali e jazz. La musica \u00e8 ricca di particolari e inaspettati cambi di tempo e ritmo e pause improvvise. Il testo del brano \"P.L.U.C.K.\" \u00e8 stato dedicato alle vittime del genocidio subito dal popolo armeno.\nIl 29 giugno 1999 l'album \u00e8 stato ripubblicato con l'aggiunta di un secondo CD costituito da alcuni brani eseguiti dal vivo."}
{"id": "264433", "revid": "672019", "url": "https://it.wikipedia.org/wiki?curid=264433", "title": "Christa Wolf", "text": "Vita e opere.\nNata nell'attuale Polonia, trascorre l'infanzia e l'adolescenza sotto i dogmi di Hitler e, come tutte le ragazze della sua et\u00e0, viene inquadrata nella corrispondente formazione giovanile nazista, lo \"Jungm\u00e4delbund\". Terminata la seconda guerra mondiale, vive l'odissea dei profughi provenienti dalla parte orientale del Terzo Reich di fronte all'avanzata dell'esercito sovietico. A soli 20 anni si iscrive al Partito Socialista Unificato di Germania (SED), che il 7 ottobre 1949 presiede alla fondazione della Repubblica Democratica Tedesca (DDR). Studia germanistica all'Universit\u00e0 di Jena con il prof. Hans Mayer e discute una tesi su Hans Fallada. Nel 1951 sposa lo scrittore Gerhard Wolf. Dopo il matrimonio Christa firma e viene conosciuta non con il proprio cognome di origine ma con quello del marito. Dal 1962 lavora come critica letteraria presso la \"neue deutsche literatur\" (\"ndl\"), rivista della \"Deutscher Schriftstellerverband\", l'unione degli scrittori della DDR.\nDurante gli anni Cinquanta la giovane scrittrice crede con fermezza nella missione anche politica della letteratura e, soprattutto, segue impavida i diktat del \"realismo socialista\", stroncando, basti leggere i suoi interventi sulle riviste letterarie dell'epoca, tutto ci\u00f2 che esula dal tipico e dall'esemplare. Nel 1955 un primo viaggio nell'Unione Sovietica correda la formazione della critica letteraria. Sono anni, questi, molto travagliati per la DDR: la citt\u00e0 di Berlino, la cui parte Est \u00e8 la capitale della Germania Orientale, diventa - con l'inizio della guerra fredda - il centro della contrapposizione in blocchi; a livello nazionale pesano poi sia i pesanti risarcimenti di guerra a Mosca sia il flusso migratorio verso Occidente che dissangua con il tempo la \"zona di occupazione sovietica\" della forza lavoro pi\u00f9 qualificata; internamente trionfa lo stalinismo e la segreteria di Ulbricht soffoca la popolazione con il primo piano quinquennale di pianificazione economica a passi accelerati.\nL'esperienza di lavoro presso una fabbrica di vagoni ferroviari d\u00e0 origine alla stesura del romanzo sulla divisione della Germania che la pone al centro dell'attenzione della critica internazionale: \"Il cielo diviso\" (Der geteilte Himmel, 1963). Nel 1963 le viene assegnato il premio Heinrich Mann e nel 1964 il romanzo riceve una riduzione cinematografica per il cinema dal regista Konrad Wolf.\nNegli anni seguenti uscirono diverse nuove opere di Christa Wolf, tra le quali le pi\u00f9 importanti sono: \"Riflessioni su Christa T.\" (Nachdenken \u00fcber Christa T., 1968), che affronta il disagio dell'individuo all'interno di una societ\u00e0 dirigistica e omologante, \"Trama d'infanzia\" (Kindheitsmuster, 1976), con il quale si confronta con il passato hitleriano, \"Cassandra\" (Kassandra, 1983) e \"Medea. Voci\" (Medea. Stimmen, 1996); quelli dedicati alla veggente troiana e alla donna della Colchide si segnalano per il tema comune dell'antichit\u00e0 mitica della Grecia classica. Il ritorno al mito permette al lettore, soprattutto tedesco-orientale, di entrare in contatto con temi arcaici trattandoli alla luce di uno sguardo femminile e, per quanto riguarda Medea, anche di nuove (o pretese tali) scoperte archeologiche e filologiche sulla figura della protagonista.\nParticolarmente interessante \u00e8 un breve testo, \"Che cosa resta\" (\"Was bleibt\", 1990) che viene pubblicato a pochi mesi dalla caduta del muro di Berlino e in piena campagna elettorale. Il libro, che parla - con espliciti riferimenti autobiografici - di una donna, una scrittrice famosa, sorvegliata dalla Stasi, provoca un boomerang perch\u00e9, da quel momento, esplode una campagna denigratoria molto violenta, soprattutto ad opera della stampa occidentale, ai danni della Wolf. Alcuni recensori vedono le dichiarazioni di chi vuole presentarsi come vittima: la critica parte dall'opinione che la denuncia nei confronti di Honecker e della dittatura sarebbe stata chiara, ma troppo tardiva.\nNel 1993 emerse - in seguito all'apertura degli archivi della DDR dopo l'unificazione tedesca - la notizia della collaborazione della scrittrice con la Stasi fra gli anni 1959-1962. In realt\u00e0, nonostante alcune polemiche che seguirono, anche in Italia, il fatto fu notevolmente ridimensionato dato che dagli stessi archivi emergeva (in data 24 novembre 1959) che l'informatrice manifestava un \"crescente riserbo\" nei confronti della polizia tanto da indurre i servizi a chiudere i rapporti con lei perch\u00e9 da considerarsi infruttuosi. La polizia notava oltretutto che non c'era nessuna differenza fra le opinioni espresse in pubblico e nel privato sui colleghi scrittori e che non si poteva ottenere da lei nessun tipo di delazione.\nNel 2002 \u00e8 apparso il testo \"Un giorno all'anno. 1960-2000\" che raccoglie le pagine di diario scritte ogni 27 settembre lungo tutti quegli anni. Dal testo emergono i conflitti interiori e l'analisi lucida della societ\u00e0 tedesca fino all'unificazione ed oltre. Il testo \u00e8 molto interessante anche per ci\u00f2 che Christa Wolf racconta a proposito della propria attivit\u00e0 di scrittrice: dubbi e riflessioni nel lavoro quotidiano sui propri testi. L'ultimo libro \"Con uno sguardo diverso\" (2005 in Germania, 2008 in Italia), raccoglie otto racconti che spaziano dalla sperimentazione letteraria alla forma diaristica (vengono presentate le pagine del 27 settembre 2001) fino alla toccante scomposizione della propria vita coniugale.\nChrista Wolf muore il 1\u00ba dicembre 2011 all'et\u00e0 di 82 anni e viene sepolta a Berlino presso il Cimitero di Dorotheenstadt.\nRapporti con la vita politica tedesca.\nCome Wolf Biermann, anche Christa Wolf era una convinta socialista ed ebbe un ruolo attivo all'interno della vita politica del suo paese e nel Partito Socialista Unificato di Germania. Sebbene talvolta si dimostrasse critica nei confronti del Governo (protest\u00f2 fortemente contro la privazione della cittadinanza per Wolf Biermann), non ha mai posto in discussione la possibilit\u00e0 della prospettiva socialista. Per questo venne duramente criticata in Germania.\nFamoso rimase il suo appello ai concittadini della Repubblica Democratica Tedesca (DDR) pronunciato l'8 novembre 1989, affinch\u00e9 non lasciassero il paese. Quando la DDR apr\u00ec i confini con la Cecoslovacchia il 3 novembre del 1989 molti cittadini avevano lasciato la Germania dell'Est cercando rifugio nell'Ovest. Nel notiziario serale della televisione tedesco-orientale Christa Wolf si rivolse con un solenne appello ai cittadini della DDR.\nLa sorprendente apertura dei confini dello Stato la sera del 9 novembre fa tremare e cambia tutto: l'appello della notte precedente risulta quindi inutile.\nRicezione.\nSoprattutto dopo la riunificazione tedesca le opere di Christa Wolf hanno dato luogo a molte controversie. La critica della Germania occidentale rinfaccia alla scrittrice di non aver mai criticato l'autoritarismo del regime socialista della Germania orientale (cos\u00ec, per es., Frank Schirrmacher). Altri hanno parlato di opere intrise di \"moralismo\". I suoi difensori hanno invece riconosciuto il ruolo svolto dalla scrittrice nel far emergere una voce letteraria della Germania orientale. Con la sua monografia sui primi romanzi di Christa Wolf, e con successivi saggi su quelli pi\u00f9 tardi, Fausto Cercignani ha tentato di separare la produzione narrativa della scrittrice dalle sue vicende politiche e personali. L'enfasi posta da Cercignani sull'eroismo delle protagoniste create da Christa Wolf ha favorito la nascita di altri studi sugli aspetti puramente letterari di questi romanzi."}
{"id": "264434", "revid": "1745361", "url": "https://it.wikipedia.org/wiki?curid=264434", "title": "Trinciato", "text": "Trinciato \u00e8 un termine utilizzato in araldica per indicare una partizione diagonale dall'alto a destra, al basso a sinistra.\nSecondo alcuni araldisti simboleggia \"neutralit\u00e0 sincera\" e \"nobilt\u00e0 guerriera\"."}
{"id": "264438", "revid": "1990325", "url": "https://it.wikipedia.org/wiki?curid=264438", "title": "Unione di Centro (1993)", "text": "L'Unione di Centro (UdC) \u00e8 stato un partito politico liberale italiano fondato il 27 maggio 1993 da iniziativa di Raffaele Costa il quale, negli stessi giorni, dopo le dimissioni di Renato Altissimo veniva eletto segretario del Partito Liberale Italiano.\n\"Scialuppa\" liberale nel naufragio della Prima Repubblica.\nNei mesi successivi Costa esercit\u00f2 pienamente le funzioni di segretario del PLI, mantenendo \"di riserva\" l'UdC, utilizzandola come possibile sigla di riferimento in caso di importanti rimescolamenti del quadro politico, riorganizzando una presenza liberale e centrista, chiaramente alternativo alla sinistra, nel quale potessero confluire anche altre culture politiche laiche travolte dagli scandali di \"Tangentopoli\" (ex-repubblicani ed ex-socialisti riformisti).\nIn tal senso si propone il termine \"unione\" e la caratterizzazione ampia e generica \"di centro\".\nDa alleata a componente interna di Forza Italia.\nQuando Berlusconi entr\u00f2 in politica e il congresso del PLI decise lo scioglimento (febbraio 1994) Costa non fece aderire l'Unione di Centro alla Federazione dei Liberali nata contestualmente, ma segu\u00ec una strada autonoma che lo port\u00f2 a schierare l'UdC nell'area di centrodestra e a partecipare alle elezioni politiche del 1994 nell'ambito delle coalizioni del Polo delle Libert\u00e0 e del Polo del Buon Governo. L'UdC ottenne quattro deputati (Costa, Alfredo Biondi, Enrico Nan, eletti col Polo delle Libert\u00e0, e Enzo Savarese, eletto col Polo del Buon Governo) e due senatori (Livio Caputo e Carlo Scognamiglio, eletti col Polo delle Libert\u00e0), che si iscrissero ai gruppi parlamentari di Forza Italia. Il progetto peraltro proprio dell'UdC - riorganizzare l'elettorato centrista orfano dei partiti tradizionali di governo - risultava ormai assorbito in quello forzista. Alle successive elezioni europee present\u00f2 propri candidati all'interno di Forza Italia ed elesse due rappresentanti, Stefano De Luca e Luigi Andrea Florio.\nAlle elezioni politiche del 1996 l'UdC si ripresent\u00f2 nel Polo per le Libert\u00e0 e vide la conferma dei parlamentari uscenti, salvo Caputo, sconfitto da Giancarlo Zilio."}
{"id": "264440", "revid": "809148", "url": "https://it.wikipedia.org/wiki?curid=264440", "title": "Equazione del moto", "text": "In meccanica classica, un'equazione del moto \u00e8 un'equazione che descrive il moto di un sistema fisico in funzione della posizione nello spazio e del tempo. In particolare, l'equazione che esprime una coordinata generalizzata in funzione della variabile tempo \u00e8 detta legge oraria.\nDescrizione.\nUn sistema meccanico con formula_1 gradi di libert\u00e0 viene solitamente descritto attraverso un insieme di coordinate generalizzate formula_2. La conoscenza in un dato istante temporale delle coordinate generalizzate e delle velocit\u00e0 generalizzate formula_3, che sono le derivate rispetto al tempo delle coordinate generalizzate, consente una caratterizzazione completa dello stato meccanico del sistema. Con tali informazioni si possono determinare univocamente le accelerazioni formula_4, ed \u00e8 quindi possibile prevedere l'evoluzione del sistema ad un tempo successivo a quello considerato. L'equazione del moto mette in relazione le quantit\u00e0 formula_5, formula_6 e formula_7, e se l'incognita \u00e8 formula_5, come spesso accade, si tratta di un'equazione differenziale del secondo ordine le cui soluzioni sono le possibili leggi orarie formula_9 di un punto materiale, o un corpo, soggetto ad una interazione nota. Le equazioni del moto sono completate dalla definizione dei parametri iniziali, che definiscono il problema di Cauchy e che sotto opportune ipotesi consentono di determinare univocamente la soluzione.\nSolitamente la legge oraria di un oggetto in moto \u00e8 un'equazione che si ricava dall'applicazione al sistema delle leggi della dinamica di Newton o di leggi di conservazione, quali ad esempio la legge di conservazione dell'energia meccanica o del momento angolare. La legge oraria di un punto materiale pu\u00f2 essere data sia rispetto ad un sistema di riferimento sia rispetto ad una ascissa curvilinea. Per esempio, se un punto materiale \u00e8 vincolato su una guida per definirne la posizione si pu\u00f2 sia indicare i valori della proiezione del punto sugli assi, sia la distanza da un punto di riferimento preso sulla guida.\nDefinizione.\nNella meccanica newtoniana un'equazione del moto \u00e8 una funzione formula_10 che ha la forma di un'equazione differenziale ordinaria rispetto alla funzione che descrive la posizione in funzione del tempo formula_11:\nIl problema di Cauchy \u00e8 dato assegnando un valore alla posizione e alla sua derivata nell'istante formula_13:\nIl secondo principio della dinamica pu\u00f2 essere formulato sia attraverso la legge di Newton che con la prima equazione di Eulero. Quest'ultima rappresenta la sua forma pi\u00f9 generale:\ndove formula_16 \u00e8 la Lagrangiana del sistema. Le equazioni di Eulero-Lagrange:\nsi ottengono direttamente a partire dal principio variazionale, e sono equazioni del moto. Esse descrivono il moto di un oggetto che obbedisce al secondo principio della dinamica, mettendo in relazione la posizione e la velocit\u00e0 di ogni elemento che compone il sistema.\nCostanti del moto.\nLe soluzioni dell'equazione del moto si rappresentano attraverso orbite nello spazio delle fasi. Una costante del moto \u00e8 una funzione costante lungo ogni orbita del sistema. Dato un sistema di equazioni differenziali del primo ordine:\nuna funzione scalare formula_19 \u00e8 una costante del moto o \"quantit\u00e0 conservata\" se per tutte le condizioni iniziali si ha:\nLa soluzione del sistema \u00e8 tangente al campo vettoriale formula_21, che pu\u00f2 essere ad esempio un campo di velocit\u00e0, ed \u00e8 l'intersezione di due superfici: esse sono gli integrali primi del sistema di equazioni differenziali. Utilizzando la regola della catena si mostra che il campo vettoriale formula_21 \u00e8 ortogonale al gradiente della quantit\u00e0 conservata formula_23.\nEsempi.\n1 dimensione.\nUn caso semplice di legge oraria \u00e8 quello della traiettoria di una particella puntiforme vincolata a stare su una retta. Presa come sistema di riferimento la retta stessa, orientata e con un'origine, la legge oraria \u00e8 una funzione formula_24 che associa ad ogni istante formula_25 un punto formula_26 della retta (in questo caso il sistema di riferimento ortonormale e l'ascissa curvilinea coincidono). Per esempio, si supponga di avere una particella di massa formula_27 spinta da una forza costante formula_28 nella direzione positiva della retta. Applicando il secondo principio della dinamica si ha l'equazione del moto:\nda cui, integrando due volte (o ricordando la formula per il moto rettilineo uniformemente accelerato) si ha la legge oraria:\n2 dimensioni.\nUn caso meno banale, nel quale si vede anche la differenza tra sistema di riferimento cartesiano e ascissa curvilinea, \u00e8 quello di un corpo puntiforme su un piano inclinato liscio, con inclinazione formula_31, sottoposto alla forza di gravit\u00e0, come in figura. Il sistema di riferimento \u00e8 preso con l'asse formula_26 orizzontale da sinistra a destra e l'asse formula_33 verticale orientato verso l'alto.\nIl secondo principio della dinamica, una volta sommate tutte le forze, reazione vincolare inclusa, fornisce le due seguenti equazioni:\nche si risolvono indipendentemente come due moti uniformemente accelerati lungo gli assi formula_26 e formula_33:\nL'insieme di queste due funzioni \u00e8 la legge oraria cercata: dato un valore del tempo formula_25 si pu\u00f2 conoscere la posizione del punto tramite le sue coordinate cartesiane. Un'altra espressione della posizione pu\u00f2 per\u00f2 essere data nei termini di un'ascissa coincidente col piano e diretta verso il basso: in questo modo il moto, che prima era bidimensionale, si riduce ad un moto unidimensionale lungo il piano. Con questo sistema di riferimento, l'equazione del moto \u00e8:\ne la legge oraria:\nPer chiarire il formalismo vettoriale si pu\u00f2 definire un vettore posizione formula_11 come:\ne la legge oraria \u00e8 espressa come una funzione vettoriale:\nQuesto vettore \u00e8 ambientato nel piano verticale formato dagli assi formula_26 e formula_33 ed indica istante per istante la posizione della particella. Lo spostamento della particella tra due istanti formula_46 e formula_47 \u00e8 dato semplicemente da:"}
{"id": "264441", "revid": "1516566", "url": "https://it.wikipedia.org/wiki?curid=264441", "title": "Troncato", "text": "Troncato \u00e8 un termine utilizzato in araldica per indicare una partizione orizzontale, in due parti uguali, dello scudo, o di pezze e figure, formando, cos\u00ec, due campi o porzioni: l'uno superiore e l'altro inferiore. Si descrive iniziando sempre dal superiore. \nCaratteristiche.\nAlcuni araldisti utilizzano il termine \"spaccato\" al posto di \"troncato\".\nIn Italia il troncato venne utilizzato, in molti casi, come distintivo dei ghibellini e si contrappone al \"partito\" che \u00e8 lo scudo diviso per met\u00e0 da una linea verticale passante per il centro, espressione, molto spesso, distintiva dei guelfi. \nIn passato veniva utilizzato anche il termine \"balzana\", soprattutto negli stemmi delle citt\u00e0 italiane. La linea della partizione, retta in via ordinaria, pu\u00f2 essere soggetta ad una qualunque delle tante variazioni delle linee di contorno: \"merlata\", \"dentata\", \"innestata\", \"nebulosa\", etc. \nIn alcuni casi un troncato sormontato da un capo pu\u00f2 essere scambiato per un interzato in fascia, almeno nel caso in cui il capo occupi un terzo dello scudo. In questo caso pu\u00f2 essere di aiuto la presenza di figure che interessino solo le due fasce inferiori (come il leone \"dell'uno nell'altro\" nell'esempio presentato qui sotto), oppure la presenza nella fascia superiore di un capo noto.\nSe uno dei due settori del troncato \u00e8 \"partito\" si ottengono le partizioni semipartito troncato se si tratta del settore superiore o troncato semipartito se si tratta del settore inferiore.\nIl termine \"troncato\" viene utilizzato anche per indicare delle pezze (tipicamente lo scaglione) con la sommit\u00e0 troncata.\n\u00c8 detto troncato in scaglione lo scudo diviso in forma di V rovesciata."}
{"id": "264448", "revid": "23629", "url": "https://it.wikipedia.org/wiki?curid=264448", "title": "Alunni del sole", "text": ""}
{"id": "264449", "revid": "119861270", "url": "https://it.wikipedia.org/wiki?curid=264449", "title": "Riforme economiche sovietiche del 1985-1991", "text": "Le riforme economiche sovietiche del 1985-1991 costituiscono un complesso di interventi di riorganizzazione del sistema economico dell'URSS portato avanti dalla dirigenza del Paese dopo l'elezione di Michail Gorba\u010d\u00ebv al ruolo di Segretario generale del PCUS, nell'ambito del pi\u00f9 generale progetto di perestrojka (\"ricostruzione\") del sistema.\nI fattori storici.\nDopo la Seconda guerra mondiale, l'obiettivo diplomatico primario di Stalin era di poter trattare da pari a pari con gli Stati Uniti. Questa politica \u00e8 stata ripresa dai suoi successori, inizialmente con un incontestabile successo: nel campo militare seppur non venne raggiunta la parit\u00e0 nelle armi convenzionali, venne per\u00f2 rapidamente raggiunta per lo meno la parit\u00e0 nucleare (1949/53) e, per quanto riguarda la conquista dello spazio, l'Unione Sovietica, agli esordi, godeva di un ampio vantaggio (1957/65).\nLa prima delusione arriv\u00f2 nella corsa per la Luna: nel luglio del 1969 la vittoria and\u00f2 agli americani. I sovietici, in un primo momento, fecero credere che le loro priorit\u00e0 fossero altre. Infatti mandarono nello spazio il primo satellite e successivamente il primo astronauta in orbita. In effetti nel 1970 atterrarono sulla luna con il modulo automatico Luna 16 che riport\u00f2 sulla terra una carota del terreno lunare. Nel 1975 i sovietici organizzarono con gli americani un volo in comune, il Programma test Apollo-Sojuz. In seguito l'URSS, intuendo che sul campo scientifico alla lunga non era possibile competere con gli USA, cerc\u00f2 d'instaurare rapporti scientifici e di organizzare congressi fra medici e chirurghi sovietici e americani, e pi\u00f9 in genere di cercare un rapporto di collaborazione anzich\u00e9 di competizione con gli statunitensi.\nI limiti della produttivit\u00e0.\nLa causa profonda di questo ritardo risiedeva nell'estremo centralismo economico dell'URSS che sopprimeva ogni iniziativa. L'economista sovietico Ovsij Liberman aveva individuato il problema gi\u00e0 negli anni '60. Egli propose di concedere maggiore autonomia alle imprese e, in particolare, di permettergli di fissare la produzione in funzione degli ordini ricevuti e non degli obiettivi fissati dal regime. Aleksej Kosygin, eletto presidente del consiglio dei ministri nel 1964, avrebbe dovuto mettere in pratica la riforma. In realt\u00e0 questa fu abbandonata negli anni \u201870, poich\u00e9 toglieva potere ai membri del Partito a vantaggio dei tecnocrati. L'inconveniente maggiore di questo blocco fu quello di accelerare il declino dell'URSS.\nIl KGB, diretto da Jurij Vladimirovi\u010d Andropov, di fronte a queste delusioni, alla fine degli anni '70, avvia uno studio riservato per calcolare il PNL sovietico secondo i criteri qualitativi occidentali, ossia con l'integrazione del concetto di valore aggiunto, e non pi\u00f9 solamente il volume (numero di unit\u00e0 prodotte) come voleva la tradizione socialista. Il risultato fu molto sfavorevole e forn\u00ec la prova del declino dell'Unione sovietica che aveva visto la sua economia sorpassata da quella del Giappone e della Germania, vecchi nemici dell'URSS. D'altra parte la Repubblica popolare cinese, dal 1978, sotto la guida di Deng Xiaoping, aveva intrapreso una vera e propria rivoluzione economica che aveva in pratica ristabilito il capitalismo e dato una ventata di dinamismo all'economia cinese.\nL'URSS doveva cos\u00ec confrontarsi con una situazione geopolitica nuova, pi\u00f9 critica di quella degli anni '30:\nTutti questi paesi, pi\u00f9 o meno limitrofi (tranne gli Stati Uniti), erano immischiati in un serio contenzioso territoriale con l'URSS.\nLe misure per un recupero.\nLa dirigenza del PCUS, che stava invecchiando, era cosciente del pericolo, decise cos\u00ec di mettere al potere, l'11 marzo del 1985, un rappresentante della nuova generazione: Mikhail Gorba\u010d\u00ebv, allora solo cinquantaquattrenne ma puro prodotto del regime. Il nuovo segretario generale del PCUS si sforz\u00f2 di salvare il sistema attuando riforme strutturali molto profonde:\nLenin, nel marzo 1921, aveva lanciato la NEP per salvare il nascente regime sovietico, sugli stessi principi: autosufficienza delle imprese statali, liberalizzazione del commercio interno, privatizzazione delle terre agricole, etc.\nL'avvio legislativo.\nPer l'attuazione della \"perestrojka\" venne costituita una commissione governativa, con a capo l'Accademico Leonid Abalkin primo vice ministro, che si fece assistere dall'italiano Giancarlo Pallavicini, primo consulente occidentale del governo sovietico per la riforma dell'economia. Il suo primo impegno fu la formulazione di una legge antimonopolio, resa impossibile dalle particolari circostanze dell'economia centralizzata e fortemente osteggiata da Pallavicini. Il ritardo nell'eliminazione dei monopoli e nella privatizzazione delle attivit\u00e0 produttive e dei servizi, sollecitata per interessi individuali o di gruppi, indebol\u00ec Gorba\u010d\u00ebv, che non si oppose in misura adeguata al tentativo di golpe del 1991, in quanto rallentava la pressione su di lui esercitata da quelli che poi divennero i cosiddetti \"oligarchi\", e favor\u00ec l'avvento di Boris El'cin.\nDall'avvio della \"perestrojka\" l'iter legislativo evidenzi\u00f2 i seguenti passaggi. Nel luglio del 1987 il Soviet Supremo var\u00f2 la nuova legge sulle imprese statali. La legge rese le imprese statali libere di fissare le loro quote di produzione in funzione della domanda dei mercati e delle altre imprese. Le imprese statali dovevano ottemperare agli ordinativi dello stato, ma diventarono libere di disporre del surplus produttivo a loro piacimento. Lo scambio delle materie prime tra le imprese avveniva da quel momento in poi a prezzi di mercato. Per la visibilit\u00e0 di tali prezzi e per agevolare le transazioni venne costituita a Mosca una borsa merci, ad iniziativa di privati. Le quotazioni, riguardanti gli scambi all'interno del paese, vennero talvolta utilizzate per speculazioni nell'esportazione di materie prime e semilavorati e per la costituzione di capitali all'estero.\nLe imprese statali dovevano inoltre autofinanziarsi, coprendo i costi attraverso le vendite e non pi\u00f9 attraverso i trasferimenti statali. Infine, la legge spost\u00f2 il controllo delle imprese dai ministeri ai \"soviet\" aziendali eletti dai lavoratori, lasciando al \"Gosplan\" (\u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u043a\u043e\u043c\u0438\u0442\u0435\u0442 \u043f\u043e \u043f\u043b\u0430\u043d\u0438\u0440\u043e\u0432\u0430\u043d\u0438\u044e, \"Gosudarstvennyj komitet po planirovaniju\", Comitato statale per la pianificazione) il solo compito di fornire linee guida generali e priorit\u00e0 negli investimenti, senza scendere nei dettagli della produzione.\nLe privatizzazioni.\nNel maggio del 1988 entr\u00f2 in vigore la nuova legge sui kolchoz; per la prima volta dopo l'esperimento della Nuova politica economica di Lenin negli anni venti in Unione Sovietica viene nuovamente consentita la propriet\u00e0 privata delle imprese di commercio, produzione, servizi ed import-export. Ci\u00f2 esercit\u00f2 un certo impulso alle attivit\u00e0 minori e laboratori, negozi e ristoranti gestiti da cooperative diventano parte del nuovo panorama economico sovietico. Le iniziali pesanti condizioni fiscali vennero successivamente attenuate per rendere possibile un adeguato drenaggio fiscale, reso difficile dall'eccessivit\u00e0 delle aliquote e dall'inadeguatezza delle strutture di prelievo, che avrebbero vanificato per lungo tempo l'intento impositivo.\nUn'altra riforma importante fu quella che consent\u00ec al capitale straniero di investire in Unione Sovietica attraverso la costituzione di joint-venture. Anche questa legge prevedeva inizialmente alcune restrizioni (49% massimo di capitale straniero e carica di Direttore rivestita da un cittadino sovietico), che vennero successivamente allentate. Permaneva tuttavia una seria difficolt\u00e0 nell'esorbitante potere attribuito al Direttore, l'unica figura opponibile ai terzi ed in grado di disporre illimitatamente di tutti gli \"asset\" aziendali.\nLa transizione.\nBench\u00e9 coraggiose nell'ambito sovietico, le riforme lasciavano comunque inalterati alcuni principi fondamentali dell'economia sovietica, tra cui, oltre all'accennato potere del Direttore, il sistema di controllo dei prezzi, l'esclusione della propriet\u00e0 privata dalle grandi imprese e il monopolio dello stato sulla maggior parte dei mezzi di produzione; nonostante si avesse una certa decentralizzazione, di cui per\u00f2 sembravano avvantaggiarsi soprattutto i responsabili delle unit\u00e0 di produzione, l'economia rimase stagnante, anche per la frequente e spesso contraddittoria adozione di norme legislative, regolamentari e amministrative, sollecitate da singoli interessi, talvolta in deroga alle stesse norme federali.\nNel 1990 il governo sovietico aveva praticamente perso il controllo dell'economia nazionale; le necessit\u00e0 di spesa pubblica andavano aumentando, mentre il gettito fiscale era quasi nullo, per effetto, oltre che delle circostanze dianzi richiamate, delle minori vendite di alcolici, nel tentativo di frenare l'alcolismo dilagante, e della maggiore autonomia concessa alle autorit\u00e0 locali. L'eliminazione dei meccanismi di controllo centrale sulla produzione, in special modo nel settore dei beni di consumo, port\u00f2 al formarsi di colli di bottiglia nella produzione e nella distribuzione delle merci, arrivando anche a lasciare le grandi citt\u00e0 in situazioni di penuria di articoli di prima necessit\u00e0.\nIl sistema economico ibrido tra un'economia centralizzata ed una di mercato, tipico della fase di transizione, incontr\u00f2 le prime difficolt\u00e0 e port\u00f2 l'economia dalla stagnazione al collasso.\nTra il 1990 ed il 1991, in cui si ebbe lo scioglimento dell'Unione Sovietica voluto da El'cin, successivamente al tentativo di \"golpe\", il prodotto interno lordo nazionale risultava diminuito del 17% con una super-inflazione del 14%, che ridusse fortemente il potere d'acquisto dei lavoratori ed erose i risparmi delle famiglie. In sintesi, la frequente consegna dei beni di produzione agli oligarchi, anche attraverso improprie forme di privatizzazione, il caos legislativo e l'eccesso di potere delle amministrazioni locali, talvolta in grado di legiferare anche in contrasto con le leggi federali, contribuirono all'estendersi della crisi dell'economia e del disagio delle popolazioni.\nL'aspettativa di vita, inizialmente in forte rialzo con la \"perestrojka\", and\u00f2 bruscamente abbassandosi negli anni successivi, a riprova del caro prezzo fatto pagare alle popolazioni, ed ancor oggi evidenzia un forte divario rispetto agli altri paesi europei.\nLe cause dell'insuccesso.\nQueste riforme, spesso confusionarie, non si accompagnarono con l'instaurazione di un vero stato di diritto: i dirigenti del PC fecero di tutto per ostacolarle e impedirono che perdessero le loro prerogative e onnipotenza, cos\u00ec l'arbitrio rest\u00f2 onnipresente. Fall\u00ec l'instaurazione di un reale clima di fiducia, garantito da una legislazione precisa e rispettata dallo stesso stato, indispensabile per la riuscita delle riforme. Permaneva l'ostacolo politico e l'onnipotenza del Partito sollevata dalla riforma.\nD'altra parte, il partito comunista era in questo periodo di trasformazioni pi\u00f9 vulnerabile alla corruzione, specialmente le repubbliche asiatiche che si accaparravano le ricchezze prodotte a vantaggio dei suoi stessi membri. Il risultato fu lo sprofondamento dell'intera economia sovietica in una penuria ancora peggiore.\nGorba\u010d\u00ebv voleva trasformare l'economia stagnante e inefficiente dell'URSS in un'economia di mercato decentralizzato, seppur sempre sotto l'egida del partito comunista. Questa politica di riforme socio-economiche, insieme alla \"glasnost\" (trasparenza, libert\u00e0 di parola) dei media, non aveva, in nessun modo, intenzione di mettere in discussione i dogmi comunisti, voleva invece consolidare il regime comunista, indebolito dall'immobilismo della gerontocrazia degli ultimi decenni (Bre\u017enev, Andropov, \u010cernenko), facendo leva sul rilancio dell'economia e l'aumento della produttivit\u00e0. La politica di Gorba\u010d\u00ebv mirava ad adeguare il socialismo sovietico all'evoluzione della societ\u00e0 per dargli nuova ripresa."}
{"id": "264450", "revid": "188359", "url": "https://it.wikipedia.org/wiki?curid=264450", "title": "Perestroika", "text": ""}
{"id": "264451", "revid": "1371684", "url": "https://it.wikipedia.org/wiki?curid=264451", "title": "Campionati mondiali di sci nordico 1995", "text": "I Campionati mondiali di sci nordico 1995, quarantesima edizione della manifestazione, si svolsero dal 9 al 19 marzo a Thunder Bay, in Canada. Vennero assegnati quindici titoli.\nRispetto all'edizione precedente fu introdotta una variazione nel programma della combinata nordica: nella gara a squadre si gareggi\u00f2 con la formula 4x5 km anzich\u00e9 3x10 km.\nRisultati.\nUomini.\nCombinata nordica.\nIndividuale.\n9 marzo\nTrampolino: Big Thunder K90\nFondo: 15\u00a0km\nGara a squadre.\n15 marzo\nTrampolino: Big Thunder K90\nFondo: 4x5 km\nSalto con gli sci.\nTrampolino normale.\n12 marzo\nTrampolino: Big Thunder K90\nTrampolino lungo.\n18 marzo\nTrampolino: Big Thunder K120\nGara a squadre.\n16 marzo\nTrampolino: Big Thunder K120\nSci di fondo.\n10 km.\n11 marzo\nTecnica classica\n30 km.\n9 marzo\nTecnica classica\n50 km.\n19 marzo\nTecnica libera\nInseguimento 25 km.\n11-13 marzo\n10\u00a0km a tecnica classica + 15\u00a0km a tecnica libera\nStaffetta 4x10 km.\n17 marzo\nDonne.\nSci di fondo.\n5 km.\n12 marzo\nTecnica classica\n15 km.\n10 marzo\nTecnica classica\n30 km.\n18 marzo\nTecnica libera\nInseguimento 15 km.\n12-14 marzo\n5\u00a0km a tecnica classica + 10\u00a0km a tecnica libera\nStaffetta 4x5 km.\n17 marzo"}
{"id": "264453", "revid": "2145227", "url": "https://it.wikipedia.org/wiki?curid=264453", "title": "Tommaso Moro", "text": "Nel corso della sua vita si guadagn\u00f2 fama a livello europeo come autore umanista e occup\u00f2 numerose cariche pubbliche, compresa quella di Lord Cancelliere d'Inghilterra tra il 1529 e il 1532 sotto il re Enrico VIII.\nCattolico, il suo rifiuto di accettare l'Atto di Supremazia del re sulla Chiesa in Inghilterra e di disconoscere il primato del Papa mise fine alla sua carriera politica e lo condusse alla pena capitale con l'accusa di tradimento. Nel 2000 papa Giovanni Paolo II lo proclam\u00f2 patrono dei governanti e dei politici cattolici. Dal 1980 \u00e8 commemorato anche dalla Chiesa anglicana, come martire della riforma protestante.\nTommaso Moro coni\u00f2 il termine \"utopia\", con cui battezz\u00f2 un'immaginaria isola dotata di una societ\u00e0 ideale, di cui descrisse il sistema politico nella sua opera pi\u00f9 famosa, \"L'Utopia\", pubblicata nel 1516.\nBiografia.\nTommaso Moro nacque a Londra. Entr\u00f2 alla corte di Enrico VIII nel 1520 e venne nominato cavaliere nel 1521. Figlio di sir John More, avvocato di successo e giudice, la cui carriera forense viene ricordata sebbene non sia sopravvissuta alcuna testimonianza dei casi di cui si occup\u00f2. Come studioso, Tommaso fu inizialmente un umanista nel senso pi\u00f9 comune del termine. Fu grande amico di Erasmo da Rotterdam, che gli dedic\u00f2 il suo \"Elogio della follia\" (la parola \"follia\" in greco si pu\u00f2 dire anche \"mor\u00eda\", creando cos\u00ec un richiamo sonoro al cognome di Moro). In seguito, le relazioni tra i due si deteriorarono, poich\u00e9 Moro fu impegnato nella difesa della dottrina cattolica, mentre Erasmo denunciava apertamente quelli che a lui apparivano come errori del cattolicesimo romano.\nCome consigliere e segretario di Enrico VIII, Moro contribu\u00ec alla redazione de \"La difesa dei sette sacramenti\", una polemica contro Lutero e la dottrina protestante e in difesa dell'istituzione del Papato che fece guadagnare al sovrano il titolo di \"Difensore della fede\" da parte di papa Leone X nel 1521. Sia la risposta di Martin Lutero a Enrico, sia la conseguente \"Responsio ad Lutherum\" ('Risposta a Lutero'), furono criticate per i loro intemperanti attacchi \"ad hominem\".\nTommaso Moro diede sempre pieno sostegno alla Chiesa romana e giudic\u00f2 un'eresia la Riforma Protestante, vista come una minaccia all'unit\u00e0 sia della cristianit\u00e0 sia della societ\u00e0 civile. Confidando nelle possibilit\u00e0 della teologia, nella capacit\u00e0 di confronto e nelle leggi ecclesiastiche della Chiesa, egli leggeva l'appello di Lutero contro la Chiesa cattolico-romana come una vera e propria chiamata alle armi.\nLe prime azioni di Moro contro la Riforma compresero l'aiuto che egli offr\u00ec al cardinal Thomas Wolsey nel prevenire l'importazione in Inghilterra di libri di Lutero, facendo spiare sospetti protestanti, specialmente editori, e arrestando chiunque possedesse, trasportasse o facesse commercio di libri che riguardavano la Riforma. Tommaso Moro ostacol\u00f2 vigorosamente tutti i ministri di culto che operavano nel Paese e che usavano la traduzione in inglese del Nuovo Testamento realizzata dallo studioso protestante William Tyndale (la cosiddetta \"Bibbia Tyndale\"): secondo i cattolici, infatti, essa conteneva traduzioni controverse di specifiche parole (per esempio, Tyndale utilizzava \"senior\", 'anziano', e non 'prete', l\u00e0 dove era presente la parola greca \"presbyteros\"), e alcune marginali annotazioni che suonavano come una sfida alla dottrina cattolica.\nFu proprio durante questo periodo che fu pubblicata la maggior parte delle sue critiche letterarie.\nSia durante sia dopo la vita di Tommaso Moro circolarono voci riguardanti maltrattamenti da lui riservati agli eretici durante il periodo in cui fu Lord Chancellor. Nel suo testo \"Book of Martyrs\", il critico anti-cattolico John Foxe, che interpretava le persecuzioni dei protestanti in riferimento alla venuta ormai prossima dell'anticristo, fu determinante nel divulgare le accuse di tortura contro Tommaso Moro, denunciando che questi aveva personalmente fatto ricorso alla violenza durante gli interrogatori degli eretici. Pi\u00f9 tardi, anche autori come Brian Moynahan e Michael Farris citarono Foxe circa tali accuse.\nFinch\u00e9 era in vita, Tommaso Moro respinse sempre queste accuse con tutte le sue forze. Egli sicuramente ammise di aver tenuto prigionieri degli eretici nella sua casa ( che si fosse giustificato dicendo di averlo fatto \u00abper la loro salvaguardia!\u00bb), ma respinse decisamente le accuse di torture e fustigazioni. Tuttavia, nella sua opera \"Apology\" pubblicata nel 1533, ammise di aver usato punizioni corporali in due soli casi: un ragazzo che fu fustigato di fronte ai suoi genitori per eresia verso l'eucaristia, e un uomo con problemi di mente che fu fustigato per aver interrotto delle preghiere.\nDurante il cancellierato di Tommaso Moro, sei uomini furono condannati al rogo con l'accusa di eresia: Thomas Hitton, Thomas Bilney, Richard Bayfield, John Tewkesbery, Thomas Dusgate, e James Bainham. Brian Moynahan sostenne che Tommaso Moro senza dubbio influ\u00ec nella condanna al rogo di William Tyndale, perseguitato a lungo dalle sue spie, anche se l'esecuzione ebbe luogo un anno dopo la morte di Tommaso Moro.\nIl rogo, d'altronde, era la forma di esecuzione capitale abituale nei casi di eresia: circa trenta condanne al rogo avevano avuto luogo nei cento anni precedente alla nomina di Tommaso Moro a Cancelliere, e la condanna al rogo continu\u00f2 ad essere praticata sia dai cattolici sia dai protestanti durante le guerre religiose negli anni seguenti.\nPeter Ackroyd annot\u00f2 che Tommaso Moro approv\u00f2 esplicitamente condanne al rogo. Dopo il caso di John Tewkesbury, un venditore di pelli londinese accusato dal vescovo di Londra, John Stokesley, di aver posseduto segretamente dei libri proibiti e finito al rogo essendosi rifiutato di abiurare, Tommaso Moro dichiar\u00f2: \u00abMai ci fu disgraziato pi\u00f9 meritevole del rogo\u00bb.\nI commentatori contemporanei rimangono divisi sulle azioni di Tommaso Moro in ambito religioso da lui compiute durante il suo cancellierato. Mentre biografi come Peter Ackroyd hanno preso una posizione di sostanziale tolleranza verso le sue campagne religiose contro i protestanti, interpretandole come frutto naturale del turbolento clima religioso del periodo, altri eminenti storici (come Richard Marius, studioso statunitense della Riforma) sono stati pi\u00f9 critici, sostenendo che le persecuzioni e il ben documentato zelo di cui Tommaso Moro diede prova nella sua politica di repressione contro i protestanti furono un vero e proprio tradimento delle idee umanitarie del Tommaso Moro giovane.\nAlcuni protestanti hanno assunto una diversa posizione; nel 1980 la Chiesa d'Inghilterra ha aggiunto Tommaso Moro, nonostante questi sia stato un forte oppositore della Riforma, al suo \"Calendario dei Santi e degli Eroi\", insieme con John Fisher, per essere commemorati ogni 6 di luglio (giorno dell'esecuzione di Moro) con il titolo di \u00abTommaso Moro, studioso, e John Fisher, vescovo di Rochester, martiri della Riforma nel 1535\u00bb.\nOnorandolo nell'ottobre del 2000 con il titolo di santo patrono degli statisti e dei politici, Giovanni Paolo II dichiar\u00f2: \u00abSi pu\u00f2 dire che egli visse in modo singolare il valore di una coscienza morale che \u00e8 testimonianza di Dio stesso ... anche se, per quanto concerne l'azione contro gli eretici, sub\u00ec i limiti della cultura del suo tempo\u00bb.\nTommaso Moro \u00e8 commemorato con una statua eretta gi\u00e0 alla fine del XIX secolo presso la sua abitazione, proprio dalla parte opposta alle \"Royal Courts of Justice\", in Carey Street, a Londra.\nIl divorzio di Enrico VIII.\nIl cardinale Thomas Wolsey, Lord cancelliere e arcivescovo di York, non riusc\u00ec a ottenere per il re Enrico l'annullamento del matrimonio, e fu costretto a dimettersi nel 1529. Al suo posto venne nominato cancelliere Tommaso Moro, che tuttavia non realizz\u00f2 le richieste di Enrico su questa questione. Esperto di diritto canonico, oltre che fervente cattolico, Moro considerava l'annullamento del matrimonio come una questione che ricadeva completamente nella giurisdizione del papa e papa Clemente VII era chiaramente contrario allo scioglimento del matrimonio del re d'Inghilterra con Caterina d'Aragona.\nDa questo rifiuto del papa deriv\u00f2 tutta una serie di reazioni da parte di Enrico VIII, che giunsero anche alla decisione del re di considerarsi l'unico capo della Chiesa d'Inghilterra. Al clero venne richiesto di pronunciare un Giuramento di Supremazia, dichiarando il sovrano come capo della Chiesa; Moro, in quanto laico, non sarebbe stato tenuto a fare questo giuramento, ma il 16 maggio 1532 si dimise comunque dalla carica di Cancelliere del Regno, piuttosto che prestare i suoi servigi a un sovrano ormai dichiaratamente anti-papale.\nIn un primo tempo, Moro sfugg\u00ec a un tentativo di collegarlo a un episodio di tradimento. Tuttavia l'approvazione nel 1534 del Primo atto di successione da parte del Parlamento di Westminster (che includeva un giuramento che riconosceva la legittimit\u00e0 di ogni figlio nato da Enrico e Anna Bolena e ripudiava \"ogni autorit\u00e0 straniera, principe, o potentato\") si rivel\u00f2 uno strumento nelle mani della Corona contro gli oppositori del re. L'Atto prevedeva, infatti, che questo giuramento venisse richiesto non a tutti i sudditi, ma soltanto a coloro che erano specificatamente tenuti a prestarlo: chi rivestiva un incarico pubblico e tutti coloro che erano sospettati di non appoggiare il re. Moro venne chiamato a prestare tale giuramento nell'aprile del 1534 e, a causa del suo rifiuto, fu imprigionato nella Torre di Londra.\nLa prigionia e la condanna a morte.\nNella Torre di Londra, Tommaso Moro continu\u00f2 a scrivere. La sua scelta fu quella di mantenere il silenzio, comunemente interpretato come allo stesso tempo ammissione di colpevolezza e rifiuto dell'abiura.\nNove delle diciassette lettere furono indirizzate da More alla figlia Margaret Roper.\nQuando, tuttavia, la scelta strategica del silenzio fall\u00ec, Moro venne processato, condannato, incarcerato e quindi giustiziato a Tower Hill il 6 luglio 1535:\nLa sua testa venne mostrata sul London Bridge per un mese, quindi recuperata (dopo il pagamento di un riscatto) da sua figlia Margaret.\nLe spoglie di Tommaso Moro sono tutt'oggi custodite nella chiesa anglicana di San Pietro \"ad Vincula\", vicino alla Torre di Londra.\nIl culto.\nTommaso Moro venne beatificato da papa Leone XIII il 29 dicembre 1886 ed \u00e8 stato canonizzato il 22 giugno 1935 da papa Pio XI assieme all'amico cardinale John Fisher, vescovo di Rochester, decapitato quindici giorni prima di Moro, anch'egli per aver rifiutato di disconoscere il Papato. Il 31 ottobre 2000 venne dichiarato \"patrono\" \"degli statisti e dei politici cattolici\" da papa Giovanni Paolo II.\nDal 1980 \u00e8 commemorato anche dalla Chiesa anglicana, come martire della riforma protestante, assieme a Fisher.\nLe opere.\n\"L'Utopia\".\nL'opera pi\u00f9 famosa di Moro \u00e8 l'\"Utopia\" (1516 circa), in cui descrive un'immaginaria isola-regno abitata da una societ\u00e0 ideale, nella quale alcuni studiosi moderni hanno ravvisato un opposto idealizzato dell'Europa sua contemporanea, mentre altri vi riscontrano una satira sferzante della stessa. Moro deriv\u00f2 il termine dal greco antico con un gioco di parole fra \"ou-topos\" (cio\u00e8 non-luogo) ed \"eu-topos\" (luogo felice); utopia \u00e8 quindi, letteralmente un \"luogo felice inesistente\".\n\"L'Utopia\" si divide in due libri: \"citt\u00e0 reale\" e \"citt\u00e0 perfetta\".\nCitt\u00e0 reale.\nViene fatta un'analisi sulla situazione politica ed economica dell'Inghilterra dell'epoca.\nIn particolare Moro ritiene assurda e illegittima la sanzione di pena capitale per il furto (in Inghilterra erano aumentati i furti con l'introduzione del sistema delle \"enclosures\").\nCi sono due possibilit\u00e0 per risolvere questo problema:\nMoro sembra escludere queste ipotesi; ritenendo che il male dei mali sia la propriet\u00e0 privata, ne propone l'abolizione, in maniera da ripartire i beni materiali in maniera eguale. Si tratta di un sistema di tipo comunistico.\nCitt\u00e0 perfetta.\nNella seconda parte viene descritta L'Utopia.\nNell'isola di Utopia (la forma \u00e8 simile a quella della Gran Bretagna) secondo Moro, la propriet\u00e0 privata \u00e8 vietata per legge e la terra deve invece essere coltivata, a turni di due anni, da ciascun cittadino, nessuno escluso: tutti hanno un lavoro, di 6 ore al giorno; nel tempo libero, tutti i cittadini possono altres\u00ec dedicarsi alle proprie passioni e professioni abituali, ma un posto fondamentale \u00e8 occupato dallo studio delle scienze e della filosofia. La famiglia rappresenta un nucleo fondamentale per l'Utopia: un tipo di famiglia allargata e monogamica. L'uomo si pu\u00f2 sposare all'et\u00e0 di 22 anni e la donna a 18 anni. Il divorzio \u00e8 consentito, l'adulterio \u00e8 severamente punito: l'individuo che ne \u00e8 reo viene incarcerato e incatenato con catene e biglie d'oro (l'oro in Utopia non vale nulla, a esso si ricorre solo per sostenere economicamente eventuali guerre).\nPer quanto riguarda la religione, nell'isola di Utopia deve essere prevista la pi\u00f9 larga tolleranza religiosa, fermo restando per\u00f2 l'obbligo di credere nella Provvidenza di Dio e nell'immortalit\u00e0 dell'anima. Chi infrange le regole viene scacciato da Utopia. Tutti hanno diritto a una vita pacifica, il cui fine \u00e8 il benessere.\nGli stessi nomi all'interno della descrizione ricalcano lo spirito utopico dell'isola. La citt\u00e0 si chiama Amauroto, dal greco \"amauros\" che significa evanescente. Allo stesso modo il principe Ademo (dal greco alfa privativo + demos cio\u00e8 \"senza popolo\") o il fiume Anidro ovvero \"senza acqua\".\nCaratteristiche dell'opera.\nUna delle caratteristiche delle opere di Moro rimane l'uso esagerato di tropi, sia di una presunta voce autoritaria (come nel \"Dialogo del conforto\", apparentemente una conversazione tra zio e nipote) sia di una altamente stilizzata, sia di entrambe. Questo, assieme alla mancanza di una direzione chiara di Moro circa il suo punto di vista - per ragioni che diverranno ovvie - significa che \u00e8 possibile dibattere praticamente qualsiasi opinione di qualsiasi suo lavoro. Per la realizzazione della sua opera si ispira alla dottrina Neoplatonica: ad esempio la descrizione di questa societ\u00e0 ideale richiama la Repubblica di Platone.\nLa \"Storia di Riccardo III\".\nI riccardiani hanno molto studiato i manoscritti della \"Storia di Riccardo III\" di Moro, da cui deriva molta propaganda anti-Riccardo, comprese le opere di Shakespeare. Il lavoro esiste in diverse versioni, sia in inglese sia in latino, tutte incomplete. Non venne pubblicato quando Moro era in vita, ma fu trovato tra le sue carte dopo l'esecuzione, circa un quarto di secolo dopo la sua stesura. \"Riccardo III\" \u00e8 un'opera storica nel senso che tratta di eventi passati di cui Moro non fu testimone. Resta comunque un'opera di storia Tudor (nell'accezione classica) intendendo con ci\u00f2 che include una considerevole quantit\u00e0 di discorsi inventati dall'immaginazione di Moro e passaggi allegorici e di colore. Ancora una volta, l'opinione di Moro sul testo \u00e8 sconosciuta, con il risultato che \u00e8 stata considerata come una fonte storica affidabile da Alison Weir, una parodia da Alison Hanham, e \"un esercizio letterario della drammatica rappresentazione della scelleratezza\" da Jeremy Potter. La verit\u00e0 sta senza dubbio da qualche parte nel mezzo. Gli storici moderni hanno demistificato la pretesa che il lavoro fosse in realt\u00e0 opera del vescovo John Morton.\nBiografie.\nCinema.\nDall'opera teatrale sono stati tratti due film:"}
{"id": "264454", "revid": "124988971", "url": "https://it.wikipedia.org/wiki?curid=264454", "title": "Gil-galad", "text": "Gil-galad \u00e8 un personaggio di Arda, l'universo immaginario fantasy creato dallo scrittore inglese J.R.R. Tolkien, che compare ne \"Il Silmarillion\" ed \u00e8 citato ne \"Il Signore degli Anelli\".\nIl nome e l'origine.\nGil-galad, ne \"Il Silmarillion\" e nei \"Racconti incompiuti\", \u00e8 figlio di Fingon, e fu chiamato Ereinion (\"rampollo di re\"), ma secondo la genealogia consolidata dal canone della Terra di Mezzo, reperibile in uno degli ultimi scritti di Tolkien, \"The Peoples of Middle-earth\", egli \u00e8 figlio di Orodreth, Re di Nargothrond, e fu chiamato inizialmente Rodnor (nome paterno), forma Sindarin del Quenya Artan\u00e1ro (\"nobile fuoco\"), mentre Ereinion \u00e8 un altro dei suoi nomi (probabilmente il nome materno). Gil-galad \u00e8 un \"epess\u00eb\", un soprannome elfico. In elfico significa \"stella di radianza\". Il soprannome deriva dall'elmo, che brillava da lontano, se colpito dalla luce. Pare che avesse i capelli scuri e gli occhi grigi dei Noldor, anzich\u00e9 quelli chiari dei Vanyar, tipici della casa di Finarfin.\nLa storia.\nGiovent\u00f9.\nNato dopo l'esilio dei Noldor nella Terra di Mezzo, visse per qualche tempo con lo zio Finrod Felagund nel Nargothrond. Dopo la morte di questi, nonch\u00e9 quella del nonno Angrod nella Dagor Bragollach, in cui mor\u00ec anche il Re Supremo Fingolfin, il giovane Rodnor era stato mandato dal padre Orodreth, divenuto re di Nargothrond, presso le bocche del Sirion (da cui successivamente si trasferir\u00e0 sull'isola di Balar) dove strinse amicizia con C\u00edrdan. Sfugg\u00ec cos\u00ec al massacro della battaglia delle Innumerevoli Lacrime, dove mor\u00ec il nuovo Re Fingon, e al successivo sacco di Nargothrond, in cui perirono il padre e la sorella Finduilas.\nRe Supremo.\nDopo la morte di Turgon nella caduta di Gondolin, Gil-galad divenne l'ultimo Re Supremo dei Noldor nella Terra di Mezzo. Con i giovani cugini Elrond ed Elros, partecip\u00f2, anche se con un ruolo di secondo piano per la giovane et\u00e0, alla guerra d'Ira, in cui i Noldor e gli Edain, con il supporto dell'esercito di Valinor e di E\u00e4rendil, sconfissero Morgoth e distrussero Angband. Dopo lo sprofondamento del Beleriand, a causa degli sconvoglimenti terrestri successivi alla caduta del Potere del Nord, si spost\u00f2 nei resti di questa terra, ovvero l'orientale Ossiriand (o Lindon), vicino ai Monti Azzurri, ma dimorava anche occasionalmente nella citt\u00e0 di Ann\u00faminas, che poi diede ai Dunedain.\nPer tutta la Seconda Era regn\u00f2 nel Lindon su molti Noldor e su alcuni Sindar, sulla riva del Grande Mare, e fu alleato dei N\u00famen\u00f3reani, che furono al suo fianco nella lotta contro Sauron, specialmente del re Tar-Aldarion. Fu inoltre custode di Vilya, l'anello di zaffiro che gli fu dato da Celebrimbor quando Sauron rivel\u00f2 le proprie vere intenzioni nei riguardi degli Anelli del Potere. Egli fu l'unico che riconobbe l'Oscuro Signore di Mordor, nelle vesti dell'elfo \"Annatar\", riconoscendo il crudele Maia ribelle, che aveva servito Morgoth come luogotenente e si era nascosto alla collera dei Valar, e gli imped\u00ec l'ingresso nel Lindon.\nDopo aver inviato in aiuto dell'Eregion, un altro regno dei Noldor, il suo araldo e consigliere Elrond, suo cugino, riusc\u00ec a cacciare Sauron dall'Eriador, riducendo di molto le forze del Nemico. Consegn\u00f2 gli altri anelli, Nenya e Narya a C\u00edrdan e a Galadriel. Elrond rimase nell'Eriador e fond\u00f2 Gran Burrone, mentre Galadriel si rifugi\u00f2 successivamente a L\u00f3rien.\nL'ultima alleanza e la caduta.\nCostitu\u00ec, dopo la fine di N\u00famenor, insieme ad Elendil, a cui era legato da amicizia personale, l'Ultima Alleanza tra gli Elfi e gli Uomini, e partecip\u00f2 alla guerra contro Sauron che segn\u00f2 la fine della Seconda Era. Infatti, in essa Sauron venne sconfitto, o almeno cos\u00ec si credette, e l'Anello Dominante perduto, grazie all'impresa di Isildur, che lo tagli\u00f2 dal dito del Nemico. Ma Gil-galad mor\u00ec a Mordor, insieme ad Elendil, nell'ultimo duello contro l'Oscuro Signore. Secondo ci\u00f2 che scrive Isildur, fu ucciso dal calore della mano di Sauron, dopo aver ceduto ad Elrond, probabilmente prima della battaglia, il proprio Anello.\nDopo di lui, nessuno assunse il titolo di Re Supremo dei Noldor nella Terra di Mezzo (bench\u00e9 anche nelle terre mortali vivessero ancora discendenti di Finw\u00eb, quali Elrond stesso)."}
{"id": "264455", "revid": "125161108", "url": "https://it.wikipedia.org/wiki?curid=264455", "title": "Massacro di Ludlow", "text": "Il massacro di Ludlow (localit\u00e0 ad una ventina di chilometri da Trinidad, nella contea di Las Animas, Colorado) avvenne il 20 aprile 1914, a seguito della feroce repressione degli scioperi dei minatori da parte delle guardie private dei proprietari delle miniere, guidati dalla Colorado Fuel and Iron Company della famiglia Rockefeller, spalleggiata dalla Guardia Nazionale, che si astenne dall'intervenire, assistendo sul posto alla carneficina.\nFurono ventuno le persone uccise dai miliziani, fra cui dodici fra donne e bambini: fu l'evento che caus\u00f2 il maggior numero di vittime nella lotta sindacale dei minatori negli Stati Uniti d'America, che coinvolse fino a dodicimila lavoratori e dur\u00f2 dall'autunno del 1913 fino al dicembre 1914.\nLe condizioni dei lavoratori nelle miniere del Colorado.\nLa lotta dei minatori del Colorado del 1913-1914 si inserisce nel pi\u00f9 ampio contesto delle lotte operaie degli Stati Uniti d'America di inizio Novecento, una potenza in impetuosa crescita economica che attirava forza lavoro da tutto il mondo.\nLa legislazione sulla sicurezza nelle miniere era allora assai carente, e tale sarebbe rimasta per lunghissimo tempo.\nIl tasso di incidenti mortali nelle miniere del Colorado era circa il doppio della media nazionale; i minatori protestavano anche per il fatto che i muli della compagnia erano trattati di gran lunga meglio dei lavoratori. Un aneddoto significativo riportava le prime parole di uno degli operatori delle miniere quando una di queste croll\u00f2: \u00abI muli ne sono usciti?\u00bb.\nLo sciopero.\nIn conseguenza dello sciopero, le famiglie dei lavoratori erano state sloggiate dalle case dove abitavano, di propriet\u00e0 delle compagnie minerarie, ed avevano costruito un accampamento su un terreno pubblico. I lavoratori in sciopero erano per la maggior parte greci, italiani, slavi e messicani.\nIn un attacco che parve freddamente preparato, le guardie private spararono sull'accampamento e poi gli diedero fuoco, uccidendo venti persone, di cui una dozzina fra donne e bambini. Indagini successive dimostrarono l'uso del kerosene per appiccare gli incendi. Sette delle vittime avevano meno di sei anni. Il compito assegnato alla \"Baldwin Felts Detective Agency\" era stato specificatamente quello di sopprimere i minatori in sciopero. Allo scopo venne anche utilizzata un'automobile dotata di una mitragliatrice, chiamata la \"Death Special\".\nIl giorno del massacro i minatori stavano celebrando la Pasqua greco-ortodossa. Alle dieci del mattino la milizia, guidata dal comandante Karl E. Lindenfelter, circond\u00f2 il campo ed inizi\u00f2 a sparare sulle tende. Alcuni dei leader dello sciopero furono sequestrati nei giorni successivi e assassinati dalle guardie dei padroni delle miniere. Nessuno dei responsabili del massacro venne mai punito.\nIl giornalista John Reed, inviato del \"Metropolitan Magazine\", giunse in Colorado pochi giorni dopo il massacro. Di questa strage e dell'eco che suscit\u00f2 fra i lavoratori e la popolazione Reed scrisse in un suo famoso articolo, \"La guerra del Colorado\" (1914).\nUn monumento, eretto dalla UMWA (United Mine Workers of America), \u00e8 oggi presente a Ludlow, Colorado, per ricordare le vittime di quel massacro."}
{"id": "264456", "revid": "83311", "url": "https://it.wikipedia.org/wiki?curid=264456", "title": "Cisal", "text": "La Confederazione italiana sindacati autonomi lavoratori (in sigla CISAL) \u00e8 un sindacato italiano.\nQuesta organizzazione sindacale, inserita in un quadro di relazioni internazionali, \u00e8 volta alla rappresentanza degli interessi e delle rivendicazioni di lavoratori appartenenti a vari settori produttivi.\nStoria.\nNasce il 24 ottobre 1957 a Roma, frutto della fusione di numerose organizzazioni sindacali del settore del parastato, enti locali, bancari, elettrici e metalmeccanici. Tradizionalmente forti nella scuola, negli anni '70 hanno acquisito una certa influenza all'interno di vari comparti statali o ex statali quali trasporti ferroviari, trasporti aerei con prevalenza nelle regioni centro-meridionali. \nAttuale segretario generale \u00e8 Francesco Cavallaro che guida il sindacato dal dicembre 2002. Nato in Calabria \u00e8 responsabile per le politiche organizzative confederali; \u00e8 inoltre segretario nazionale della FNASLA-CISAL (Federazione nazionale autonoma sindacati lavoratori agricoli), giornalista pubblicista iscritto all'Ordine nazionale dei giornalisti della Calabria e componente della Commissione centrale per l'impiego presso il Ministero del lavoro e delle politiche sociali.\nComponenti.\nNella qualit\u00e0 di socio fondatore, la CISAL fa parte della Confederazione europea dei sindacati indipendenti \u2013 CESI \u2013 con sede a Bruxelles. \nConfederalit\u00e0, autonomia, vocazione europea: con queste caratteristiche la CISAL, con circa 1.700.000 iscritti, fortemente radicata in tutte le categorie del mondo del lavoro, si propone al confronto con tutte le parti istituzionali."}
{"id": "264459", "revid": "1543377", "url": "https://it.wikipedia.org/wiki?curid=264459", "title": "Campionati mondiali di sci nordico 1997", "text": "I Campionati mondiali di sci nordico 1997, quarantunesima edizione della manifestazione, si svolsero dal 21 febbraio al 2 marzo a Trondheim, in Norvegia. Vennero assegnati quindici titoli.\nRispetto all'edizione precedente furono introdotte alcune variazioni nel programma dello sci di fondo: la 30\u00a0km maschile e la 15\u00a0km femminile si disputarono in tecnica libera anzich\u00e9 in tecnica classica, mentre la 50\u00a0km maschile e la 30\u00a0km femminile si disputarono in tecnica classica anzich\u00e9 in tecnica libera.\nRisultati.\nUomini.\nCombinata nordica.\nIndividuale.\n22 febbraio\nTrampolino: Gran\u00e5sen K90\nFondo: 15\u00a0km\nGara a squadre.\n23 febbraio\nTrampolino: Gran\u00e5sen K90\nFondo: 4x5 km\nSalto con gli sci.\nTrampolino normale.\n22 febbraio\nTrampolino: Gran\u00e5sen K90\nTrampolino lungo.\n1\u00ba marzo\nTrampolino: Gran\u00e5sen K120\nGara a squadre.\n27 febbraio\nTrampolino: Gran\u00e5sen K120\nSci di fondo.\n10 km.\n24 febbraio\nTecnica classica\n30 km.\n21 febbraio\nTecnica libera\n50 km.\n2 marzo\nTecnica classica\nInseguimento 25 km.\n24-25 febbraio\n10\u00a0km a tecnica classica + 15\u00a0km a tecnica libera\nStaffetta 4x10 km.\n28 febbraio\nDonne.\nSci di fondo.\n5 km.\n23 febbraio\nTecnica classica\n15 km.\n21 febbraio\nTecnica libera\n30 km.\n1\u00ba marzo\nTecnica classica\nInseguimento 15 km.\n23-24 febbraio\n5\u00a0km a tecnica classica + 10\u00a0km a tecnica libera\nStaffetta 4x5 km.\n28 febbraio"}
{"id": "264461", "revid": "224230", "url": "https://it.wikipedia.org/wiki?curid=264461", "title": "Homines id quod volunt credunt", "text": "La locuzione latina Homines id quod volunt credunt, tradotta letteralmente, significa \"Gli uomini credono in ci\u00f2 che vogliono\".\nLa frase completa, \"fere libenter homines id quod volunt credunt\" (\"generalmente gli uomini credono volentieri ci\u00f2 che fa loro piacere\"), \u00e8 usata da Giulio Cesare nei \"Commentarii de bello Gallico\" (libro III, 18, 6) per spiegare le ragioni che avevano indotto i barbari a lanciare un attacco dissennato contro Quinto Titurio Sabino. Costui aveva convinto un proprio ausiliario a fingersi disertore e a passare al nemico, raccontando il timore dei Romani di non poter reggere di fronte ad un attacco immediato. L'inganno sort\u00ec l'effetto voluto portando i barbari alla sconfitta proprio perch\u00e9 spesso \u00e8 facile persuadere le persone a credere alla veridicit\u00e0 di ci\u00f2 che esse desiderano.\nLo stesso concetto \u00e8 espresso dall'oratore greco Demostene nella terza delle tre orazioni Olintiache: \u00ab\u00e8 agevol cosa s\u00e9 medesimo ingannare, e l'uomo crede quel che ha caro\u00bb."}
{"id": "264462", "revid": "1948203", "url": "https://it.wikipedia.org/wiki?curid=264462", "title": "Spirito (album)", "text": "Spirito \u00e8 il sesto album in studio del gruppo musicale italiano Litfiba, pubblicato il 19 novembre 1994 dalla EMI italiana.\nIl disco \u00e8 il terzo capitolo della cosiddetta \"tetralogia degli elementi\", iniziata nel 1990 con l'uscita di \"El diablo\", proseguita con \"Terremoto\" e che comprender\u00e0 anche il successivo \"Mondi sommersi\".\nL'album, caratterizzato da un suono meno aggressivo rispetto ai precedenti due dischi (\"El diablo\" e \"Terremoto\"), mostra un approccio al rock meno cupo e serioso, con una particolare tendenza all'utilizzo di strumenti acustici e di influenze etniche.\nDescrizione.\nInizialmente pensato con il titolo di \"Serpente d'asfalto\", \"Spirito\" \u00e8 l'album in cui i Litfiba si rendono conto di poter costruire una tetralogia completa, continuando quindi con un album dedicato all'aria un discorso che, senza aver una precisa guida, aveva gi\u00e0 toccato il fuoco (\"El diablo\") e la terra (\"Terremoto\"). Nonostante l'approccio sia diverso dal precedente album per solarit\u00e0 e suoni, meno duri rispetto ai due album precedenti, il disco non perde una vena di profonda critica politica e sociale, meno sarcastica e pi\u00f9 diretta. A livello sonoro le influenze latine (con l'utilizzo di strumenti acustici e percussioni di vario tipo) si mischiano con il rock pi\u00f9 classico, puntando alle contaminazioni con i generi e con i paesi del mondo. Per la prima volta si affidano inoltre a un produttore artistico esterno: giudicato oramai esaurito l'apporto che Alberto Pirelli poteva fornire da questo punto, la band si affid\u00f2 a Rick Parashar, gi\u00e0 produttore di \"Ten\" dei Pearl Jam. Nonostante questo la band non fu particolarmente soddisfatta del lavoro produttivo, tanto che i singoli \"Lo spettacolo\", \"Spirito\", \"Lacio drom (buon viaggio)\", \"No frontiere\" furono appositamente fatti remixare a Los Angeles da Tom Lord-Alge con Fabrizio Simoncioni in qualit\u00e0 di assistente alla produzione. Il disco incontrer\u00e0 un buon riscontro di pubblico, e arriver\u00e0 al terzo posto in classifica, risultando il tredicesimo pi\u00f9 venduto del 1994.\nLegacy Edition.\nIl 19 maggio 2017 viene pubblicata la \"Spirito Legacy Edition\". Questa versione contiene oltre alla tracklist originale rimasterizzata, 4 brani dello stesso album rimissati da Tom Lord Alge e il doppio CD live \"Spirito Tour\" registrato a Modena il 23 marzo del 1995.\nCD 1\nCD 2 (Live in Modena 23/03/1995) \nCD 3 (Live in Modena 23/03/1995) "}
{"id": "264463", "revid": "104458", "url": "https://it.wikipedia.org/wiki?curid=264463", "title": "Campionati mondiali di sci nordico 1999", "text": "I Campionati mondiali di sci nordico 1999, quarantaduesima edizione della manifestazione, si svolsero dal 18 al 28 febbraio a Ramsau am Dachstein, in Austria; le gare di salto con gli sci dal trampolino lungo furono per\u00f2 disputate a Bischofshofen. Vennero assegnati sedici titoli.\nRispetto all'edizione precedente fu introdotta una nuova gara nel programma della combinata nordica: la gara sprint sulla distanza di 7,5\u00a0km.\nRisultati.\nUomini.\nCombinata nordica.\nSprint.\n27 febbraio\nTrampolino: W90-Mattensprunganlage K90\nFondo: 7,5\u00a0km\nIndividuale.\n20 febbraio\nTrampolino: W90-Mattensprunganlage K90\nFondo: 15\u00a0km\nGara a squadre.\n25 febbraio\nTrampolino: W90-Mattensprunganlage K90\nFondo: 4x5 km\nSalto con gli sci.\nTrampolino normale.\n26 febbraio\nTrampolino: W90-Mattensprunganlage K90\nTrampolino lungo.\nBischofshofen, 21 febbraio\nTrampolino: Paul Ausserleitner K120\nGara a squadre.\nBischofshofen, 20 febbraio\nTrampolino: Paul Ausserleitner K120\nSci di fondo.\n10 km.\n22 febbraio\nTecnica classica\n30 km.\n19 febbraio\nTecnica libera\n50 km.\n28 febbraio\nTecnica classica\nInseguimento 25 km.\n22-23 febbraio\n10\u00a0km a tecnica classica + 15\u00a0km a tecnica libera\nStaffetta 4x10 km.\n26 febbraio\nDonne.\nSci di fondo.\n5 km.\n22 febbraio\nTecnica classica\n15 km.\n19 febbraio\nTecnica libera\n30 km.\n27 febbraio\nTecnica classica\nInseguimento 15 km.\n22-23 febbraio\n5\u00a0km a tecnica classica + 10\u00a0km a tecnica libera\nStaffetta 4x5 km.\n26 febbraio"}
{"id": "264464", "revid": "1226", "url": "https://it.wikipedia.org/wiki?curid=264464", "title": "Tecnologia di occultamento", "text": ""}
{"id": "264465", "revid": "287204", "url": "https://it.wikipedia.org/wiki?curid=264465", "title": "Stealth", "text": ""}
{"id": "264466", "revid": "1226", "url": "https://it.wikipedia.org/wiki?curid=264466", "title": "Sistema di occultamento", "text": ""}
{"id": "264468", "revid": "339392", "url": "https://it.wikipedia.org/wiki?curid=264468", "title": "AM-X", "text": ""}
{"id": "264497", "revid": "104458", "url": "https://it.wikipedia.org/wiki?curid=264497", "title": "Campionati mondiali di sci nordico 1932", "text": ""}
{"id": "264504", "revid": "104458", "url": "https://it.wikipedia.org/wiki?curid=264504", "title": "Campionati mondiali di sci nordico 1924", "text": ""}
{"id": "264505", "revid": "104458", "url": "https://it.wikipedia.org/wiki?curid=264505", "title": "Campionati mondiali di sci nordico 1928", "text": ""}
{"id": "264506", "revid": "104458", "url": "https://it.wikipedia.org/wiki?curid=264506", "title": "Campionati mondiali di sci nordico 1936", "text": ""}
{"id": "264507", "revid": "104458", "url": "https://it.wikipedia.org/wiki?curid=264507", "title": "Campionati mondiali di sci nordico 1948", "text": ""}
{"id": "264508", "revid": "6923", "url": "https://it.wikipedia.org/wiki?curid=264508", "title": "Pescara Grand Prix", "text": ""}
{"id": "264509", "revid": "104458", "url": "https://it.wikipedia.org/wiki?curid=264509", "title": "Campionati mondiali di sci nordico 1952", "text": ""}
{"id": "264510", "revid": "104458", "url": "https://it.wikipedia.org/wiki?curid=264510", "title": "Campionati mondiali di sci nordico 1956", "text": ""}
{"id": "264511", "revid": "104458", "url": "https://it.wikipedia.org/wiki?curid=264511", "title": "Campionati mondiali di sci nordico 1960", "text": ""}
{"id": "264512", "revid": "104458", "url": "https://it.wikipedia.org/wiki?curid=264512", "title": "Campionati mondiali di sci nordico 1964", "text": ""}
{"id": "264513", "revid": "104458", "url": "https://it.wikipedia.org/wiki?curid=264513", "title": "Campionati mondiali di sci nordico 1968", "text": ""}
{"id": "264514", "revid": "104458", "url": "https://it.wikipedia.org/wiki?curid=264514", "title": "Campionati mondiali di sci nordico 1972", "text": ""}
{"id": "264515", "revid": "104458", "url": "https://it.wikipedia.org/wiki?curid=264515", "title": "Campionati mondiali di sci nordico 1976", "text": ""}
{"id": "264516", "revid": "1543377", "url": "https://it.wikipedia.org/wiki?curid=264516", "title": "Campionati mondiali di sci nordico 1980", "text": "I Campionati mondiali di sci nordico 1980, trentatreesima edizione della manifestazione, si articolarono in due distinti appuntamenti. La maggior parte delle gare fu disputata nel contesto dei XIII Giochi olimpici invernali di , negli Stati Uniti: le gare di salto con gli sci e di sci di fondo sia maschili sia femminili, che si disputarono dal 14 al 23 febbraio, furono considerate valide anche ai fini dei Mondiali, mentre quella di combinata nordica assegn\u00f2 soltanto il titolo olimpico. La gara femminile di sci di fondo sulla distanza di 20\u00a0km, tuttavia, non faceva parte del programma olimpico, pertanto le medaglie iridate furono assegnate a Falun, in Svezia, in una competizione apposita.\nRisultati.\nUomini.\nSalto con gli sci.\nTrampolino normale.\nLake Placid, 17 febbraio&lt;br&gt;\nTrampolino: MacKenzie Intervale Ski Jumping Complex K70\nTrampolino lungo.\nLake Placid, 23 febbraio&lt;br&gt;\nTrampolino: MacKenzie Intervale Ski Jumping Complex K90\nSci di fondo.\n15 km.\nLake Placid, 17 febbraio\n30 km.\nLake Placid, 14 febbraio\n50 km.\nLake Placid, 23 febbraio\nStaffetta 4x10 km.\nLake Placid, 20 febbraio\nDonne.\nSci di fondo.\n5 km.\nLake Placid, 15 febbraio\n10 km.\nLake Placid, 18 febbraio\n20 km.\nFalun\nStaffetta 4x5 km.\nLake Placid, 21 febbraio"}
{"id": "264517", "revid": "6923", "url": "https://it.wikipedia.org/wiki?curid=264517", "title": "Targa Abruzzo", "text": ""}
{"id": "264521", "revid": "712828", "url": "https://it.wikipedia.org/wiki?curid=264521", "title": "Mondo magico di Harry Potter", "text": "Il mondo magico () \u00e8 una societ\u00e0 parallela concepita dall'autrice britannica J. K. Rowling nella quale si sviluppa gran parte degli eventi della serie letteraria di \"Harry Potter\". Essa costituisce anche l'ambientazione principale delle opere derivate \"\", \"Il Quidditch attraverso i secoli\", \"Le fiabe di Beda il Bardo\" e delle serie cinematografiche di \"Harry Potter\" e di \"Animali fantastici\".\nTenute all'obbligo di segretezza, le comunit\u00e0 magiche di tutto il mondo si tengono celate dal resto della popolazione non magica o babbana, che resta completamente ignara della loro esistenza. Oltre alla presenza della magia, la societ\u00e0 magica si distingue da quella babbana per via di usi e tradizioni alternative, oltre ad avere le sue proprie istituzioni, economia, media, istruzione e tecnologia, sviluppati nel corso di secoli di separazione.\nBench\u00e9 la serie sia ambientata principalmente nella Gran Bretagna degli anni 1990 e approfondisca soprattutto questa finestra temporale e geografica del mondo magico, viene dichiarato in pi\u00f9 occasioni che la societ\u00e0 magica sia antica e diffusa in tutto il pianeta\nSociet\u00e0.\nLa societ\u00e0 magica si distingue da quella babbana, ovvero non-magica, principalmente per la capacit\u00e0 di usare la magia, che costituisce l'anima e il cuore della cultura della comunit\u00e0 e ricopre il ruolo che hanno la scienza e la tecnologia nel mondo babbano. Gli incantesimi possono essere usati per molti scopi, dallo spostare oggetti fino a infliggere dolore e morte. Gli oggetti magici sono moltissimi: il pi\u00f9 importante di essi \u00e8 la bacchetta magica, che \u00e8 fondamentale per ogni mago, in quanto ne \u00e8 la chiave del potere e gli permette di lanciare i suoi incantesimi. Inoltre, nel mondo magico di Harry Potter esistono numerose creature magiche, come ad esempio draghi, fenici e centauri.\nOriginariamente la societ\u00e0 magica conviveva al fianco di quella babbana, ma i rapporti tesi e le persecuzioni subite spinsero infine la comunit\u00e0 magica a varare nel 1692 lo Statuto Internazionale di Segretezza della Magia, che sanc\u00ec la definitiva rottura dei rapporti tra le due comunit\u00e0. Una grande quantit\u00e0 di risorse e di mezzi \u00e8 impiegata per far s\u00ec che il mondo babbano resti all'oscuro dell'esistenza del mondo magico. \u00c8 proibito pertanto incantare oggetti babbani, i maghi non ancora maggiorenni hanno il divieto di utilizzare la magia al di fuori della loro scuola se non quando si trovano in pericolo di vita e ogni deliberato tentativo di rivelare la magia \u00e8 severamente punito. Molte cose del mondo magico sono inoltre nascoste o in qualche modo camuffate da incantesimi protettivi, cos\u00ec che i babbani non possano venirne a conoscenza: ad esempio, la scuola di Hogwarts appare ai babbani come un castello in rovina ed \u00e8 intriso di un incantesimo che fa s\u00ec che un non-mago che gli si avvicina si ricordi immediatamente di un impegno urgente e improrogabile. Altre, come i dissennatori, semplicemente non possono essere viste dai non maghi. Poich\u00e9, nonostante le precauzioni, risulta quasi impossibile nascondere un'intera societ\u00e0 o evitare che alcuni babbani si imbattano in una prova dell'esistenza della magia, sono state istituite speciali task force di obliviatori, ovvero di maghi che hanno il compito di modificare la memoria dei babbani in modo che non possano ricordare e raccontare ci\u00f2 che hanno visto. Le uniche eccezioni a questa severissima regola sono rappresentate dai parenti babbani di maghi e streghe e dalle pi\u00f9 alte cariche dello Stato dei Paesi in cui sono presenti comunit\u00e0 magiche.\nI secoli di segregazione hanno portato la comunit\u00e0 magica a diventare una societ\u00e0 piuttosto chiusa e xenofoba e a sviluppare dei propri usi e costumi per rafforzare la propria identit\u00e0 culturale. Sebbene, infatti, la societ\u00e0 magica viva direttamente mescolata a quella babbana, i suoi rappresentanti tendono a creare piccole comunit\u00e0 separate e nutrono generalmente un atteggiamento di noncuranza se non di manifesta superiorit\u00e0 nei confronti delle persone comuni. Sono pochi i maghi informati della cultura babbana; ad esempio, in genere i maghi non capiscono le abitudini vestiarie dei babbani e nelle occasioni in cui si rende necessario che un mago o una strega si vesta come un babbano il risultato \u00e8 spesso ridicolo. Lo studio delle abitudini e tecnologie babbane, chiamato Babbanologia, \u00e8 inoltre una materia di studio a Hogwarts; tuttavia, sebbene alcune professioni magiche richiedano questo tipo di studi, per la maggior parte di esse non serve ed \u00e8 quindi considerata una materia leggera e scarsamente approfondita.\nLo sviluppo tecnologico del mondo dei maghi \u00e8 molto meno avanzato che nel mondo babbano. Questo \u00e8 dovuto in parte al fatto che la magia supplisce a moltissime esigenze per le quali ai babbani \u00e8 necessaria la tecnologia, e in parte alla tendenza della magia a creare interferenze con le apparecchiature elettriche ed elettroniche. Sebbene alcune invenzioni babbane come il treno e la radio siano state replicate anche nel mondo magico, la magia rimane comunque predominante sulla tecnologia pura. Le comunicazioni postali avvengono tramite gufi come portalettere, mentre per gli spostamenti fisici \u00e8 molto utilizzata una rete di focolari attraverso i quali i maghi si spostano utilizzando la polvere volante.\nGoverno.\nL'autorit\u00e0 centrale del mondo magico nelle Isole britanniche \u00e8 rappresentata dal Ministero della Magia, un organo democratico a cui capo c'\u00e8 il Ministro della Magia, eletto periodicamente dai membri della comunit\u00e0. Il compito del ministero \u00e8 quello di mantenere l'ordine e la segretezza nel mondo magico britannico. \u00c8 formato da numerosi dipartimenti e uffici, che si occupano di ogni aspetto della societ\u00e0 magica. Il ministero non risponde e non \u00e8 legato in alcun modo al governo babbano, ma il ministro della magia \u00e8 obbligato a informare il primo ministro babbano, che \u00e8 uno dei pochi non-maghi a cui l'esistenza del mondo magico viene rivelata, qualora si presentino eventi particolarmente gravi o che possano potenzialmente attirare l'attenzione dei babbani o causare problemi a essi, come ad esempio la fuga di criminali da Azkaban o l'importazione di creature magiche particolarmente pericolose. A parte questo, vige sostanzialmente la regola del \"vivi e lascia vivere\".\nOltre a quello britannico, esistono altri ministeri simili in altri Paesi del mondo. In Bulgaria \u00e8 presente il ministro Oblansk, in carica durante la coppa del mondo di quidditch. Anche la Norvegia e la Nuova Zelanda possiedono un proprio ministero, come viene affermato in \"Quidditch attraverso i secoli\". Dai libri sono conosciuti anche il Ministro della Magia di Andorra, nel quarto libro, quello del Burkina Faso e quello della Germania negli \"\". Negli Stati Uniti invece esiste il Magico Congresso degli Stati Uniti (MACUSA), come mostrato nella serie cinematografica \"Animali fantastici\". I vari governi del mondo magico sono uniti nella Confederazione Internazionale dei Maghi. Questa organizzazione, i cui dettagli non sono stati rivelati nei libri, gioca un ruolo importante nel mantenere segreto il mondo magico stesso e nel coordinare e regolare la cooperazione internazionale, i commerci o i grandi eventi sportivi.\nGiustizia e forze dell'ordine.\nLa giustizia \u00e8 amministrata dal Ministero della Magia tramite l'Ufficio Applicazione della Legge sulla Magia. Le normali operazioni che nel mondo babbano sono effettuate dalle forze di pubblica sicurezza vengono svolte dalla Squadra Speciale Magica, che si occupa di intervenire per contrastare ed eventualmente punire i reati comuni. La caccia ai maghi oscuri \u00e8 invece di competenza degli Auror, un corpo di maghi estremamente abili e addestrati nella difesa contro le arti oscure. Il Wizengamot \u00e8 il tribunale dei maghi e si occupa di giudicare coloro che si siano resi colpevoli di gravi infrazioni della legge magica.\nI reati minori, come per esempio la materializzazione non autorizzata o l'applicazione di incantesimi su oggetti babbani, vengono puniti con pene pecuniarie. Per gli altri reati si ricorre senza eccezione alla reclusione nel carcere di Azkaban, dove nel lungo periodo i condannati vengono, chi pi\u00f9 chi meno, portati alla pazzia dai dissennatori, creature poste a guardia della prigione, che si nutrono di emozioni positive, risucchiandole dai condannati e rendendoli incapaci di formulare pensieri felici. Nei casi pi\u00f9 gravi il ministero pu\u00f2 autorizzare il \"bacio del dissennatore\", tramite il quale un dissennatore appoggia le fauci sulla bocca del condannato e gli succhia via l'anima, rendendolo un corpo vivo ma vuoto e completamente privo di sentimenti, condizione ritenuta addirittura peggiore della morte.\nPurezza di sangue.\nPoich\u00e9 la popolazione magica \u00e8 molto meno numerosa di quella babbana, matrimoni e incroci tra le due popolazioni sono frequenti e possono generare a loro volta individui dotati di poteri magici; allo stesso modo, in famiglie babbane pu\u00f2 occasionalmente nascere un bambino con la predisposizione all'uso della magia. Il pregiudizio e il classismo nei confronti dei babbani, tuttavia, ha portato alcuni maghi e streghe a considerare i babbani come inferiori e a osteggiare quella che ritengono una mescolanza razziale per preservare invece una cosiddetta \"purezza di sangue\".\nBabbani.\nI babbani (\"Muggles\") sono le persone prive di poteri magici e che non provengono da una famiglia magica. A parte alcune eccezioni essi non sono a conoscenza dell'esistenza del mondo magico. La maggior parte dei maghi e delle streghe tende a ignorarli o a guardarli con un misto di curiosit\u00e0 e ignoranza, mentre alcune frange pi\u00f9 estreme li considerano inferiori, da emarginare o addirittura da assoggettare. Nella serie cinematografica \"Animali fantastici\" ci si riferisce ai babbani anche con la variante statunitense \"no-mag\".\nL'autrice J. K. Rowling ha dichiarato di aver concepito il termine come variante pi\u00f9 dolce e giocosa del termine gergale inglese \"mug\" (\"credulone\", \"fessacchiotto\"). Nel 2002 la parola \u00e8 stata inserita anche nell'Oxford English Dictionary con il significato di \"persona a cui manca sufficiente abilit\u00e0 in uno specifico campo o che \u00e8 considerata per certi versi inferiore\".\nPurosangue.\nI purosangue (\"Pure-blood\") sono quei maghi e streghe le cui famiglie non presentano e non hanno mai presentato alcun babbano nel loro albero genealogico. Sono la tipologia pi\u00f9 rara in quanto per secoli la piccola popolazione magica si \u00e8 mischiata a quella babbana per perpetuarsi; ci\u00f2 significa che molti di coloro che affermano di essere \"puri\" lo fanno semplicemente per sottolineare la loro scelta sociale di non voler sposare babbani e di non avere parenti babbani nell'immediato, scegliendo sovente di ignorare deliberatamente eventuali antenati babbani o parenti di sangue misto.\nEssendo poche, le famiglie purosangue sono quasi tutte imparentate tra loro per mantenere la propria purezza di sangue e il loro status sociale. Ci\u00f2 ha portato addirittura alcune famiglie, come i Gaunt, a sposarsi tra cugini, causando l'emergere di nature violente, casi di abbrutimento e instabilit\u00e0 mentale. La stessa Rowling ha affermato che al tempo dell'ambientazione della storia i purosangue sono in diminuzione e destinati a scomparire. Un elenco anonimo e di dubbia autorevolezza stilato negli anni 1930 elenca le ventotto famiglie magiche britanniche ancora purosangue ai tempi (\"The Sacred Twenty-Eight\"), ovvero: gli Abbott, gli Avery, i Black, i Bulstrode, i Burke, i Carrow, i Crouch, i Fawley, i Flitt, i Gaunt, i Greengrass, i Lestrange, i Paciock, i Macmillan, i Malfoy, i Nott, gli Ollivander, i Parkinson, i Prewett, i Rosier, i Rowle, i Selwyn, gli Shacklebolt, gli Shafiq, i Lumacorno, i Travers, i Weasley e gli Yaxley.\nA parte alcune eccezioni, i purosangue sono quasi tutti convinti della propria superiorit\u00e0 e usano la loro purezza come misura delle abilit\u00e0 magiche rispetto ai nati babbani. Tuttavia nessuna relazione di questo tipo \u00e8 mai stata comprovata e anzi la realt\u00e0 dei fatti dimostra che tale convinzione sia sbagliata, dato che vi sono personaggi come Hermione Granger o Lily Potter, nate babbane, che sono altamente abili, o purosangue come Neville Paciock che da piccolo veniva addirittura ritenuto un magon\u00f2 a causa delle sue doti magiche limitate. Individui e famiglie purosangue che fraternizzano e si dimostrano tolleranti e aperti coi babbani e i nati babbani, come Sirius Black o i Weasley, vengono considerate dalle frange pi\u00f9 estremiste di purosangue come \"traditori del sangue\".\nMezzosangue.\nMezzosangue (\"Half-blood\") \u00e8 un termine usato per indicare i maghi e le streghe che hanno almeno un antenato babbano nel loro albero genealogico o perlomeno tra i loro antenati pi\u00f9 prossimi. Questa tipologia \u00e8 quella pi\u00f9 comune all'interno del mondo magico, perch\u00e9 se non fossero stati effettuati matrimoni misti la razza magica si sarebbe probabilmente presto estinta.\nTra i mezzosangue figurano alcuni dei maghi pi\u00f9 importanti della serie: Lord Voldemort che, sebbene professi la superiorit\u00e0 dei purosangue, \u00e8 un mezzosangue nato dalla strega Merope Gaunt e dal babbano Tom Riddle Sr.; Albus Silente, la cui madre Kendra \u00e8 una nata babbana; Severus Piton, figlio della strega Eileen Prince e del babbano Tobias Piton e che si \u00e8 anche soprannominato il \"Principe mezzosangue\"; e Harry Potter, la cui madre Lily \u00e8 nata da genitori babbani.\nNati babbani.\nI nati babbani (\"Muggle-born\") sono maghi e streghe che hanno entrambi i genitori babbani. In quanto la predisposizione alla magia \u00e8 trasmessa per via ereditaria, si ritiene che i nati babbani derivino da quelle famiglie in cui un gene magico \u00e8 rimasto latente per alcune generazioni ed \u00e8 poi riemerso. A differenza dei loro coetanei provenienti da famiglie che includono almeno un mago o strega, ai nati babbani la lettera di accoglienza da Hogwarts viene consegnata direttamente da un impiegato del mondo magico, in modo da spiegare all'interessato e ai suoi genitori la situazione. Sono nate babbane, tra gli altri, Hermione Granger e Lily Potter.\nI sostenitori della purezza di sangue considerano i nati babbani inferiori e impuri e si rivolgono a loro con il termine offensivo e dispregiativo di \"sanguemarcio\" (\"Mudblood\"). Con l'avvento al potere di Voldemort e dei Mangiamorte, i nati babbani vengono sistematicamente perseguitati. Nei \"Doni della Morte\" quando anche il Ministero della Magia cade nelle mani del Signore Oscuro, il ministro Pius O'Tusoe instaura la Commissione per il Censimento dei Nati Babbani, con a capo Dolores Umbridge, che ha il compito di individuare, giudicare e imprigionare ad Azkaban i nati babbani con la falsa accusa di aver rubato segreti magici invece di esserne naturalmente dotati.\nMaghin\u00f2.\nI maghin\u00f2 (\"Squibs\") sono persone di discendenza magica che non sono capaci di usare la magia; come spiega Ron Weasley sono praticamente l'opposto dei nati babbani, ossia sono non-maghi con genitori entrambi maghi. I maghin\u00f2 sono rari e gli unici identificati nella serie sono Argus Gazza e Arabella Figg. Pur condividendo con i babbani l'assenza di poteri magici, i maghin\u00f2 sono a conoscenza dell'esistenza e del funzionamento del mondo magico ma ne sono inevitabilmente marginalizzati. Il Ministero della Magia non richiede loro di essere registrati come parte della comunit\u00e0 e anzi li incoraggia a integrarsi nel mondo babbano, ritenendola una scelta pi\u00f9 dignitosa rispetto a un'esistenza di seconda classe nel mondo magico.\nIn contrasto con la generale tendenza della comunit\u00e0 magica ad accettare e rispettare babbani o maghi e streghe nati babbani, avere un magon\u00f2 nella famiglia \u00e8 spesso visto con disprezzo e vergogna, in particolare nelle famiglie purosangue. La parola stessa viene usata a volte come un insulto anche per maghi e streghe dai poteri magici sottosviluppati, come Merope Gaunt o Ariana Silente. In seno alla comunit\u00e0 magica vi sono stati movimenti attivi nel rivendicare i diritti dei maghin\u00f2; in occasione di una marcia, i manifestanti sono stati violentemente colpiti da militanti purosangue.\nIbridi.\nAlcuni maghi e streghe sono il prodotto di un'unione tra esseri umani e creature magiche non umane ma di intelligenza paragonabile a quella umana. Ne sono un esempio Fleur Delacour e sua sorella Gabrielle, entrambe per un quarto veela; Filius Vitious, che ha un lontano antenato folletto; e Olympe Maxime e Rubeus Hagrid, che sono mezzogiganti. Pregiudizi verso gli ibridi sono piuttosto comuni nel mondo magico, che in generale \u00e8 intollerante verso le creature non umane.\nCreature e piante.\nIl mondo magico di \"Harry Potter\" \u00e8 abitato da numerose creature magiche. Queste vengono approfonditamente descritte negli \"\" e vengono classificate in tre principali categorie: esseri, bestie e spiriti. Degli esseri fanno parte esseri umani, folletti, elfi domestici, vampiri, giganti, veela, megere e licantropi (considerati per\u00f2 tali solo quando hanno forma umana e classificati come bestie quando assumono l'aspetto di lupo mannaro). Centauri, maridi e lepricani, pur avendo intelligenza pari a quella umana, non appartengono a questa categoria, in quanto hanno chiesto espressamente al Ministero della Magia di essere considerati tra le bestie. Le bestie sono la classificazione pi\u00f9 ampia e contiene tutte le creature senzienti dotate di corpo materiale, ad esempio i ragni giganti, il basilisco, i mollicci, le chimere, i draghi, le fate, gli gnomi, i grifoni, le fenici, le sfingi, gli unicorni, i troll e i cavalli alati. Gli spiriti, infine, sono costituiti da creature in stato di semi-vita, come fantasmi e poltergeist.\nLe creature magiche sono classificate anche in base al loro grado di pericolosit\u00e0. I rapporti tra maghi e streghe e gli altri esseri non sono sempre privi di frizioni. Ne sono un esempio le frequenti rivolte di folletti nel corso della storia del mondo magico o la situazione degli elfi domestici totalmente asserviti agli esseri umani. Bench\u00e9 infatti sulla carta tutti gli esseri e le creature abbiano gli stessi diritti, i maghi e le streghe, che formano il nucleo della comunit\u00e0 magica, tendono a trattare gli altri esseri senzienti con inferiorit\u00e0, sospetto, xenofobia e razzismo, sentimenti che vengono ricambiati da gruppi come i folletti, i centauri o i maridi.\nNel mondo magico esistono sia piante comuni che numerose piante magiche. Esse vengono impiegate come ingredienti per ricavare pozioni o come antidoti contro veleni, ferite e malattie. Lo studio delle piante \u00e8 ritenuto importante nella formazione dei giovani maghi e costituisce una materia di studio obbligatoria a Hogwarts denominata Erbologia. Le piante pi\u00f9 rilevanti nella serie sono: il Tranello del Diavolo (\"Devil's Snare\"), che possiede numerosi tentacoli che strangolano le loro vittime in una presa mortale ma che \u00e8 estremamente sensibile alla luce, viene impiegata per sorvegliare la pietra filosofale nella \"Pietra filosofale\"; la mandragola (\"Mandrake\"), il cui pianto \u00e8 letale negli esemplari adulti e sufficiente a far svenire per diverse ore chi le ascolta nelle piante non ancora pienamente sviluppate, l'infuso di mandragola \u00e8 in grado di guarire dalla pietrificazione, come quella operata dal basilisco nella \"Camera dei segreti\"; e l'algabranchia (\"Gillyweed\"), che se ingerita fa spuntare delle branchie per un certo lasso di tempo e che viene impiegata da Harry nel \"Calice di fuoco\" per completare la seconda prova del Torneo Tremaghi.\nGeografia.\nIl mondo magico non si colloca in un universo separato ma coesiste al fianco ed \u00e8 incorporato all'interno del mondo dei babbani. Sebbene la comunit\u00e0 magica sia diffusa in tutto il globo, la serie di \"Harry Potter\" \u00e8 ambientata quasi esclusivamente in Gran Bretagna; vengono per\u00f2 citati luoghi come l'Irlanda, l'Albania, l'Egitto, la Bulgaria, la Francia, l'Andorra, l'Australia, il Nord Europa e il Sud America. I maghi e le streghe hanno istituito col tempo piccole comunit\u00e0 di famiglie che abitano nei pressi di villaggi babbani, come Godric's Hollow, dimora della famiglia Potter e Silente, o il paesino di Ottery St. Catchpole, in cui vivono i Weasley, i Diggory, i Lovegood e i Fawcett. Solo un insediamento in tutta la Gran Bretagna, il villaggio di Hogsmeade in Scozia, ospita una popolazione interamente magica.\nI luoghi pubblici principali del mondo magico si trovano a Londra e sono il Ministero della Magia, l'ospedale San Mungo, la via commerciale Diagon Alley e la stazione di King's Cross. Da quest'ultima il treno Espresso di Hogwarts conduce gli studenti alla scuola di magia e stregoneria di Hogwarts, dove \u00e8 ambientata gran parte della serie. Un altro luogo importante \u00e8 la prigione di Azkaban, in cui vengono rinchiusi i criminali della comunit\u00e0 magica britannica e che \u00e8 situata nel mare del Nord.\nQuesti luoghi sono nascosti ai babbani tramite una combinazione di incantesimi, illusioni e altre protezioni magiche: alcuni sono resi impossibili da individuare sulle mappe; altri possono essere incantati affinch\u00e9 i babbani non vi entrino, oppure affinch\u00e9 quando vi si avvicinano si ricordino di cose importanti che devono fare altrove e non prestino attenzione a cosa hanno davanti; oppure ancora sono presenti incantesimi che fanno in modo che i babbani non guardino in quella direzione.\nTrasporti.\nNel mondo magico di \"Harry Potter\" maghi e streghe possono ricorrere a numerose modalit\u00e0 di trasporto. Le forme pi\u00f9 comuni sono la materializzazione, che consiste in una sorta di teletrasporto riservato ai maggiorenni in quanto complesso da effettuare e inadatto per le lunghe distanze, e la metropolvere, una rete di camini collegati tra cui si pu\u00f2 viaggiare o comunicare con l'uso della polvere volante. Tra gli oggetti e i mezzi di trasporto pi\u00f9 usati figurano invece le scope volanti, le passaporte, gli armadi svanitori o mezzi babbani riconvertiti all'uso della comunit\u00e0 magica, come l'Espresso di Hogwarts, il Nottetempo o le auto volanti. Pi\u00f9 raramente invece ci si pu\u00f2 affidare a creature magiche, come gli ippogrifi o i thestral, i quali trainano ad esempio le carrozze di Hogwarts.\nMaterializzazione.\nLa materializzazione (\"Apparition\") \u00e8 un metodo spesso usato dai maghi e dalle streghe per spostarsi, e consiste nello scomparire dal luogo in cui ci si trova e nel ricomparire istantaneamente dove si deve andare. Per eseguirla correttamente \u00e8 necessario fissare la mente sulla destinazione desiderata, mettere a fuoco la determinazione ad andare in quel luogo, e infine girare sul posto, cercando di entrare nel nulla, muovendosi con decisione. La materializzazione \u00e8 solitamente accompagnata da un tipico suono, \"crac\" o \"pop\", sebbene maghi e streghe pi\u00f9 esperti siano in grado di eseguirla in modo del tutto silenzioso. \u00c8 un metodo piuttosto difficile da utilizzare, e difficilmente funziona su distanze molto lunghe. Chi effettua la materializzazione pu\u00f2 per\u00f2 portare altri con s\u00e9 semplicemente mantenendo un contatto fisico (materializzazione congiunta). La materializzazione \u00e8 utilizzabile solo dai maghi maggiorenni e per farne uso \u00e8 necessaria un'apposita licenza, che si ottiene dopo aver frequentato un corso e superato un esame sotto la guida di un istruttore del ministero. A Hogwarts queste lezioni ed esami sono organizzati per gli studenti del sesto anno.\nL'atto di smaterializzarsi provoca sovente una sensazione di nausea e soffocamento, come se si venisse spinti attraverso un tubo di gomma molto stretto. Inoltre se si tenta di materializzarsi ma si \u00e8 inesperti oppure non ci si focalizza a dovere sul proprio obiettivo si corrono gravi rischi, come ad esempio di \"spaccarsi\" (\"splinched\"), ovvero di restare fisicamente divisi tra il punto di partenza e la destinazione. Perfino i maghi pi\u00f9 esperti preferiscono per questo ricorrere ad altri mezzi di trasporto, come le scope volanti, quando si tratta di percorrere lunghe distanze. Materializzarsi direttamente entro i confini di un'area privata \u00e8 considerata maleducazione; per tale motivo molte case hanno incantesimi anti-materializzazione che le proteggono da intrusioni sgradite. Quando si arriva a una residenza privata \u00e8 perci\u00f2 consigliabile materializzarsi nelle vicinanze e quindi avvicinarsi a piedi alla propria destinazione. Incantesimi simili proteggono per ragioni di sicurezza anche Hogwarts e Azkaban.\nMetropolvere.\nLa metropolvere (\"Floo Network\") \u00e8 un sistema che permette di viaggiare e comunicare attraverso i camini. La rete \u00e8 gestita dal Ministero della Magia, che \u00e8 responsabile per aggiungere nuovi camini, per controllare che non vengano inclusi per sbaglio focolari babbani, e che pu\u00f2 all'occorrenza monitorarne o bloccarne il traffico. In aggiunta a diversi accessi pubblici, come negozi e locande, quasi ogni abitazione magica del Regno Unito \u00e8 collegata alla metropolvere, in quanto \u00e8 considerato un metodo di trasporto pratico, sicuro e adatto a tutte le et\u00e0. Per essere trasportato da un focolare all'altro il viaggiatore deve prendere un pugno di polvere volante (Floo Powder) e gettarla nelle fiamme, che diventano verdi, poi entrare nel camino e pronunciare chiaramente la destinazione desiderata. I focolari possono essere anche usati solo come mezzi di comunicazione. A tale scopo si inserisce solo la propria testa nel focolare specificando la destinazione; questo permette alle persone di poter comunicare da una casa all'altra senza doversi spostare.\nHarry usa la metropolvere per la prima volta nella \"Camera dei segreti\", ma a causa della fuliggine non pronuncia bene la destinazione e finisce al negozio Magie Sinister invece che a Diagon Alley. Nel \"Calice di fuoco\" e nell\"Ordine della Fenice\" Harry usa la metropolvere per comunicare con Sirius Black da Hogwarts.\nLa Rowling concep\u00ec la metropolvere dopo aver introdotto lo Statuto Internazionale di Segretezza della Magia, per dare anche a bambini, anziani e infermi del mondo magico un sistema di trasporto discreto e invisibile ai babbani. Il nome deriva da \"flue\" (\"canna fumaria\").\nComunicazioni.\nLe comunicazioni del mondo magico avvengono prevalentemente per via postale, tramite gufi. Molto usata \u00e8 anche la metropolvere, che, bench\u00e9 sia stata concepita come una forma di trasporto, permette anche agli utilizzatori di comunicare con chiunque dal salotto di casa semplicemente inserendo la propria testa nel camino. Altre forme di comunicazione fanno uso di oggetti, come specchi gemelli, ritratti, o i promemoria inviati sotto forma di aeroplanini di carta nel Ministero della Magia. Le monete incantate con l'Incanto Proteus permettono di cambiare il numero seriale per trasmettere messaggi a tutte le monete collegate; si tratta di un sistema sviluppato da Hermione per informare i partecipanti dell'Esercito di Silente sul loro prossimo incontro ed emulato da Draco Malfoy per comunicare con Madama Rosmerta dopo averla posta sotto il controllo della Maledizione Imperius. Voldemort e i suoi Mangiamorte comunicano e si richiamano tramite il Marchio Nero, mentre un sistema escogitato da Albus Silente e utilizzato dall'Ordine della Fenice prevede di inviare messaggi tramite l'Incanto Patronus, assicurandosi cos\u00ec massima segretezza e la certezza di ricevere messaggi genuini da parte del mittente.\nPosta via gufo.\nIl servizio postale del mondo magico \u00e8 il metodo di comunicazione pi\u00f9 diffuso e fa affidamento sui gufi, in modo simile all'uso babbano dei piccioni viaggiatori. Questi uccelli infatti hanno una propensione innata per la magia, sono furtivi e silenziosi, in quanto viaggiano soprattutto di notte, e sono inoltre resistenti e in grado di difendersi da possibili aggressioni. I gufi impiegati per recapitare messaggi vengono allevati per questo scopo fin da piccoli. Essi dispongono di un senso dell'orientamento talmente sviluppato e di un'abilit\u00e0 istintiva e quasi mistica nel collegare il nome a una persona, che sono in grado di localizzare esattamente il ricevente anche senza bisogno di conoscerne l'indirizzo.\nI gufi vengono utilizzati per inviare lettere, cartoline, pacchi e giornali. Nel caso di colli pesanti, anche pi\u00f9 gufi possono collaborare al trasporto. Se invece l'oggetto consegnato prevede un pagamento, il ricevente versa il corrispettivo in una piccola sacca legata a una zampa del gufo. La maggior parte del gufi \u00e8 impiegato dal servizio postale, ma anche famiglie o singoli maghi e streghe possono acquistare dei gufi da tenere come animali da compagnia e da usare per le proprie spedizioni private. A Hogwarts questi uccelli sono ospitati nella guferia.\nGiornali e riviste.\nIl quotidiano pi\u00f9 letto nella comunit\u00e0 magica britannica \u00e8 la \"Gazzetta del Profeta\" (\"Daily Prophet\"). \u00c8 pubblicato quotidianamente e inviato via gufo a tutte le case che ne hanno sottoscritto l'abbonamento, nella fattispecie quasi ogni famiglia del Regno Unito. Nel caso di eventi imprevisti e di grande impatto ne viene pubblicata occasionalmente anche un'edizione serale chiamata il \"Profeta della Sera\" (\"Evening Prophet\"), mentre il finesettimana circola il \"Profeta della Domenica\" (\"Sunday Prophet\"). Il giornale tratta tutti i temi maggiori, come politica, cronaca, sport e cultura. Nonostante il ruolo centrale nella diffusione delle notizie nella comunit\u00e0 magica e l'etichetta di fonte d'informazione indipendente, la \"Gazzetta del Profeta\" ha un'integrit\u00e0 giornalistica piuttosto blanda, subordinando l'esattezza dei fatti riportati ad articoli che siano pi\u00f9 sensazionalistici e si vendano meglio. Inoltre il giornale manifesta opinioni apertamente filo-ministeriali se non vere e proprie ingerenze da parte del Ministero della Magia, come quando mette in atto una campagna denigratoria nei confronti di Albus Silente e Harry per negare il ritorno di Voldemort.\nUn ruolo importante all'interno della serie ha anche \"Il Cavillo\" (\"The Quibbler\"), una rivista mensile edita da Xenophilius Lovegood. Il giornale tratta principalmente teorie del complotto contro personaggi pubblici, articoli di criptozoologia e in generale teorie e opinioni considerate bizzarre e astruse dalla maggior parte della popolazione magica e dal senso comune. Nell\"Ordine della Fenice\" \"Il Cavillo\" \u00e8 l'unica testata giornalistica che sostiene Harry e Silente, in contrasto con la campagna mediatica del Ministero e della \"Gazzetta del Profeta\" che tende a screditarli, e pertanto accetta di pubblicare l'intervista di Rita Skeeter con Harry sul ritorno di Voldemort.\nAltri periodici diffusi sono \"Trasfigurazione Oggi\" (\"Transfiguration Today\"), la rivista femminile \"Il settimanale delle streghe\" (\"Witch Weekly\"), e \"Guida ai Manici di Scopa\" (\"Which Broomstick\"), per gli esperti e appassionati di quidditch.\nAltri mezzi di comunicazione di massa.\nCome molti altri mezzi tecnologici, anche il telegrafo, il telefono o internet non sono mai stati adottati dalla comunit\u00e0 magica, che ha sempre preferito fare affidamento su forme di comunicazione magiche o tradizionali. Le uniche eccezioni sono rappresentate dalla radio e dalla televisione. I tentativi di fondare un canale magico britannico di telediffusione negli anni 1980 furono fermati dal Ministero, che temeva che la diffusione di contenuti magici su un mezzo usato anche dai babbani avrebbe messo in pericolo la segretezza del mondo magico. Critiche simili vennero rivolte alla radio, la quale purtuttavia conobbe una diffusione costante nella comunit\u00e0 magica. Stazioni radio magiche trasmettono costantemente programmi e musica dedicata, e molte famiglie di maghi e streghe dispongono di una radio in casa. Il canale radiofonico pi\u00f9 seguito tra la comunit\u00e0 magica \u00e8 Radio Strega Network. Nei \"Doni della Morte\" Lee Jordan, Remus Lupin, Kingsley Shacklebolt e Fred Weasley trasmettono il programma radio clandestino Radio Potter (\"Potterwatch\"), in cui danno notizia sulla reale situazione nel mondo magico e sulle morti e sequestri di persona per opera dei Mangiamorte.\nEconomia.\nLa popolazione magica del Regno Unito utilizza una propria valuta, basata su un sistema non decimale e sul solo uso di monete metalliche. I tre tagli di monete sono: galeoni, falci e zellini. I galeoni (\"Galleons\") sono monete d'oro e quelle che hanno il valore pi\u00f9 alto; equivalgono a 17 falci o 493 zellini. Sul bordo di ogni galeone \u00e8 inciso un numero seriale che identifica il folletto che ha coniato la moneta. Le falci (\"Sickles\") sono monete d'argento; equivalgono a 29 zellini. Gli zellini (\"Knuts\") infine sono monete di bronzo di poco valore.\nNonostante le pressioni del suo editore affinch\u00e9 adottasse un sistema decimale, la Rowling insistette per impiegare unit\u00e0 di misura del sistema imperiale britannico o comunque non decimali, come nel caso delle monete, perch\u00e9 le reputava \u00abpi\u00f9 pittoresche e peculiari e per questo pi\u00f9 adatte al tipo di societ\u00e0 che sta[va] descrivendo\u00bb. Giustific\u00f2 inoltre la sua scelta affermando che per maghi e streghe non sarebbe un problema operare con misure non decimali, in quanto potrebbero svolgere i calcoli istantaneamente con l'uso della magia. Il principale, e a detta di Rubeus Hagrid unico, centro economico in Gran Bretagna \u00e8 la Gringott, una banca gestita in modo efficiente e sicuro dai folletti.\nNel 2001 la Rowling dichiar\u00f2 che un galeone equivaleva a circa cinque sterline, \u00abnonostante il tasso di cambio vari\u00bb. In base alle informazioni contenute nei libri alcuni critici e appassionati hanno suggerito tassi di cambio differenti, prezzi e risparmi accumulati improbabili o forti oscillazioni nel valore della valuta dovuti all'inflazione.\nSalute.\nLa medicina magica \u00e8 in grado di guarire efficacemente qualsiasi ferita o malattia comune, e anche problemi pi\u00f9 seri come fratture ossee, infiammazioni o infezioni sono curate in tempi rapidi e sempre con successo. Vi sono purtuttavia dei limiti al potere curativo della medicina magica. Ferite, maledizioni o veleni di origine magica possono avere conseguenze molto serie per l'organismo, in alcuni casi permanenti o mortali. Ad esempio, Frank e Alice Paciock rimangono mentalmente danneggiati a vita dopo essere stati torturati con l'uso della maledizione Cruciatus; Gilderoy Allock perde permanentemente la memoria in seguito a un incantesimo lanciato da lui stesso che gli si ritorce contro; Alastor Moody ha perso parte del naso, un occhio e una gamba in duelli magici; mentre l'orecchio che George Weasley perde a causa di una maledizione oscura scagliata da Severus Piton non si pu\u00f2 far ricrescere a causa della natura della maledizione che l'ha strappato. In altri casi invece il paziente riesce a guarire del tutto: come Arthur Weasley dopo l'attacco subito da Nagini, o Katie Bell dopo aver toccato la collana maledetta destinata a Silente. Una cosa che nemmeno la magia pu\u00f2 ottenere \u00e8 riportare in vita i morti: l'anima umana, dopo la morte, non appartiene pi\u00f9 al mondo e per questo non vi pu\u00f2 tornare, se non in forme molto sbiadite per condurre una vita non vera e incompleta.\nGli incantesimi e le pozioni di guarigione non sono semplici come la magia ordinaria e vengono pertanto eseguiti da un gruppo specializzato di maghi e streghe conosciuti come guaritori (\"Healers\"). Il centro medico principale del mondo magico britannico \u00e8 l'ospedale San Mungo, mentre all'interno della scuola di Hogwarts si trova un'infermeria gestita da Poppy Chips. Anche se non \u00e8 esplicitamente menzionato in nessuno dei libri, la stessa Rowling ha ammesso che la vita media dei maghi e delle streghe \u00e8 pi\u00f9 lunga di quella dei babbani, dato che nel mondo magico oltrepassare in buona salute i cento anni \u00e8 un fatto non infrequente.\nIstruzione.\nLa maggior parte della comunit\u00e0 magica dislocata per il mondo sceglie di educare i propri figli a casa o, nel caso di comunit\u00e0 piccole e sparpagliate, tramite corsi per corrispondenza. Sono poche invece le nazioni che ospitano scuole di magia, le quali offrono un'istruzione secondaria. Alcune scuole stilano delle proprie liste di ammissione mentre altre ammettono anche studenti stranieri, purch\u00e9 siano capaci di utilizzare la magia. Le scuole pi\u00f9 conosciute e rinomate a livello mondiale sono undici: tra le quali Hogwarts, la scuola di magia e stregoneria delle Isole britanniche in Scozia che funge da ambientazione principale della serie; Beauxbatons in Francia; Durmstrang in Nord Europa; Ilvermorny negli Stati Uniti d'America; Castelobruxo in Brasile; Uagadou in Africa; e Mahoutokoro in Giappone. Per questioni di sicurezza l'ubicazione esatta delle scuole \u00e8 tenuta segreta e sono generalmente situate in luoghi difficilmente accessibili e nascoste con incantesimi agli occhi dei babbani. Sembrano non esistere strutture di istruzione superiore o universit\u00e0, sebbene alcune professioni importanti e impegnative, come l'Auror richiedano dei corsi di specializzazione lunghi anche diversi anni.\nSport e giochi.\nLo sport riveste un ruolo importante nel mondo magico di \"Harry Potter\". Il pi\u00f9 seguito e tifato \u00e8 il quidditch, uno sport di squadra giocato su scope volanti. Il quidditch \u00e8 praticato a livello amatoriale da adulti e bambini, e a livello professionistico da svariate squadre che si affrontano in campionati locali o nella coppa del mondo di quidditch, uno degli eventi pi\u00f9 attesi del calendario del mondo magico. Il quidditch \u00e8 praticato anche a Hogwarts, dove le quattro squadre della scuola si affrontano in un campionato delle case. Poich\u00e9 Harry fa parte della squadra di quidditch di Grifondoro, questo sport occupa un posto di rilievo e viene mostrato in tutti i libri della serie eccetto \"I Doni della Morte\".\nAltri sport amati sono le gare di velocit\u00e0 con le scope volanti, il quodpot, ovvero la versione statunitense del quidditch che si gioca con una pluffa esplosiva, e il creaothceann, un'antica competizione sportiva, ormai bandita, in cui i giocatori si sfidano a raccogliere al volo sassi tramite un calderone posto sulla testa.\nGiochi popolari nel mondo magico sono invece le gobbiglie, un gioco simile alle biglie in cui le sfere spruzzano un liquido puzzolente sulla faccia dei giocatori quando perdono un punto; gli scacchi magici, in cui i pezzi sono animati, interagiscono con i giocatori e si distruggono a vicenda quando vengono mangiati; o giochi di carte come lo spara schiocco, che prevede di costruire un castello di carte che pu\u00f2 esplodere da un momento all'altro.\nCibi e bevande.\nMaghi e streghe sembrano avere una grande passione per i dolci, che sono gli alimenti pi\u00f9 menzionati nella serie e quelli che si differenziano maggiormente dalle loro controparti reali, in quanto il loro consumo provoca spesso bizzarre o violente controindicazioni. Dolci magici possono essere acquistati da Mielandia, dai Tiri Vispi Weasley e sull'Espresso di Hogwarts dalla signora col carrello. I pi\u00f9 diffusi sono: ananas canditi, api frizzole, bacchette di liquirizia, bonbon esplosivi, calderotti, cioccalderoni, fondenti febbricitanti, fildimenta interdentali, lumache gelatinose, pallini acidi, penne d'aquila di zucchero, scarafaggi a grappolo e zuccotti di zucca.\nLe cioccorane (\"Chocolate Frogs\") sono rane di cioccolato magiche che saltano ovunque e che possono anche sfuggire al controllo del proprio acquirente. Nella confezione di ogni cioccorana si trova una carta da collezionare con il ritratto e una breve biografia di un mago o una strega famosi, come Merlino, Albus Silente, Nicholas Flamel o i quattro fondatori di Hogwarts. Le gelatine tuttigusti+1 (Bertie Bott's Every Flavour Beans) sono caramelle gommose che possono avere letteralmente qualsiasi gusto, dai pi\u00f9 comuni come cioccolato, menta, marmellata d'arancia, fragola, cocco o caff\u00e8, ai pi\u00f9 particolari come spinaci, toast, fegato, trippa, pepe nero, fagioli, curry, caccole, cerume e vomito.\nLe bevande pi\u00f9 diffuse del mondo magico variano da bibite adatte a tutte le et\u00e0 fino a liquori molto alcolici. Il succo di zucca (\"Pumpkin Juice\") \u00e8 bevuto in ogni occasione e apprezzato da grandi e bambini. L'idromele \u00e8 una bevanda assai diffusa tra i maghi e apprezzata particolarmente anche dai giovani. L'idromele di Madame Rosmerta \u00e8 molto conosciuto, tanto che Horace Lumacorno voleva regalarne una bottiglia a Silente nel \"Principe mezzosangue\", che era per\u00f2 stata avvelenata, secondo i piani di Draco Malfoy, e a finire avvelenato sar\u00e0 Ron. La burrobirra (\"Butterbeer\") \u00e8 la bevanda preferita dai maghi, ed \u00e8 costituita da birra, burro fuso, uova, zucchero e chiodi di garofano o zenzero a piacere. Viene consumata fresca in bottiglia o calda se spillata direttamente in boccale. La burrobirra pu\u00f2 essere bevuta senza problemi a tutte le et\u00e0, mentre provoca forti ubriacature anche in modeste quantit\u00e0 agli elfi domestici. Tra gli alcolici figurano: il whisky incendiario (\"Firewhisky\"), un tipo di whisky molto forte che brucia la gola come fuoco e i cui effetti si amplificano se viene bevuto da persone astemie o da ragazzi, e l'acquaviola (\"Gillywater\"), la bevanda preferita di Minerva McGranitt ai Tre Manici di Scopa.\nLa minuzia con cui J.K. Rowling ha voluto elencare cibi e bevande del mondo magico \u00e8 frutto di una scelta deliberata: in alcune interviste ha dichiarato infatti di essersi ispirata al suo libro d'infanzia preferito, \"The Little White Horse\" di Elizabeth Goudge, in cui la descrizione dettagliata di ogni pasto era fonte di grande soddisfazione per la sua fantasia di bambina."}
{"id": "264522", "revid": "486946", "url": "https://it.wikipedia.org/wiki?curid=264522", "title": "Fisica Nucleare e Subnucleare", "text": ""}
{"id": "264524", "revid": "12290", "url": "https://it.wikipedia.org/wiki?curid=264524", "title": "Charles Xavier", "text": ""}
{"id": "264525", "revid": "2091899", "url": "https://it.wikipedia.org/wiki?curid=264525", "title": "Lago di Bientina", "text": "Il lago di Bientina \u00e8 stato uno dei pi\u00f9 estesi laghi della Toscana.\nEra noto ai lucchesi anche col nome di lago di Sesto, perch\u00e9 vicino ad esso sorgeva un castello che prese il nome dalla sesta pietra miliare esistita sulla vicina strada maestra che da Lucca guida nel Valdarno inferiore.\nAveva come immissario principale il Rogio/Ozzeri, corsi d'acqua dipendenti da un ramo del Serchio e come emissario il canale del Cilecchio e della Serezza.\nUna parte dell'antico alveo del lago \u00e8 compreso nell'area naturale protetta di interesse locale Bosco di Tanali.\nStoria ed evoluzione del lago.\nOrigini e medioevo.\nLa zona si ritiene sia sempre stata paludosa essendo bassa e sotto il livello del bacino del Serchio. Fino al XII secolo non si hanno per\u00f2 notizie certe di un lago nella zona e non ci sono tracce storiche dell'esistenza di questo lago antecedenti all'VIII secolo. Il lago aveva un'area di acque permanenti detta \"chiaro\" e una a palude che essiccava nella stagione siccitosa, variando sensibilmente la superficie lacustre. Nella pianura depressa si raccoglievano le acque dei monti Pisani e delle Cerbaie, rendendo incerta la ripartizione idrografica dei bacini del Serchio e dell'Arno. Acquistando sempre pi\u00f9 estensione e la fisionomia di lago, nei secoli successivi fu oggetto di contrasti tra le comunit\u00e0 rivierasche per i diritti di pesca e di caccia sulle rive.\nLa linea di confine fra lo Stato di Lucca e il Granducato di Toscana attraversava il lago quasi nel mezzo, ma in linea diagonale, a partire verso est dal porto di Altopascio sino alla dogana del Tiglio verso ovest. Il lago di Bientina, compreso il suo vasto lembo palustre, occupava una superficie di circa 14 miglia toscane quadrate, la met\u00e0 della quale (detta \"Chiaro\") si trovava costantemente coperta dalle acque, ed era distinta dalla zona meridionale, pi\u00f9 bassa e paludosa detta appunto \"Padule\". Le popolazioni rivierasche esercitarono per secoli l'attivit\u00e0 della pesca traendone sostentamento, anche se Bientina ebbe sempre una certa preminenza sulle altre comunit\u00e0 poich\u00e9 poteva pescare nel Chiaro ma aveva gestione esclusiva del Padule.\nDal XVI al XVII secolo.\nNel 1560, in accordo con Lucca, Cosimo I allora Duca di Toscana (divenne granduca solo successivamente) fece scavare ex novo ma pi\u00f9 discosto dai colli circostanti la pianura tra Vicopisano e Bientina, un emissario rettilineo detto \"Serezza Nova\" con lo scopo di ottenere un pi\u00f9 rapido scolo delle acque del Lago in Arno. Questo nuovo canale and\u00f2 a sostituire il naturale, ma oramai poco efficiente emissario del lago, la Serezza che ottenne perci\u00f2 la denominazione di \"Serezza Vecchia\". Inizialmente il canale sfociava in Arno a Vicopisano, ma col successivo allontanamento del fiume dal paese (tra Calcinaia e Vicopisano nel 1558), fu prolungato fino alla localit\u00e0 Riparotti e dotato di chiuse ancor'oggi esistenti, seppur trasformate in abitazioni civili. \nNel 1655 in seguito alle peggiorate prestazioni del nuovo canale e nel tentativo di limitare le esondazioni lacustri nelle stagioni piovose, fu nuovamente scavato ed approfondito il naturale percorso pedemontano della Serezza, che ottenne perci\u00f2 la \"nuova\" denominazione di \"Serezza Nuova\" mentre il canale artificiale cinquecentesco fu chiuso e divenne \"Serezza Vecchia\". \nXVIII secolo.\nUn nuovo intervento fu poi portato a compimento in epoca lorenese nel 1757, quando nuovamente si intervenne sul canale artificiale mediceo a seguito di accordi congiunti con il governo lucchese. Tale decisione fu presa da una commissione congiunta dopo la questione che era nata qualche anno prima per la c.d. \"controversia delle acque\". Nel marzo 1755, infatti, il magistrato lucchese aveva deliberato l'ampliamento della strada di Gragno in Garfagnana, in una zona contestata dalla comunit\u00e0 toscana di Barga. \nPer ritorsione la Reggenza toscana innalz\u00f2 gli argini del lago di Bientina (25 novembre 1755), che in un periodo di frequenti piogge, allag\u00f2 tutta la campagna lucchese fino alle porte della citt\u00e0 provocando ingenti danni; la vibrata protesta lucchese verso la corte di Vienna (si ricordi che Lucca era formalmente un feudo imperiale \"ab immemorabili\" e quindi posto sotto la protezione imperiale), suscit\u00f2 l'intervento del Granduca-imperatore Francesco di Lorena per ripristinare lo \"status quo ante\" con sentenza della Camera imperiale del 23 marzo 1756, nonostante le resistenze del Reggente toscano. \nIl nuovo corso d'acqua aperto nel 1757 fu detto, in onore di Francesco Stefano di Lorena, Granduca di Toscana ed Imperatore del Sacro Romano Impero, \"Canale Imperiale\"; per un lungo tratto (da Cascine di Buti a Vicopisano) , ma ebbe per\u00f2 uno sbocco autonomo in Arno e quindi non utilizz\u00f2 pi\u00f9 le vecchie cateratte di Riparotti, ma un nuovo maestoso edificio, conosciuto come Cataratte Ximeniane in onore del progettista Leonardo Ximenes, costruito a poche decine di metri dal vecchio manufatto. Le Cataratte Ximeniane sono ancora ben visibili in localit\u00e0 Riparotti e conservano ancora alcuni dei meccanismi delle chiuse, sebbene in stato di evidente fatiscenza ed abbandono. Questo edificio idraulico aveva un \"gemello\" pi\u00f9 grande posto alla presa del canale sul Lago di Bientina, edificio che venne per\u00f2 distrutto dai lavori per la costruzione della Botte.\nBonifica e prosciugamento del lago.\nIl lago, in seguito alle mutate condizioni ambientali e socio economiche, fu poi definitivamente prosciugato nel 1859 mediante la costruzione de \"La Botte\", l'imponente opera di Alessandro Manetti che, riutilizzando buona parte del Canale Imperiale, scav\u00f2 un canale emissario che con un ingegnoso sistema in galleria sotterranea, tuttora sottopassa l'Arno e sfocia direttamente in mare tra Calambrone e Livorno.\nLocalit\u00e0 e scali.\nLa vivacit\u00e0 commerciale del lago \u00e8 documentata dai numerosi approdi e porticcioli che furono aperti sulle sue rive.\nSulla riva lucchese, partendo dal confine toscano sulla riva occidentale, vi erano i porticcioli e scali:\nSulle rive toscane:\nIn letteratura.\nLo specchio d'acqua di Bientina \u00e8 ricordato da Giosu\u00e8 Carducci nella poesia \"Faida di comune\":\n&lt;poem&gt;\nBrutto borgo \u00e8 Buti: a valle\nTra le rocce grigie e ignude\nIl Riomagno brontolando\nVa di Bientina al palude.\n&lt;/poem&gt;"}
{"id": "264527", "revid": "120473760", "url": "https://it.wikipedia.org/wiki?curid=264527", "title": "Polinomi di Jacobi", "text": "In matematica i polinomi di Jacobi costituiscono una sequenza polinomiale a due parametri e pi\u00f9 precisamente costituiscono una successione di polinomi ortogonali a due parametri. Il loro nome ricorda il matematico tedesco Carl Jacobi (1804-1851).\nDefinizioni.\nEssi possono definirsi in molti modi equivalenti. \nMediante una serie ipergeometrica che in effetti si riduce a un polinomio:\ndove formula_2 denota il fattoriale crescente e dove formula_3. \nMediante la variante della precedente:\nMediante una formula alla Rodriguez:\nMediante la espressione polinomiale esplicita\nCome soluzioni polinomiali dell'equazione differenziale di Jacobi.\nPer formula_7 si possono definire come i componenti della successione di polinomi ortogonali nell'intervallo formula_8 rispetto alla funzione peso formula_9. La corrispondente relazione di ortogonalit\u00e0 \u00e8\nPolinomi di Jacobi shiftati.\nSi tratta di varianti dei precedenti abbastanza modeste ma molto usate; sono definiti come \nNaturalmente anche questi costituiscono una successione di polinomi ortogonali e la relazione di ortogonalit\u00e0 \u00e8:\nCollegamenti con altri polinomi speciali.\nPer formula_13 si riducono ai polinomi di Legendre.\nPer formula_14 si riducono ai polinomi di Gegenbauer:\nPer formula_16 si riducono ai polinomi di Chebyshev di primo genere:\nEspressioni esplicite.\nI primi polinomi della successione graduale sono:"}
{"id": "264534", "revid": "287204", "url": "https://it.wikipedia.org/wiki?curid=264534", "title": "Riflettanza", "text": "La riflettanza misura, in ottica, la capacit\u00e0 di riflettere parte della luce incidente su una data superficie o materiale. Essendo quindi il rapporto tra intensit\u00e0 del flusso radiante riflesso e intensit\u00e0 del flusso radiante incidente, \u00e8 una grandezza adimensionale.\nDescrizione.\nSottoposto ad irraggiamento termico o luminoso, ogni corpo ha una determinata propriet\u00e0 di riflessione, assorbimento e trasmissione sia del calore radiativo, sia della luce. La riflettanza (\u03c1) rappresenta il potere riflettente di un corpo sottoposto a irraggiamento. Si tratta di un parametro percentuale adimensionale. La somma dei parametri di riflettanza (\u03c1), trasmittanza (\u03c4) e assorbanza (\u03b1) d\u00e0 sempre 1,\nossia: \u03b1 + \u03c1 + \u03c4 = 1 dimostrabile facilmente in quanto l'intero raggio radiante che giunge sul corpo con la sua energia si frammenta rispettando comunque la legge di conservazione dell'energia: una parte \u00e8 riflessa, una parte \u00e8 trasmessa, una parte \u00e8 assorbita.\nIl valore della riflettanza pu\u00f2 essere calcolato utilizzando la seguente formula:\nformula_1\ndove \"\u03a6r\" e \"\u03a60\" sono rispettivamente il flusso luminoso riflesso e incidente.\nModelli di riflessione.\nEsistono due modelli che possono essere utilizzati per calcolare il flusso riflesso: il modello di riflessione perfettamente diffondente, o Lambertiano, e il modello di riflessione perfettamente speculare. Questi rappresentano i due casi limite e quindi possono approssimare bene solo il comportamento di pochi oggetti, mentre per la maggior parte dei casi reali la riflessione pu\u00f2 essere considerata una via di mezzo fra i due casi limite.\nIl modello di riflessione perfettamente diffondente prevede che la luce, dopo aver colpito la superficie, rimbalzi su di essa e si diffonda in tutte le direzioni dello spazio. Si pu\u00f2 quindi considerare la superficie come una sorgente luminosa secondaria di forma sferica. Questo comportamento \u00e8 tipico dei materiali scabri e opachi. Poich\u00e9 l'intensit\u00e0 luminosa in direzione \"\u03b1\" (\"I\u03b1\"), calcolata rispetto alla normale alla superficie, varia proporzionalmente al coseno di \"\u03b1\",\nformula_2 \ne poich\u00e9 lo stesso accade per la superficie apparente, la luminanza risulta costante in tutte le direzioni per questo modello. Infatti la luminanza si calcola come il rapporto fra intensit\u00e0 e superficie apparente, facendo s\u00ec che il coseno dell'angolo venga eliminato dall'equazione. \nformula_3 \ndove \"L\" \u00e8 la luminanza e \"I0\" \u00e8 l'intensit\u00e0 luminosa in direzione normale rispetto alla superficie.\nIl modello di riflessione perfettamente speculare, al contrario, prevede che il fascio luminoso colpisca la superficie di un corpo e venga riflesso in modo simmetrico rispetto alla normale alla superficie. Con questo modello si pu\u00f2 approssimare bene il comportamento dei riflettori.\nEsempio pratico sulla luce.\nLa riflettanza \u00e8 la traiettoria che un'onda produce dopo aver urtato con una superficie piana, questa superficie verr\u00e0 chiamata interfaccia. Quest'onda viaggia in un certo mezzo che chiameremo formula_4.\nSapendo che la formula di un'onda elettrica \u00e8 data da formula_5 con formula_6 dove formula_7 rappresenta la pulsazione, formula_8 \u00e8 la velocit\u00e0 della luce in un certo mezzo che viene uguagliato a formula_9, formula_10 \u00e8 la traiettoria dell'onda, formula_11 \u00e8 il tempo, formula_12 \u00e8 un vettore incidente che viene indicato come formula_13.\nIl vettore formula_12 \u00e8 scomposto da versori formula_15 sapendo che un'onda non subir\u00e0 nessun tipo di cambiamento dopo l'urto di tipo riflettente tranne il cambio di direzione si ha formule simili dell'onda prima dell'urto, quindi formula_16 e formula_17 avendo anche come componente formula_18.\nMettendo in relazioni entrambi i vettori formula_19 e formula_20, poich\u00e9 i loro moduli non cambiano, si ha cheformula_21 e formula_22 e quindi che formula_23.\nEsempi.\nIl valore che assume la riflettanza per un particolare oggetto dipende dalle caratteristiche della sua superficie: le superfici molto scure tendono a valori prossimi a 0 mentre le superfici chiare possono arrivare ad avere valori compresi tra 0.7 e 0.85. Per ottenere valori di riflettanza prossima a 1 bisogna eseguire dei trattamenti specifici sull'oggetto che vengono generalmente effettuati per la produzione di riflettori."}
{"id": "264541", "revid": "78273", "url": "https://it.wikipedia.org/wiki?curid=264541", "title": "Stadio San Nicola di Bari", "text": ""}
{"id": "264544", "revid": "767487", "url": "https://it.wikipedia.org/wiki?curid=264544", "title": "Palazzo di Citt\u00e0 (Taranto)", "text": "Il Palazzo di Citt\u00e0 di Taranto \u00e8 la residenza municipale nel Borgo Antico della citt\u00e0. Fu costruito tra il 1864 ed il 1869 su progetto dell'Arch. Davide Conversano, autore del piano urbanistico del Borgo, e prese il posto della Residenza del Capitano, un edificio adibito a \"Casa Municipale\" e ad \"Abitazione del Regio Governatore\". \nIn questa struttura del XVI secolo, fortificata da 4 torri poste ai suoi angoli, il governatore militare della citt\u00e0 era coadiuvato nelle sue funzioni da un Consiglio, eletto secondo una procedura molto complessa: venivano infatti scelti tra la popolazione i 30 cittadini pi\u00f9 degni, i quali a loro volta ne designavano altri 72, onde formare delle liste composte da 24 persone ciascuna. Queste si dovevano alternare per un anno all'interno del Consiglio, scegliendo al loro interno i 6 cittadini componenti la Giunta. \nNel 1929 si resero necessari lavori di consolidamento dello stabile, che comportarono anche modifiche al prospetto principale, il quale fu sopraelevato per collocarvi l'orologio.\nAltri lavori di consolidamento di tutti i piani di calpestio e di restauro delle facciate si eseguirono nel 1979.\nAll'interno, in corrispondenza dei portoni (uno dei quali \u00e8 ormai chiuso), un arco detto \"Arco del Governatore\" attraversa l'intero palazzo, mettendo in comunicazione Piazza Castello con l'interno del Borgo Antico, mentre le ampie scalinate conducono nell'elegante Salone degli Specchi posto al primo piano, e nella Sala Consiliare posta al secondo piano, oltre che agli uffici amministrativi che godono tutti di un suggestivo panorama."}
{"id": "264548", "revid": "125018704", "url": "https://it.wikipedia.org/wiki?curid=264548", "title": "Regionalismo (Italia)", "text": "Il regionalismo, in Italia, \u00e8 il processo di decentramento che ha portato a concedere autonomia legislativa e amministrativa alle regioni italiane.\nIl decentramento amministrativo \u00e8 stato introdotto nel 1948 con la Costituzione Italiana, in cui viene esplicitamente citato all'articolo 5, come principio alternativo e opposto al principio dell'accentramento amministrativo. Il pi\u00f9 ampio decentramento amministrativo viene realizzato concretamente attraverso l'attribuzione delle relative funzioni a organi diversi da quelli centrali, ovvero gli enti locali. Sebbene costituzionalmente previsto, il decentramento avvenne in maniera graduale e progressivo, in tema si ricordano la legge 16 maggio 1970, n. 281, la legge 22 luglio 1975, n. 382 e il d.lgs. 31 marzo 1998, n. 112.\nStoria.\nDal risorgimento al ventennio fascista.\nLe istanze regionaliste e federaliste trovarono ampia espressione nel Risorgimento italiano: Vincenzo Gioberti, Carlo Cattaneo e Giuseppe Ferrari furono i principali sostenitori dello Stato federale. Nel marzo 1860, in seguito ai plebisciti risorgimentali, il Regno di Sardegna si era notevolmente ingrandito fino a confinare col Veneto e con le Marche e ad inglobare la Toscana. Emerse cos\u00ec il problema di quale ordinamento amministrativo adottare; il presidente del Consiglio Camillo Benso, conte di Cavour incaric\u00f2 il suo ministro dell'Interno, Luigi Carlo Farini, di avviare una riflessione sull'assetto del nuovo stato. Farini ottenne dal parlamento l'istituzione, con legge del 24 giugno 1860, di una \u00abCommissione temporanea di legislazione\u00bb, presso il Consiglio di Stato (a Torino), appositamente incaricata.\nIl 13 agosto \u2013 quando Giuseppe Garibaldi aveva gi\u00e0 conquistato la Sicilia e si apprestava a risalire la Calabria diretto a Napoli \u2013 Luigi Carlo Farini apr\u00ec ufficialmente i lavori della Commissione delineando un piano di riassetto dei poteri territoriali. Farini part\u00ec dal presupposto che occorresse \u00abrispettare le membranature naturali dell'Italia\u00bb. In altre parole, occorreva prendere atto dello storico frazionamento della penisola in pi\u00f9 stati e accettare i confini degli stati preunitari nel nuovo ordinamento: cos\u00ec, le antiche frontiere interne sarebbero divenute fattore di coesione. Il documento, detto \"Nota Farini\" (anche se fu redatto dal segretario della commissione, Gaspare Finali), elencava sei aggregati interprovinciali: Piemonte, Sardegna, Liguria, Lombardia, \u00abEmilia\u00bb (nome che designava all'epoca il territorio da Piacenza a Cattolica) e Toscana. La Nota fu recepita il 31 agosto 1860 in un progetto di legge.\nGli eventi militari si susseguirono con tale rapidit\u00e0 da scavalcare in breve tempo il progetto della commissione: in settembre l'esercito sabaudo conquist\u00f2 Marche ed Umbria (cui segu\u00ec il plebiscito d'annessione); nel Sud l'avanzata dei Mille di Garibaldi procedeva sicura, tanto che si prospettava un trionfo per il generale nizzardo. Farini si sent\u00ec improvvisamente al di fuori dei giochi e, deciso a non farsi sopraffare dagli eventi, il 28 settembre part\u00ec per Napoli al seguito di Vittorio Emanuele II. I lavori della commissione proseguirono con il successore di Farini agli Interni, Marco Minghetti.\nIn breve tempo Minghetti elabor\u00f2 il proprio progetto (nota orientativa del 28 novembre 1860) ribaltando la prospettiva di Farini: secondo il nuovo ministro la provincia era il vero perno delle tradizioni locali; l'istituzione delle regioni (di cui non venne fornito l'elenco) era contemplata solo in via transitoria, per \u00abfacilitare il trapasso dallo stato di divisione\u00bb alla formazione di un ordinamento politico coeso. Il \u00abdiscentramento amministrativo\u00bb prefigurava l'istituzione di un ente intermedio tra Province e Stato, il \u00abconsorzio interprovinciale\u00bb, le cui competenze comprendevano: 1) lavori pubblici; 2) scuole pubbliche superiori; 3) bonifiche fondiarie, caccia e pesca. Per quanto riguarda gli organi direttivi, come la provincia aveva un consiglio ed era guidata da un organo monocratico (il prefetto), cos\u00ec il consorzio interprovinciale sarebbe stato guidato da un \u00abGovernatore\u00bb con poteri effettivi, concepito come \"delegato del ministro dell'Interno\".\nL'anno seguente, all'inizio della VIII Legislatura del Regno di Sardegna, la commissione guidata da Minghetti consegn\u00f2 il progetto in Consiglio dei Ministri, che approv\u00f2 quattro decreti per la sua realizzazione. Il 13 marzo 1861 Minghetti present\u00f2 al Parlamento subalpino i decreti. Contro di essi si form\u00f2 un'ampia e trasversale maggioranza. Per evitare un repentino affossamento, il ministro ottenne di trasferire il dibattito in commissione, dove per\u00f2 il progetto fu bocciato (22 giugno 1861). Infine, il presidente del Consiglio Bettino Ricasoli il 9 ottobre di quell'anno abol\u00ec le Luogotenenze di Firenze, Napoli, Palermo, dichiarando la cessazione dell'autonomia della Toscana e dell'ex Regno delle Due Sicilie. Il regionalismo era definitivamente affossato. Fu preferito il modello napoleonico, che non prevedeva nessun organo sovraprovinciale.\nNel 1864, quando emerse la necessit\u00e0 di realizzare le prime statistiche nazionali sociali ed economiche, si dovette ovviare alla mancanza delle regioni. Il primo coordinatore della statistica nazionale, Pietro Maestri, super\u00f2 il problema \"ritagliando\" delle circoscrizioni territoriali \"secondo la loro coesione topografica\". Il Maestri, cio\u00e8, non esegu\u00ec il suo lavoro basandosi su criteri storici, ma effettu\u00f2 un puro e semplice raggruppamento di province. L'autore, inoltre, sostenne che la propria ripartizione aveva valore provvisorio, nell'attesa che i criteri di ripartizione fossero meglio definiti. Era nato il primo riparto statistico del territorio italiano.\nNel 1870 Alfeo Pozzi pubblic\u00f2 il manuale \"L'Italia nelle sue presenti condizioni fisiche, politiche, economiche, monumentali\", un libro per le scuole. Le 14 \"\"Circoscrizioni di decentramento statistico-amministrative\" elaborate dal Maestri divennero, dopo l'aggiunta del Veneto e del Lazio nel 1870, 16 \"Regioni\". Il lavoro di Maestri, che fino ad allora era stato diffuso solamente tra gli specialisti, divenne noto al grande pubblico: per\u00f2 Maestri non era citato nel libro, quindi i lettori attribuirono a Pozzi anche l'ideazione delle 16 regioni. Il suo manuale incontr\u00f2 un'enorme fortuna in tutte le scuole del Regno di ogni ordine e grado. In virt\u00f9 del consenso che circond\u00f2 l'opera del Pozzi, questa denominazione ebbe un riconoscimento ufficiale nel 1913: nell\"Annuario Statistico Italiano 1912\" (Roma, 1913) i 16 compartimenti di Pozzi vennero definiti per la prima volta \"Regioni\"\". \u00c8 tuttavia da notare come rispetto all'opera di Pozzi avessero prevalso la scissione tra Lazio e Umbria e tra Basilicata e Calabria e viceversa l'unione di Emilia e Romagna, tutte proposte dal Maestri.\nPer un cinquantennio i confini del Regno e delle sue 16 regioni rimasero pressoch\u00e9 invariati, finch\u00e9 in seguito alla vittoria nella Prima guerra mondiale furono unite all'Italia anche la Venezia Tridentina (l'odierno Trentino-Alto Adige) e la Venezia Giulia.\nCon il regio decreto del 13 dicembre 1923 il governo fiss\u00f2 le circoscrizioni elettorali in previsione delle elezioni politiche del 1924. Le regioni individuate furono 16, poi ridotte a 15: difatti non fu attuata la prevista circoscrizione del Sannio e prevalse la tradizionale divisione in Campania e Abruzzi-Molise.\nNel 1925 la successiva legge elettorale (15 febbraio 1925, n. 122) abol\u00ec la suddivisione del territorio nazionale in circoscrizioni. Il regime fascista arriv\u00f2 a sopprimere addirittura le autonomie locali, facendo dipendere i comuni e le province direttamente dall'esecutivo centrale.\nIl secondo dopoguerra e la Repubblica.\nDurante la seconda guerra mondiale riemerse in Sicilia un \"regionalismo mediterraneo\", basato sul \"Progetto Missinissa\", dell'intellettuale Enrico Di Natale. Il movimento separatista tenne agitata la vita dell'isola per diversi anni. Le rivendicazioni del movimento si spensero anche per l'istituzione della Regione Siciliana, la prima regione italiana (Regio Decreto 15 maggio 1946, che concedeva all'isola una speciale autonomia).\nIl 2 giugno 1946 si tenne il referendum sulla forma dello Stato, vinto dalla Repubblica. Successivamente iniziarono i lavori dell'Assemblea Costituente, che si protrassero fino al 22 dicembre 1947.\nL'Assemblea nomin\u00f2 al suo interno una Commissione per la Costituzione, composta di 75 membri, incaricati di stendere il progetto generale della carta fondamentale. La Commissione si suddivise a sua volta in tre sottocommissioni. Tra esse, la seconda sottocommissione fu incaricata di elaborare gli articoli relativi all'organizzazione costituzionale dello Stato. Tra i suoi compiti figur\u00f2 anche la stesura dell'elenco delle regioni. Ne furono eletti Presidente Umberto Terracini (PCI) e segretario Tomaso Perassi (PRI).\nRispetto al 1913, nell'assetto amministrativo dell'Italia erano avvenuti i seguenti cambiamenti:\nTra tutti i partiti presenti nell'Assemblea Costituente, i principali partiti regionalisti erano: Partito d'Azione, Partito Repubblicano e Democrazia Cristiana; i principali partiti antiregionalisti erano il Partito Socialista e il Partito Comunista; anche la destra era antiregionalista. \nIn sede costituente l'argomento \u201cRegioni\u201d avrebbe potuto essere approfondito mediante audizioni di geografi o mediante la raccolta di studi accademici monografici. Ci\u00f2 non avvenne, n\u00e9 venne affrontato un dibattito sulle realt\u00e0 regionali nella loro dimensione economica. Non \u00e8 un mistero che ben 279 tra i membri dell'Assemblea fossero laureati in giurisprudenza. L'argomento fu quindi trattato con un'angolatura ben precisa.\nQuando la Seconda Sottocommissione inizi\u00f2 ad affrontare l'argomento, si trov\u00f2 davanti due opzioni distinte: a) un testo, redatto dal Comitato dei Dieci (un comitato di coordinamento), che riproponeva la ripartizione \u201ctradizionale\u201d (quella in uso dall'inizio del secolo e confermata in occasione del Referendum istituzionale del 1946, appena un anno prima l'inizio dei lavori); b) un insieme di mozioni relative all'istituzione di nuove regioni oltre a quelle \u201ctradizionali\u201d. Quelle pi\u00f9 consistenti riguardavano:\nIl risultato fu che, all'elenco delle regioni tradizionali, se ne aggiunsero quattro: Friuli, Emilia appenninica, Molise e Salento. Inoltre, \u201cRomagna\u201d fu giustapposto ad Emilia per comporre la nuova denominazione \u201cEmilia e Romagna\u201d. Le altre istanze non superarono l'esame del Comitato dei Dieci.\nIl 31 gennaio 1947 la Sottocommissione approv\u00f2 la lista delle regioni da inserire nella Carta Costituzionale (vedi tabella):\nSuccessivamente si apr\u00ec la discussione generale dell'Assemblea sul Titolo V. Tra le prime decisioni dei costituenti vi fu l'attribuzione dell'autonomia regionale alla Sicilia (e, di conseguenza alla Sardegna) ed alla Valle d'Aosta.\nIl 22 luglio 1947, giorno prestabilito per votare l'articolo 131, si dispose il rinvio della discussione. L'Assemblea fu chiamata a votare il 29 ottobre. Quel giorno, inaspettatamente, venne sottoposto ai deputati costituenti non l'elenco approvato il 31 gennaio, ma quello \u201coriginale\u201d, cio\u00e8 la versione precedente. Il fatto sollev\u00f2 una vivace disputa giuridica: una parte dell'Assemblea consider\u00f2 illegittima la sostituzione operata dal Comitato dei dieci. Furono presentati due ordini del giorno:\nI regionalisti si schierarono con la prima mozione, individuandola come la pi\u00f9 rappresentativa della 'causa' della Regione. Essi posero inoltre una pregiudiziale sull'ordine del giorno opposto.\nL'Assemblea vot\u00f2 sulla pregiudiziale: i s\u00ec prevalsero sui no per un voto.\nIn pratica, non fu introdotta nessuna innovazione rispetto all'ordinamento gi\u00e0 esistente ai tempi della monarchia. Semplicemente, le \"Circoscrizioni di decentramento statistico-amministrative\" furono promosse a Regioni.\nL'elenco delle regioni fu licenziato dalla Seconda sottocommissione il 30 ottobre.\nIl caso dell'Emilia-Romagna.\nNell'elenco approvato il 31 gennaio 1947 figurava il nome \u201cEmilia e Romagna\u201d. La lista sottoposta al voto definitivo il 29 ottobre riportava la denominazione \u201cEmilia\u201d. Fu approvato il nome \u201cEmilia-Romagna\u201d. Si tratt\u00f2 di un caso unico tra le regioni italiane: il nome definitivo non faceva parte n\u00e9 del primo elenco n\u00e9 del secondo.\nLe due sedute assembleari nelle quali fu decisa e approvata la nuova denominazione si tennero il 29 e 30 ottobre 1947. Nella seduta decisiva del 30 ottobre molte decisioni della presidenza vennero contestate.\nIl 29 ottobre fu approvato un elenco di regioni con 14 nomi, tra cui \"Emilia e Romagna\". Il 30 ottobre l'elenco fu inserito nell'ordine del giorno per il voto definitivo. Invece sub\u00ec due modifiche prima del voto: in mattinata \"Emilia e Romagna\" fu sostituito da \"Emilia\"; nel pomeriggio fu di nuovo sostituito con \"Emilia-Romagna\" e fu su questa denominazione che l'assemblea si pronunci\u00f2 per l'approvazione definitiva.\nLa mattina del 30 ottobre l'Assemblea si riun\u00ec sotto la presidenza di Umberto Terracini (PCI). All'inizio della seduta il presidente mise ai voti, a sua discrezione, uno dei due emendamenti presentati il giorno prima: quello del deputato liberal-monarchico Epicarmo Corbino, che aveva richiesto di espungere dalla denominazione \"Emilia e Romagna\", i termini \"e Romagna\". I deputati Benigno Zaccagnini, Cino Macrelli e Gustavo Fabbri presero la parola per segnalare alla presidenza lo scarsissimo numero di deputati presenti in Aula, ben inferiore al numero legale. L'emendamento venne comunque messo ai voti e fu accolto. Nel frattempo erano giunti in Aula molti altri deputati. Volarono urla e grida. La seduta fu sospesa.\nAlla ripresa dei lavori nel pomeriggio del 30 i deputati Cino Macrelli e Raimondo Manzini proposero al Presidente la ripetizione del voto. Il Presidente Terracini si rimise alla volont\u00e0 dell'Assemblea, che si espresse in maniera favorevole. L'emendamento Corbino fu respinto. Altri deputati sollevarono nuove obiezioni: l'Aula non poteva rivotare su una materia su cui si era gi\u00e0 espressa. Quanto accaduto poteva costituire un pericoloso precedente.\nIl presidente risolse la questione proponendo che il nome della regione sarebbe stato scelto dal \"Comitato dei 18\" secondo il criterio storico-tradizionale. Fu posto in votazione il seguente ordine del giorno:\n\u00abL'Assemblea Costituente invita la Commissione di coordinamento a volere, in sede di revisione formale, determinare i nomi delle Regioni, tenendo conto delle denominazioni storiche tradizionali\u00bb.\nL'ordine del giorno pass\u00f2. Dal punto di vista procedurale la scelta doveva essere tra \u00abEmilia\u00bb e \u00abEmilia e Romagna\u00bb, poich\u00e9 solo tali denominazioni comparivano nell'ordine del giorno del 29 ottobre (si trattava rispettivamente dell'o.d.g. De Martino e dell'o.d.g. Targetti). Il Comitato non aveva la facolt\u00e0 di elaborare un'idea originale. Il Comitato adott\u00f2 invece una soluzione originale, \"Emilia-Romagna\". Si tratt\u00f2 di un errore materiale? Fu questa la denominazione inserita nell'articolo 131 della Costituzione repubblicana.\nL'approvazione della Costituzione repubblicana.\nIl 22 dicembre 1947 il testo fu votato dall'Assemblea, diventando cos\u00ec l'articolo 131 della Costituzione, che fu promulgata dal capo provvisorio dello Stato De Nicola il 27 dicembre seguente, e pubblicata sulla Gazzetta Ufficiale n. 298, edizione straordinaria, dello stesso giorno, entrando in vigore il 1\u00ba gennaio 1948.\nLe autonomie speciali furono coperte dall'art. 116 della nuova Costituzione italiana. La XVII disposizione transitoria e finale della Costituzione previde che l'Assemblea Costituente avrebbe dovuto decidere in materia di statuti regionali speciali (oltre che di legge elettorale del Senato della Repubblica e legge sulla stampa) entro il 31 gennaio 1948. In virt\u00f9 di questa previsione, il 26 febbraio 1948 vennero promulgate le leggi costituzionali contenenti gli statuti in questione, in deroga al procedimento ordinario di approvazione di una legge costituzionale previsto dall'art. 138 della Costituzione stessa: leggi costituzionali 26 febbraio 1948, nn. 2, 3, 4 e 5. La vicenda della Venezia Giulia, essendo parte di un difficile contesto internazionale, trover\u00e0 soluzione solamente nel decennio successivo.\nL'elenco delle regioni a statuto ordinario sar\u00e0 aggiornato nel 1963, quando verr\u00e0 aggiunto il Molise, che diventer\u00e0 cos\u00ec la ventesima regione italiana (Legge Costituzionale 27 dicembre 1963 n. 3).\nIl regionalismo dei partiti nel dopoguerra.\nIl regionalismo della Democrazia Cristiana porta la stessa data di nascita del movimento politico dei cattolici e si richiama al principio della sussidiariet\u00e0 che, con sintesi efficace, fu espresso da Papa Pio XI:\nIl sesto punto dell'Appello ai liberi e forti che dava vita al Partito Popolare Italiano, affermava:\nMa gi\u00e0 vent'anni prima (nel 1896) al secondo congresso cattolico di scienze sociali svoltosi a Padova, Giuseppe Toniolo aveva affermato:\nDecentramento, autonomia e Regioni ritornano in primo piano nel Programma di Milano della Democrazia Cristiana che porta la data del 25 luglio 1943.\nAl Congresso di Roma del 1946 Guido Gonella, nella sua relazione, precisava, come mai prima d'allora era stato fatto, il pensiero della Democrazia Cristiana:\nNell'appello del 1919 a \"tutti gli uomini liberi e forti\" il Partito Popolare Italiano sosteneva: \nNel primo programma del PPI si affermavano queste linee di azione: \nLuigi Sturzo: \nAlcide De Gasperi, nel suo primo discorso politico del dopoguerra tenuto a Roma il 23 luglio 1944: \nGuido Gonella: \nMario Scelba nel 1950: \nAlcide De Gasperi il 21 agosto 1952: \nAlcide De Gasperi il 9 novembre 1952: \nPer motivi prettamente ideologici, il PCI \u00e8 stato in principio contrario all'istituzione delle Regioni in Italia; tale atteggiamento mut\u00f2, in seguito, con l'approvazione da parte del PCI della Costituzione repubblicana.\nEcco alcune opinioni espresse nell'immediato secondo dopoguerra.\nRuggero Grieco (da \"Rinascita\" n. 3 del 1943):\nRenzo Laconi (da \"Rinascita\" n. 7 del 1947):\nRuggero Grieco (da \"Rinascita\" n. 7 del 1947):\nDopo essere stata accolta nella Costituzione repubblicana, l'autonomia delle regioni venne applicata - per gli enti a statuto ordinario - soltanto con la legge n. 281 del 1970 a causa delle dure opposizioni politiche del governo centrale alla possibilit\u00e0 di amministrazioni regionali rette da forze di opposizione, come in Emilia-Romagna e in Toscana. Decisivo poi fu l'esercizio delle deleghe conferite con legge del 1975, mediante il decreto del Presidente della Repubblica n. 616 del 1977.\nLe modifiche al titolo V della Costituzione.\nUn ulteriore avanzamento del regionalismo \u00e8 avvenuta tra il 1999 e il 2001.\nLa legge cost. 1/1999 ha sancito l'elezione diretta dei presidenti della giunta regionale, nonch\u00e9 l'autonomia statutaria delle regioni ordinarie. La legge costituzionale 3/2001 ha introdotto elementi di federalismo nella Costituzione repubblicana, quali l'equiparazione tra lo Stato, le Regioni e gli enti locali come elementi costitutivi della Repubblica (art. 114), l'attribuzione della competenza legislativa residuale alle Regioni (lasciando allo Stato la competenza nelle materie elencate) o il principio di autonomia finanziaria integrale degli enti territoriali (ancora in attesa di completa attuazione).\nLa riforma costituzionale del 2001.\nNel 2001 \u00e8 stata approvata una riforma al titolo V della Costituzione Italiana che ha notevolmente ampliato le competenze regionali. In precedenza le Regioni avevano competenza legislativa su determinate materie, nel quadro della legislazione statale. Per le materie non menzionate dall'articolo 117 della Costituzione, la competenza legislativa era di esclusiva pertinenza statale.\nCon la riforma del 2001 \u00e8 mutata la prospettiva circa la potest\u00e0 legislativa in Italia: l'articolo 117 della Costituzione prevede, al secondo comma, una lista tassativa di materie soggette alla potest\u00e0 legislativa statale e al terzo comma un elenco, altrettanto tassativo, di materie sottoposte alla legislazione concorrente (in cui la potest\u00e0 legislativa spetta sempre alle regioni, ma nel quadro dei princ\u00ecpi fondamentali posti dalla legge statale). Il quarto comma prevede infine che, per le materie di non esclusiva competenza statale o non sottoposte alla legislazione concorrente, la potest\u00e0 legislativa sia esclusivamente regionale.\nIl progetto di riforma costituzionale del 2005.\nNel corso della XIV Legislatura era stato presentato un ampio disegno di legge di riforma della II parte della Costituzione (da parte del Ministro per le riforme e la devolution Umberto Bossi), cosiddetta \"devolution\".\nNel secondo referendum costituzionale della storia della Repubblica Italiana, svoltosi il 25 e 26 giugno 2006 (per il quale non era necessario il raggiungimento di un quorum di votanti.), la maggioranza dei votanti ha respinto la riforma.\nNel titolo I, dedicato al Parlamento, le novit\u00e0 principali includevano la trasformazione del Senato in Senato Federale, eletto contestualmente dai Consigli Regionali, e la modifica del \"procedimento legislativo\", delineandone tre tipi: uno a prevalenza Camera, l'altro a prevalenza Senato, il terzo in cui le due Camere sono poste in posizione paritaria.\nNel titolo III, dedicato al Governo, sarebbe stata modificata la figura del Presidente del Consiglio (che muta in primo ministro). Al primo ministro veniva riconosciuto il potere (oggi formalmente esercitato dal Presidente della repubblica su sua proposta) di nominare e revocare i membri del governo e di indirizzarne il lavoro. In pi\u00f9, in forza delle cosiddette \"norme anti ribaltone\" (art. 94 cost. riformato) a seguito del voto di sfiducia espresso dalla Camera dei deputati, il Presidente della Repubblica avrebbe dovuto indire nuove elezioni, a meno che nella mozione approvata non si fosse dichiarato di voler continuare nell'attuazione del programma e si fosse indicato un nuovo primo ministro (cosiddetta \"sfiducia costruttiva\").\nLa devoluzione si sarebbe concretizzata nella riforma del titolo V (dedicato alle regioni ed agli enti locali): \"Spetta alle Regioni la potest\u00e0 legislativa esclusiva nelle seguenti materie:\"\nAltre materie inquadrate nella legislazione concorrente dalla riforma del 2001, sarebbero tornate \"di esclusiva competenza statale\" (passando, in altre parole, dal terzo comma dell'art. 117 cost. al secondo):\nAltre disposizioni costituzionali sarebbero state significativamente riformate (Consiglio superiore della magistratura, Corte costituzionale).\nCome riforma costituzionale non approvata in seconda lettura dai due terzi dei componenti di ciascuna Camera, la devoluzione \u00e8 stata sottoposta a referendum popolare di conferma su richiesta di alcuno dei soggetti elencati all'art. 138, secondo comma, della Costituzione (ossia, almeno un quinto dei membri di una camera o cinquecentomila elettori o cinque consigli regionali). Il referendum costituzionale, svoltosi il 25 e 26 giugno 2006, ne ha sancito la bocciatura.\nIl controllo contabile della Corte dei conti.\nCon legge statale n. 213/2012 le Sezioni regionali della Corte dei conti ogni sei mesi sottopongono a verifica il rendiconto della Regione e delle ASL locali, in sede di controllo di legittimit\u00e0 e regolarit\u00e0 sui bilanci preventivi e consuntivi.\nIl deposito della pronuncia di accertamento sospende la possibilit\u00e0 di attuare i programmi di spesa, entro un termine di 60 giorni per adottare i \"provvedimenti ripristinatori\", che la sezione dovr\u00e0 di nuovo valutare. Nell'accertamento, le sezioni regionali della Corte dei Conti si avvalgono della Guardia di Finanza come organo di polizia giudiziaria, ad esse subordinato: regolarit\u00e0 e legittimit\u00e0 della gestione, adeguatezza dei controlli interni. La Corte pu\u00f2 irrorare sanzioni pecuniarie direttamente in capo agli amministratori responsabili (art. 7).\nAnaloghi strumenti legislativi non sono previsti, invece, per la puntuale rilevazione quali-quantitativa del servizio erogato ai cittadini e della effettivit\u00e0 di altri diritti di rango costituzionale che competono alle Regioni, da parte di organismi giurisdizionali specializzati e dotati di poteri ispettivi, di controllo, e sanzionatori simili a quelli della Corte dei Conti.\nIn particolare, per quanto riguarda le ASL, non sono previste garanzie per il diritto all salute e la garanzia dei livelli essenziali di assistenza, o il bilanciamento fra opposti diritti costituzionali (almeno nell'orizzonte temporale) come la gestione economico-finanziaria con ottica di lungo periodo, e la esigenze dei cittadini."}
{"id": "264549", "revid": "120796638", "url": "https://it.wikipedia.org/wiki?curid=264549", "title": "Abd Allah I di Giordania", "text": "Biografia.\nInfanzia.\nDi stirpe hascemita, patriota ed esponente politico arabo di spicco tra le due guerre mondiali, \u02bfAbd All\u0101h ibn al-\u1e24usayn ibn \u02bfAl\u012b (1883-1951) fu l'uomo chiave della politica britannica nel Vicino Oriente.\nNacque a Mecca da al-\u1e24usayn ibn \u02bfAl\u012b, shar\u012bf di Mecca e animatore nel 1916 della cosiddetta \"rivolta araba\". Essendo discendente del profeta Maometto (che apparteneva al clan dei Ban\u016b H\u0101shim) la dinastia che lo shar\u012bf fond\u00f2 (e che vide vari suoi figli governare su alcuni Paesi del Vicino Oriente) \u00e8 chiamata \"hascemita\".\nLa dinastia ha regnato con lo shar\u012bf stesso e con suo figlio \u02bfAl\u012b nel Regno hascemita del Hijaz, con il terzogenito Fay\u1e63al e con i suoi discendenti in Iraq fino al 1958 e con \u02bfAbd All\u0101h in Giordania (dal 1923 come emiro e, dopo la guerra del 1948 contro Israele, come re).\nPrimo matrimonio.\nNel 1904, Abdullah spos\u00f2 Musbah bint Nasser (1884 \u2013 15 marzo 1961), al Stinia Palace, \u0130stinye, Istanbul. Musbah era figlia dell'emiro Nasser Pasha e di sua moglie, Dilber Khanum. Abdullah e la consorte ebbero tre figli.\nGiovinezza.\n\u02bfAbd All\u0101h rappresent\u00f2 La Mecca al parlamento turco-ottomano dal 1908 al 1914 e, quando gli arabi insorsero contro il dominio ottomano durante il I conflitto mondiale, combatt\u00e9 insieme all'ufficiale britannico Thomas Edward Lawrence (meglio noto come Lawrence d'Arabia), che, insieme ad al-\u1e24usayn e a suo figlio Fay\u1e63al, fratello di \u02bfAbd All\u0101h, anim\u00f2 la cosiddetta \"guerra nel deserto\".\nL'8 marzo 1920 \u02bfAbd All\u0101h fu proclamato re d'Iraq dal Congresso iracheno, ma egli rifiut\u00f2 l'investitura. Dopo il rifiuto, il fratello Fay\u1e63al, che era stato sconfitto in Siria e che il padre al-\u1e24usayn, sceriffo della Mecca, intendeva elevare al trono di un Paese arabo liberato dai turchi ottomani, accett\u00f2 di diventare sovrano dell'Iraq.\nSecondo matrimonio.\nAbdullah si un\u00ec con Suzdil Khanum (m.16 agosto 1968), sua seconda moglie, ad Istanbul, in Turchia, nel 1913. Da questo matrimonio nacquero due figli.\nEmiro di Transgiordania.\nNel 1921 \u02bfAbd All\u0101h divenne Emiro della regione a oriente del fiume Giordano (l'antica Moab) che divenne cos\u00ec la Transgiordania, separata dalla Palestina su cui i britannici vollero un diverso Mandato dalla Societ\u00e0 delle Nazioni, indifferenti agli impegni assunti con gli Accordi Husayn-MacMahon e interessati invece a creare un nuovo equilibrio di forze nell'area vicino-orientale in cui il mondo arabo non figurasse come un unico attore.\nNella II guerra mondiale si schier\u00f2 a fianco del Regno Unito contro la Germania e nel dopoguerra il suo esercito (la Legione araba) fu organizzato e addestrato da Sir Glubb Pasci\u00e0, un ufficiale britannico che, in tal modo, assicurava la \"longa manus\" di Londra sulla politica del piccolo Stato hascemita.\nTerzo matrimonio.\nNel 1949, Abdullah si spos\u00f2 per la terza volta con Nahda bint Uman, una donna del Sudan anglo-egiziano, ad Amman. Ebbero un solo figlio.\nRe di Giordania.\nAlla revoca del Mandato britannico nel 1946, la Transgiordania ottenne l'indipendenza e \u02bfAbd All\u0101h assunse il titolo di re della Transgiordania. Nel 1948, alla costituzione dello Stato d'Israele, il sovrano fece partecipare la Legione Araba alle operazioni belliche che un fronte di Stati arabi confinanti con la Palestina scaten\u00f2 contro il nascente stato d'Israele. Dei cinque sovrani arabi che mossero i loro eserciti contro Israele fu il meno sicuro di questa scelta, e anzi in realt\u00e0 aveva a lungo trattato in segreto con i sionisti, in particolare con Golda Meir, che lo incontr\u00f2 pi\u00f9 volte ad Amman, cercando di trovare un compromesso diplomatico. Inizialmente la proposta del re hascemita era di creare uno stato federale in cui gli ebrei sarebbero stati sovrani di un'enclave autonoma. Quando divenne chiaro l'assenso internazionale nei confronti della formazione di uno stato ebraico, Abd Allah non si arrese nei negoziati e accettando l'indipendenza di Israele chiese l'opinione degli ebrei circa l'annessione giordana della parte araba della Palestina. la Meir rispose favorevolmente.\nQuando tuttavia la pressione dei bellicosi paesi arabi fu nettamente e irreversibilmente a favore di un attacco al nuovo stato di Israele il re giordano, per non passare come traditore, non pot\u00e9 che partecipare anch'egli alla guerra. Ma la sua partecipazione non \u00e8 da leggere come un tentativo di liberare la Palestina. La Transgiordania anzich\u00e9 attaccare Israele occup\u00f2 una grossa fetta di territorio palestinese a occidente del fiume Giordano (la cosiddetta Cisgiordania o, secondo la dizione inglese, \"West Bank\"). Il regno transgiordanico a questo punto mut\u00f2 ancora una volta dizione, assumendo quella di Giordania (Regno hascemita del Giordano), anche se \u02bfAbd All\u0101h si premur\u00f2 di avvertire la comunit\u00e0 araba che avrebbe tenuto quella parte di territorio palestinese in \"sacro deposito\" fintanto che non si fosse costituito uno Stato indipendente della Palestina.\nQuesto atto fu per\u00f2 visto da alcuni come il primo passo verso la realizzazione del suo sogno politico di dar vita col tempo alla \"Grande Siria\", costituita dall'unione di Giordania, Palestina, Libano, Siria e Iraq. La sua amicizia con i britannici gli inimic\u00f2 tuttavia i nazionalisti arabi pi\u00f9 intransigenti e quelli palestinesi in particolare, che temevano che quel \"sacro deposito\" costituisse in realt\u00e0 una pietra tombale per i loro sogni irredentistici e d'indipendenza.\nAssassinio.\nL'atteggiamento discriminatorio con cui \u02bfAbd All\u0101h cominci\u00f2 a trattare i suoi nuovi sudditi palestinesi, favorendo invece i beduini, a lui fedeli, dopo il 1948 gli procur\u00f2 un odio crescente che sfoci\u00f2 nell'assassinio perpetrato ai suoi danni dal palestinese Muaf\u0101 Shukr\u012b \u02bfUsh\u0101. Il re fu abbattuto cos\u00ec il 20 luglio 1951 da tre proiettili che lo colpirono al cranio e al torace, mentre usciva dalla Moschea di Omar di Gerusalemme.\nL'assassino era un sarto di Gerusalemme, militante di un'organizzazione (chiamata 'Squadra Araba Dinamite', in arabo \u0641\u0631\u0642\u0629 \u0627\u0644\u062f\u064a\u0646\u0627\u0645\u064a\u062a \u0627\u0644\u0639\u0631\u0628\u064a\u0629, \"Firqa al-d\u012bn\u0101m\u012bt al-\u02bfarabiyya\") che aveva partecipato a varie azioni dirette contro l'elemento ebraico. Il processo che fu imbastito subito vide sul banco degli imputati il Col. \u02bfAbd Allah al-Tall, gi\u00e0 Governatore militare della Citt\u00e0 Santa, e il dott. M\u016bs\u0101 \u02bfAbd All\u0101h al-\u1e24usayn\u012b, cugino del Muft\u012b Am\u012bn al-\u1e24usayni, che si sospett\u00f2 fosse dietro il complotto.\nIl verdetto del tribunale port\u00f2 alla condanna a morte di sei imputati - tra cui proprio M\u016bs\u0101 \u02bfAbd All\u0101h al-\u1e24usayn\u012b, nonch\u00e9 \u02bfUbayd \u02bfAkki e suo fratello Zakariyy\u0101, commercianti di bestiame e \u02bfAbd al-Q\u0101dir Far\u1e25\u0101t (proprietario di un bar) e al proscioglimento di altri quattro imputati. Il col. al-Tall fu condannato in contumacia ma, insieme a M\u016bs\u0101 A\u1e25mad Ayy\u016bb\u012b, commerciante del settore alimentare, trov\u00f2 rifugio in Egitto.\nSuccessione.\nA succedere ad \u02bfAbd All\u0101h era destinato suo figlio \u1e6cal\u0101l ma i gravi disturbi psichici dell'erede portarono alla successione del figlio di questi (quindi nipote di \u02bfAbd All\u0101h), che portava il nome del suo bisnonno. \u1e24usayn ibn \u1e6cal\u0101l divenne cos\u00ec re col nome di Re Husayn di Giordania.\nDiscendenza.\nAbdullah e Musbah bint Nasser ebbero tre figli:\nIl Re, dal sua secondo matrimonio con Suzdil Khanum, ebbe:\nDalla terza unione tra Abdullah e Nahda bint Uman nacque la:"}
{"id": "264551", "revid": "183694", "url": "https://it.wikipedia.org/wiki?curid=264551", "title": "Patrick Abercrombie", "text": "Londra era ancora sotto i bombardamenti tedeschi e ancora doveva conoscere la potenza distruttiva delle V-1 e della V2, quando Abercrombie e J.H. Farshaw, nel 1943, presentarono al consiglio municipale della citt\u00e0 il piano regolatore della ricostruzione. Era una bella prova di preveggenza e di ottimismo da parte delle autorit\u00e0 che lo avevano commissionato. Da parte di Abercrombie, cui spetta il merito della concezione generale, fu una prova di genio.\nIl piano di Londra, applicando la concezione \"organica\" ad una metropoli di 10 milioni di abitanti, inaugur\u00f2 in una dimensione colossale una nuova fase dell'urbanistica moderna.\nIn previsione di un ulteriore sviluppo urbano, progett\u00f2 le \"New Town\", otto citt\u00e0 satellite all'esterno della \"cintura verde\" di Londra, di cui riconobbe la fondamentale necessit\u00e0. Vincol\u00f2 le New Towns a un massimo di abitanti, e ne studi\u00f2 minutamente le infrastrutture, le zone verdi, i collegamenti con le metropoli, gli insediamenti industriali.\nLo scopo del suo progetto fu quello di decentrare le attivit\u00e0 e la popolazione e di decongestionare la metropoli.\nPrima della sua grande opera, Abercrombie era stato professore alle universit\u00e0 di Liverpool e di Londra, e aveva collaborato alla sistemazione urbanistica di Dublino.\nAll'estero, lavor\u00f2 alla sistemazione di Addis Abeba, di Hong Kong e di altre citt\u00e0 asiatiche.\n\u00c8 il fratello di Lascelles Abercrombie."}
{"id": "264558", "revid": "10369", "url": "https://it.wikipedia.org/wiki?curid=264558", "title": "PETN", "text": ""}
{"id": "264559", "revid": "172", "url": "https://it.wikipedia.org/wiki?curid=264559", "title": "Pentrite", "text": ""}
{"id": "264561", "revid": "1149807", "url": "https://it.wikipedia.org/wiki?curid=264561", "title": "Tetranitrato di pentaeritrite", "text": "Il tetranitrato di pentaeritrite, \u00e8 uno degli esplosivi pi\u00f9 potenti finora prodotti, molto simile all'RDX e all'HMX come potenza. \u00c8 noto anche come pentrite, pentaeritritolo tetranitrato e PETN. Inoltre \u00e8 un principio attivo utilizzato come medicinale in cardiologia per la profilassi e per il trattamento delle forme di angina pectoris e contro le forme di cardiopatia ischemica.\nPropriet\u00e0.\nLa pentrite (PETN) \u00e8 un esplosivo sintetico. Non \u00e8 sensibile all'umidit\u00e0, ma \u00e8 pi\u00f9 sensibile all'urto meccanico e all'onda esplosiva del TNT, e non viene quasi mai utilizzata quale esplosivo da caricamento principale (se non flemmatizzata con sostanze come la paraffina o la vaselina, che ne riducono le sensibilit\u00e0). L'uso principale \u00e8 come esplosivo secondario nei detonatori o nelle \u201ccorde detonanti\u201d, mentre come carica primaria si utilizza il fulminato di mercurio o l'azotidrato di piombo; si utilizza inoltre come carica di rinforzo o ausiliaria (booster) nelle munizioni di artiglieria. Come la nitroglicerina ha anche funzioni mediche: come questa viene usata per le propriet\u00e0 di coronarodilatatore.\nApplicazioni militari.\nIn campo militare la pentrite ha diverse applicazioni ma una delle pi\u00f9 famose era una grossa corda detonante chiamata \"Vipera bofors\" che, grazie a uno speciale razzo, veniva proiettata sul presunto campo minato, successivamente in maniera automatica esplodeva appena completamente a contatto col terreno. La detonazione dell'esplosivo, la cui velocit\u00e0 \u00e8 di 8400 metri al secondo, provocava l'esplosione per \"simpatia\" delle mine nel raggio di un metro circa, o la loro neutralizzazione, creando un corridoio \"pulito\" che poteva essere usato dalle truppe o successivamente ampliato per consentire la creazione di un varco sufficiente a permettere il transito dei veicoli. \nAltra applicazione della pentrite \u00e8 la corda detonante regolamentare, che non \u00e8 altro che una normale miccia che contiene esplosivo (PETN), viene impiegata nelle demolizioni non solo militari perch\u00e9 permette di far detonare simultaneamente pi\u00f9 cariche esplosive; con la miccia detonante si possono ottenere dei tagli netti di cavi di acciaio, di travi in cemento armato e di strutture in legno o di grossi alberi che possono essere abbattuti con facilit\u00e0, avvolgendo la base dello stesso con delle spirali di corda detonante fatta detonare successivamente. Il numero delle spire varia a seconda del diametro dell'albero. La pentrite inoltre viene comunemente impiegata nelle cariche di rottura degli ordigni a caricamento chimico, nelle bombe al fosforo e negli ordigni incendiari.\nViene spesso impiegata in miscela con altri esplosivi, quali il tritolo, realizzando una combinazione esplosiva meno sensibile e meno potente, (comunemente conosciuta come pentolite o pentrolite ma pi\u00f9 economica, permettendone l'utilizzo in quantit\u00e0 minori, o con sostanze flemmatizzanti e plastificanti, creando potenti esplosivi plastici, (Semtex, NSP-86-1 ecc. tutti i plastici sono a base PETN, RDX o HMX), erroneamente chiamati esplosivi al plastico.\nApplicazioni mediche.\n\u00c8 utilizzato come medicinale in cardiologia per la profilassi e per il trattamento delle forme di angina pectoris, inoltre \u00e8 utilizzato contro le forme di cardiopatia ischemica.\nControindicazioni.\nIpersensibilit\u00e0 specifica ai nitrati in genere, ipotensione, ipovolemia, stenosi aortica, stenosi mitralica, tamponamento cardiaco.\nFarmacodinamica.\nI nitrati, grazie alla liberazione di ossido d'azoto, hanno un effetto di rilassamento della muscolatura liscia, se la somministrazione \u00e8 con basse dosi la dilatazione maggiore la si osserva nelle vene (rispetto a quella delle arterie)\nCon dosi pi\u00f9 elevate si pu\u00f2 assistere alla diminuzione della pressione (sistolica e diastolica) e conseguenzialmente anche la gittata cardiaca. Brunton fu il primo a comprendere che ci\u00f2 portava alla diminuzione del dolore toracico (l'angina pectoris), ma dosi ancora pi\u00f9 elevate possono al contrario compromettere la perfusione coronarica.\nEffetti indesiderati.\nAlcuni degli effetti indesiderati sono cefalea, vertigini, nausea, trombocitopenia, vomito, ipotensione, rash.\nProduzione.\nLa sintesi \u00e8 simile a quella della [nitroglicerina], del nitroglicole o dei nitrati aromatici quali TNT acido picrico e altri, \u00e8 condotta aggiungendo l'alcool ad una miscela di acido solforico e nitrico concentrati sotto agitazione secondo la seguente reazione(il procedimento \u00e8 sbagliato questo procedimento \u00e8 per il nitrato di metile) :\nSeguono poi altri procedimenti di lavaggio con acqua per togliere i residui di acidi e purificazioni."}
{"id": "264562", "revid": "172", "url": "https://it.wikipedia.org/wiki?curid=264562", "title": "Pentaeritrite tetranitrato", "text": ""}
{"id": "264572", "revid": "125904056", "url": "https://it.wikipedia.org/wiki?curid=264572", "title": "RTL 102.5", "text": "RTL 102.5 \u00e8 un'emittente radiofonica nazionale privata italiana.\nLa radio utilizza il formato \"hit radio\", un format che prevede, per quanto concerne la programmazione musicale, solo ed esclusivamente la messa in onda di grandi successi, italiani e stranieri.\nIl gruppo RTL 102.5 comprende anche la concessionaria di pubblicit\u00e0 \"Openspace\" e il canale televisivo RTL 102.5 TV, che da settembre 2007 ha lanciato la formula della \"radiovisione\", ovvero la trasmissione in contemporanea sia in radio che in televisione della diretta radiofonica.\nStoria.\nL'emittente inaugura le proprie trasmissioni nel 1975 nella sede di Verdello, in provincia di Bergamo, con il nome Radio Trasmissioni Lombarde, nel periodo della fine del monopolio di stato sulle trasmissioni radiofoniche. Nel 1987 l'imprenditore Lorenzo Suraci la acquisisce con l'intento di farne un mezzo per pubblicizzare una discoteca ad Arcene, vicino alla quale si trovavano gli studi di trasmissione e l'antenna per la diffusione del segnale. In breve tempo il segnale della radio viene esteso in tutto il nord Italia, per poi sperimentare l'idea dell'isofrequenza nazionale: la sua copertura si amplier\u00e0 infatti in tutta l'Italia sulla frequenza 102.5 MHz. Nel 1990 RTL 102.5 diventa uno delle principali stazioni radiofoniche. Inoltre \u00e8 stata la prima radio privata italiana a creare una propria redazione giornalistica, diretta da Luigi Tornari. Per via della copertura a livello nazionale, Radio Trasmissioni Lombarde cambia nome in RTL 102.5, perdendo cos\u00ec il significato di acronimo del precedente nome.\nLa sede principale viene spostata nel 1997 da Arcene a Cologno Monzese, in viale Piemonte, a pochi passi dalla sede centrale di Mediaset, e in seguito viene ampliata nel 2004, sviluppandosi su oltre 3000 m\u00b2, ed \u00e8 la prima struttura in Europa ad essere stata creata \"a misura di radio\", in cui tutto ruota attorno allo studio da cui vengono emessi i programmi.\nLa sede di Roma \u00e8 ubicata in via Virginio Orsini, nel rione Prati, vicino a Piazza del Popolo, in un palazzo che ospita la redazione romana e le sale di registrazione e da cui vanno in onda alcuni programmi come \"No problem - W l'Italia\" e \"Chi c'\u00e8 c'\u00e8 chi non c'\u00e8 non parla\". Un tempo andavano in onda da Roma anche \"The Flight\", \"Suite 102.5\" e \"Onorevole DJ\". Nel 2010 \u00e8 diventata la prima radio nazionale privata italiana ad aver acquisito i diritti per trasmettere le partite dei mondiali di calcio in Sudafrica, attivit\u00e0 ripetutasi anche nel 2014 in occasione di quelli in Brasile; in entrambi i casi le partite sono state commentate dalla Gialappa's Band ad eccezione di quelle dell'Italia per le quali la radiocronaca era affidata a Paolo Pacchioni. Nel 2021 in occasione di Euro 2020 la radio trasmette il programma \"Noi Dire Gol\" con Paolo Pacchioni, Andrea Salvati, Sara Calogiuri, Jennifer Pressman, Emanuele Carocci e Massimo Galanto. \nTecnologie di trasmissione.\nRTL 102.5 \u00e8 una delle prime radio in Italia a trasmettere oltre che in FM anche con tecnologia DAB+; \u00e8 anche una delle prime radio italiane a supportare la tecnologia DMB.\nOltre alla trasmissione in DAB+, RTL 102.5 offre gratuitamente ai propri ascoltatori un servizio di Traffic Message Channel (TMC), integrato nel canale radio FM, usato per la trasmissione in tempo reale di informazioni sul traffico e condizioni atmosferiche. \nSulle frequenze digitali di RTL 102.5 \u00e8 trasmesso in forma sperimentale anche il servizio Transport Protocol Experts Group (TPEG), l'erede del TMC. Il TPEG, oltre a trasmettere dati traffico, trasporta informazioni aggiuntive: parcheggi, orari dei treni, orari dei voli, informazioni turistiche, etc.\nCon tecnologia DAB+ e il satellite Eutelsat Hot Bird 13\u00b0 est, in tecnica digitale, a RTL 102.5 si affiancavano altri sette canali radio tematici: \nDa luglio 2015 le radio tematiche hanno cambiato nomi e sono diventate:\nDal 23 ottobre 2015, RTL L'italiana (sul DAB+) torna a chiamarsi RTL 102.5 Italian Style e, al suo posto, in FM nasce Radio Zeta L'Italiana, gi\u00e0 Radio Zeta, storica radio locale regionale della provincia di Bergamo acquisita dal 2015. In seguito, RTL 102.5 Italian Style ha interrotto le trasmissioni ed \u00e8 stata sostituita da Radio Test (che ritrasmette Radio Zeta L'Italiana, emittente che dal 5 maggio 2017 torna a chiamarsi col nome originale Radio Zeta).\nDal 26 ottobre 2016 RTL Rock ha cambiato nome in Radiofreccia, iniziando a trasmettere anche in FM oltre al digitale, dopo aver acquisito alcune frequenze appartenute a radio locali, nonch\u00e9 parte di quelle di Radio Zeta L'italiana (poi Radio Zeta), mentre dal 25 maggio 2017 le frequenze rimaste di Radio Padania Libera (con copertura del Nord Italia) sono state cedute a RTL 102.5. La stazione radiofonica della Lega Nord ha conseguentemente terminato in maniera definitiva la sua presenza in FM (eccezion fatta per qualche impianto minore in Lombardia), rimanendo attiva solo in digitale.\nIl 12 gennaio 2018 RTL Groove ha cessato le trasmissioni.\nDal 14 febbraio 2018 RTL Lounge cambia denominazione in RTL Romeo &amp; Juliet come conseguenza della fusione di Radio Romeo And Juliet con la stessa RTL Lounge; la programmazione della radio \u00e8 esclusivamente musicale con brani dai toni morbidi. Lo slogan della stazione radiofonica \u00e8 \"The Radio of Love\".\nIl 6 aprile 2018 nasce RTL Bro&amp;Sis, canale radiofonico dedicato alla musica hip-hop e trap.\nDal 14 marzo 2019 \u00e8 tornata in onda RTL 102.5 Groove (chiusa nuovamente il 24 giugno 2020) e si sono aggiunte due nuove radio: RTL 102.5 Doc e RTL 102.5 Rewind. Quest'ultima, inizialmente dedicata a riproporre materiale d'archivio di RTL 102.5 (interviste, concerti, iniziative), a partire dal 29 ottobre 2019 diventa una radio tematica specializzata sulla musica napoletana, curata in collaborazione con l'Universit\u00e0 degli Studi \"Suor Orsola Benincasa\" di Napoli. Il 25 gennaio 2020 RTL 102.5 Rewind cambia nome in RTL 102.5 Napul\u00e8.\nLa composizione attuale delle radio tematiche di RTL 102.5 fruibili in DAB+ \u00e8, dunque, la seguente:\nI canali sono fruibili anche via streaming attraverso il sito web, l'app di RTL 102.5 per smartphone e tablet, e l'app Radioplayer Italia.\nDal 24 giugno 2020 nasce in streaming RTL 102.5 Play, nuova emittente del pacchetto Digital Space che trasmette il \"dietro le quinte\" dello studio di RTL 102.5 ripreso da una telecamera fissa posizionata all'interno dello studio stesso; contestualmente scompare da tutte le piattaforme RTL 102.5 Groove.\nDa ottobre 2020 RTL 102.5 Play ha cambiato nome in RTL 102.5 Extra ed in seguito RTL 102.5 Play \u00e8 diventato il nome della app per smartphone e tablet della radio.\nDal 21 gennaio 2022, RTL 102.5 Radio Guardia Costiera cessa le trasmissioni in streaming. La collaborazione con il Corpo delle capitanerie di porto italiane prosegue in forma di rubrica all'interno di RTL 102.5 News.\nAscolti.\nAscoltatori nel giorno medio.\nNel primo semestre 2021 la radio perde 596.000 ascoltatori con un totale di 6.396.000 ascoltatori nel giorno medio rimanendo, per\u00f2, sempre prima. \nProgrammi.\nProgrammazione oraria.\nLa programmazione di RTL 102.5 segue una struttura ben precisa, che si ripete a cadenza oraria e ogni volta che inizia o termina un programma:\nIniziative.\nTour RTL 102.5.\nRTL 102.5, durante il periodo estivo, intraprendeva un tour che percorre tutta l'Italia, anche in collaborazione con il Cornetto Algida; in questo caso il tour era denominato \"Cornetto Free Music Tour\" che vedeva protagonisti artisti come Noemi, Marco Carta, i Lost e molti altri ancora. Di seguito i principali artisti che ne hanno preso parte:\nLeggi RTL 102.5.\nNell'autunno 2016 RTL 102.5 inizia una collaborazione con la casa editrice Ugo Mursia, dalla quale nasce la collana \"Leggi RTL 102.5\".\nA gennaio 2017 viene lanciato il premio \"RTL 102.5 e Mursia Romanzo Italiano\", contest aperto a tutti i radio ascoltatori di RTL 102.5 e volto a premiare il migliore romanzo amatoriale. Gli elaborati sono stati sottoposti al Comitato di Lettura Mursia che ne ha selezionati dieci, successivamente sottoposti al Comitato di Lettura RTL 102.5 che ne ha selezionati tre, che saranno giudicati da una giuria pi\u00f9 ristretta; il vincitore \u00e8 stato inserito all'interno della collana \"Leggi RTL 102.5\"\".\"\nPersonale.\nConduttori storici.\nDal 2005 a novembre 2007 il direttore dei programmi \u00e8 stato Roberto Zaino. Prima di lui, dal 1997 al febbraio 2005 lo stesso incarico era stato ricoperto da Luca Viscardi. Ora il direttore artistico \u00e8 Angelo Baiguini.\nRedazione.\nLa redazione di RTL 102.5, nata il 26 agosto 1991, \u00e8 stata la prima struttura giornalistica in ordine cronologico nella storia della radiofonia privata nazionale italiana. Ha ricevuto numerosi premi e riconoscimenti per l'autorevolezza e la qualit\u00e0 del prodotto editoriale.\n\u00c8 composta da sedici giornalisti professionisti e da 60 corrispondenti dall'Italia e dall'estero e ha due redazioni, una a Milano e una a Roma.\nLa struttura informativa di RTL 102.5 copre, con i propri corrispondenti, la maggior parte dei capoluoghi di provincia italiani e le seguenti citt\u00e0 estere: Londra, Parigi, Berlino, Atene, Dublino, Montecarlo, Mosca, New York, Los Angeles e Lima.\nOgni giorno realizza, in diretta 24 ore su 24, il \"Giornale Orario\" (il notiziario in onda allo scoccare di ogni ora), la trasmissione quotidiana \"Non stop news\", gli appuntamenti della domenica \"L'Indignato speciale\" e \"Mai visto alla radio\" e \"Viaradio\" che aggiorna sulla situazione della rete autostradale di Autostrade per l'Italia, di cui la radio \u00e8 diventata primo media partner privato.\nIl direttore responsabile \u00e8 stato Luigi Tornari, che \u00e8 stato preceduto da Fabio Santini e Roberto Arditti. Dopo la sua dimissione, avvenuta il 14 giugno 2021 dopo 24 anni, la direzione della radio passa ad Ivana Faccioli, che conduce anche le altre edizioni pomeridiane, per il suo riconoscimento di vicedirettore/vicedirettrice.\nLa redazione di Milano \u00e8 composta da:\nLa redazione di Roma \u00e8 composta da:\nConduttori e orari.\n(Edizioni 6:00-14.00): Maria Paola Raiola, Enrico Galletti, Giovanni Perria, Luigi Santarelli, Max Viggiani e Massimo Lo Nigro\n(Edizioni 15:00-5:00): Alessandra Giannoli, Sergio Gadda, Gabriele Manzo, Andrea Salvati, Ivana Faccioli (direttrice) e Paolo Pacchioni\nAlcune trasmissioni hanno uno spazio riservato ai social network e alle tendenze del momento, il \"#SocialCornerRTL1025\".\nIn passato hanno fatto parte della redazione di RTL 102.5, tra gli altri: Gigi Cavone (dal 1991 al 2002, prima nella sede di Bergamo e poi in quella di Roma; passato a Rai Sport), Massimo Gamba, Max Pagani (passato a RDS), Valeria D'Onofrio (passata a Porta a Porta), Cecilia Primerano (ora al TG1), Roberto Uggeri (fino al 2002, ora speaker di Radio Bruno), Nicola Zanarini (fino al 2004, oggi a RMC, RMC2, Radio 105 e Virgin Radio), Stefano Caselli (fino al 2004, ora a TRC), Renata Guerrini, Aldo Preda (fino ad aprile 2005, ora direttore della redazione di R101), Pier Paolo Greco (estate 2005), Simona Volta (fino a settembre 2005), Eleonora Lorusso (da ottobre 2005 a luglio 2007, attualmente collaboratrice sempre per la redazione di RTL 102.5), Massimo Discenza (dal febbraio 1998 al febbraio 2008, poi a Sky Sport 24), Jolanda Granato (fino al 2008).\nTra i principali corrispondenti: Orlando Ferraris (Piemonte), Michele Corti (Liguria), Giuseppe Morello (Lombardia), Fabrizio Cibin (Veneto - Friuli Venezia Giulia), Daniela D'Angeli (Emilia-Romagna), Massimiliano Mantiloni (Toscana), Raffaella Coppola (Lazio), Espedito Pistone e Roberto Alpino (Campania), Roberto Parisi (Puglia, Molise, Abruzzo e Basilicata), Enzo Tamborra (Puglia, per RTL 102.5 segue anche la Formula 1 e la Serie B del campionato italiano di calcio), Giampaolo Latella (Calabria), Mario Previtera (Sicilia), Francesca Pierantozzi da Parigi (Francia), Stefania Coscione da Londra (Gran Bretagna), Melina Molinari - Montecarlo (Monaco), Fabio Russomando (Stati Uniti), Michele D'Ambra (America Latina) e Rino Sciarretta (Russia)."}
{"id": "264574", "revid": "31886", "url": "https://it.wikipedia.org/wiki?curid=264574", "title": "Apparecchio elettrico", "text": "Gli apparecchi elettrici sono dei componenti che per loro natura costruttiva utilizzano o comunque hanno a che fare con la corrente elettrica. Possono essere utilizzatori finali (forno elettrico, fohn, lampadina, motore, ecc.) ma possono essere anche degli organi che servono per gestire, comandare, limitare, proteggere, controllare, misurare.\nGli interruttori e i sezionatori per esempio sono organi di manovra che fanno parte della famiglia degli apparecchi elettrici ma di fatto non utilizzano la corrente elettrica ma la gestiscono. Se non esistessero gli organi di manovra di fatto non si potrebbe utilizzare la corrente elettrica.\nGli apparecchi elettrici a loro volta possono essere composti da vari componenti e possono essere dai pi\u00f9 semplici ai pi\u00f9 complessi. C'\u00e8 da fare una distinzione con la macchina che \u00e8 un complesso di apparecchi meccanici ed elettrici il quale segue anche una sua direttiva europea specifica (direttiva Macchine). Tale direttiva serve a costruire macchine in sicurezza.\nGli interruttori di fatto sono \"macchine\" ma rientrano nella famiglia degli apparecchi elettrici. La macchina \u00e8 un insieme di componenti in cui ci possono essere apparecchi elettrici ma non \u00e8 vero il contrario."}
{"id": "264575", "revid": "1543377", "url": "https://it.wikipedia.org/wiki?curid=264575", "title": "Calcio ai Giochi della VIII Olimpiade", "text": "Il torneo di calcio della VIII Olimpiade fu il 7\u00ba torneo olimpico. Si svolse dal 25 maggio al 9 giugno 1924 a Parigi e vide la vittoria per la prima volta dell'. Seppur considerato un torneo disputato in epoca amatoriale, dove occorre ricordare che il professionismo era agli albori, \u00e8 infatti ufficialmente riconosciuto come un campionato mondiale. La FIFA all'epoca, approv\u00f2 un documento che sanciva che se i tornei olimpici fossero stati organizzati nel rispetto delle regole dell'entit\u00e0 massima, ai vincitori sarebbe stato ufficialmente assegnato il titolo di campioni del mondo. In un certificato del 1950 infatti, la FIFA riconosce quattro titoli mondiali all\u2019Uruguay, anche se solo due coppe Rimet. La legittimit\u00e0 dei titoli \u00e8 confermata anche dal fatto che la federazione mondiale permette all'Uruguay di sfoggiare 4 stelle sulla maglia, da regolamento FIFA ogni stella equivale ad un mondiale conquistato. Delle 22 nazionali partecipanti 19 appartenevano all'attuale UEFA (Europa), una all'attuale CAF (Africa, l'Egitto, unica nazionale extraeuropea presente anche nell'edizione precedente), una all'attuale CONCACAF (Nord e Centro America, gli Stati Uniti) e una alla Conmebol (Sud America, l'Uruguay), la sola confederazione calcistica continentale esistente all'epoca.\nFormula.\n10 squadre\u00a0\u2013 , , , , , , , , e \u00a0\u2013 erano gi\u00e0 qualificate agli ottavi di finale; per le altre 12 si prevedeva un turno preliminare di qualificazione per determinare le 6 che avrebbero avuto accesso agli ottavi.\nSuccessivamente era prevista una formula ad eliminazione diretta, composta da ottavi di finale, quarti di finale, semifinali e finali per il 3\u00ba posto e per il 1\u00ba posto.\nClassifica marcatori.\n7 reti\n6 reti\n5 reti\n4 reti\n3 reti\n2 reti\n1 rete\nAutoreti"}
{"id": "264577", "revid": "295581", "url": "https://it.wikipedia.org/wiki?curid=264577", "title": "Installatore elettrico", "text": ""}
{"id": "264579", "revid": "14263", "url": "https://it.wikipedia.org/wiki?curid=264579", "title": "L'asino d'oro", "text": ""}
{"id": "264582", "revid": "767487", "url": "https://it.wikipedia.org/wiki?curid=264582", "title": "Wanda Osiris", "text": "\u00c8 stata la prima \"Diva\" dello spettacolo leggero italiano. I suoi spettacoli erano caratterizzati dallo sfarzo; amava discendere scale hollywoodiane attorniata da giovani ballerini che sceglieva lei stessa. Per lei vennero coniati gli appellativi di \"Wandissima\" e di \"Divina\". Le interpretazioni canore molto personali, il trucco tipicamente ocra, i capelli ossigenati, le piume, i tacchi, le \"paillettes\", i fiumi di profumo Arp\u00e8ge, le rose e i ricchi costumi (ideati e realizzati da Folco Lazzeroni Brunelleschi), divennero caratteristici.\nBiografia.\nFiglia di un palafreniere del Re, lasci\u00f2 la famiglia, e gli studi di violino per seguire la passione teatrale, arriv\u00f2 a Milano dove debutt\u00f2 nel 1923 al cinema Eden.\nDurante il fascismo, in ottemperanza alle direttive emanate da Achille Starace per conto del governo, le fu imposto di italianizzare il nome d'arte, che divenne Vanda Osiri. Nel 1937 fu scritturata da Macario per mettere in scena la rivista \"Piroscafo giallo\". Nel 1938 \u00e8 in \"Aria di festa\", dove appare in una gabbia d'oro. A Milano nel 1940 usc\u00ec da un astuccio di profumo in \"Tutte donne\"; a Roma nel 1944 recit\u00f2 per la prima volta con Carlo Dapporto, in \"Che succede a Copacabana\", nel 1945 in \"L'isola delle sirene\" e \"La donna e il diavolo\".\nDopo la liberazione, torn\u00f2 a Milano e sempre con Dapporto divenne la regina del gran variet\u00e0. Nel 1946 entr\u00f2 a far parte della compagnia teatrale di Garinei e Giovannini: \"Si stava meglio domani\" e \"Domani \u00e8 sempre domenica\", prima rivista italiana dove la Wandissima usciva come Venere da una conchiglia.\nNel 1948, \"Al Grand Hotel\", sorprese il pubblico in un'opera teatrale al massimo sfarzo e lusso. Conobbe Gianni Agus con il quale ebbe una lunga relazione. Sul finire degli anni quaranta, la Osiris divent\u00f2 la regina incontrastata dei salotti e al Teatro Lirico le sue apparizioni erano degne dei botteghini della Scala. Nel 1951 lavor\u00f2 in \"Gran baraonda\" con il Quartetto Cetra, Turco, Dorian Gray e Alberto Sordi.\nNel 1954 ritorn\u00f2 con Macario in \"Made in Italy\", mentre nel 1955 in \"Festival\", diretto da Luchino Visconti, non ottenne il successo sperato. L'anno dopo, nella rivista \"La granduchessa e i camerieri\" (tra gli attori compariva anche Gino Bramieri) inciamp\u00f2 nell'abito di crinoline; si temette la fine della carriera, ma dopo cinque giorni la Divina calc\u00f2 di nuovo la scena. Ma il suo successo si spense rapidamente con il tramonto del variet\u00e0, progressivamente soppiantato dalla nascente commedia musicale, e l'affermarsi impetuoso di un modello di soubrette del tutto nuovo (impersonato da nuove figure come Delia Scala\",\" Lauretta Masiero, Marisa del Frate) e al radicale rinnovamento di stile portato avanti dalla \"ditta\" Garinei e Giovannini in accordo con l'evoluzione dei gusti del pubblico.\nNel 1963 in una riedizione di \"Buonanotte Bettina\", interpret\u00f2 la parte della suocera a fianco di Walter Chiari e Alida Chelli, poi con la concorrenza della televisione e la decadenza del variet\u00e0, il suo percorso teatrale si interruppe. Recit\u00f2 in prosa negli anni settanta: la sua parte pi\u00f9 celebre fu in \"Nerone \u00e8 morto?\" di Hubay nel 1974, con la regia di Aldo Trionfo.\nA partire dagli anni cinquanta era apparsa sporadicamente in televisione, sia come protagonista di alcuni speciali (\"Natale con chi vuoi\", 1956, \"Album personale di Wanda Osiris\", 1953), sceneggiati televisivi (\"Il superspia\", 1977), che come ospite (\"Ieri e oggi\", 1967 e 1980, \"Milleluci\", 1974). Nel 1992 si \u00e8 prestata alla parodia musicale della telenovela \"La donna del mistero\", all'interno del programma di Rete 4 \"A casa nostra\", condotto da Patrizia Rossetti.\nA Milano, accudita dalla figlia Ludovica Rivolta in Locatelli, detta Cicci (1928-2013), e dalla nipote Fiorenza, Wanda Osiris muore nel 1994, all'et\u00e0 di 89 anni, a causa di un edema polmonare. \u00c8 tumulata al Cimitero monumentale di Milano, non lontano dalla tomba di Gino Bramieri.\nVita privata.\nNel 1928, dalla relazione con Osvaldo Rivolta, nasce la figlia Ludovica, detta Cicci."}
{"id": "264585", "revid": "436907", "url": "https://it.wikipedia.org/wiki?curid=264585", "title": "Back in Black (album AC/DC)", "text": "Back in Black \u00e8 il settimo album in studio del gruppo musicale australiano AC/DC, pubblicato il 25 luglio 1980 dalla Atco Records.\nSi tratta del loro disco di maggior successo, con pi\u00f9 di 50 milioni di copie vendute nel mondo, di cui 22 milioni nei soli Stati Uniti d'America. Risulta essere inoltre l'album pi\u00f9 venduto nel mondo dopo \"Thriller\" di Michael Jackson. \u00c8 al numero 77 nella classifica dei 500 migliori album stilata dalla rivista \"Rolling Stone\".\nL'episodio della morte di Bon Scott, cantante del gruppo dal 1974 al 1980, ha probabilmente influito sui temi trattati dai brani sul disco, che si avvicina a essere un \"concept album\" sulla morte e l'edonismo. Nel 2005 \u00e8 stata pubblicata una versione DualDisc in cui viene narrata la storia dell'album dagli stessi autori in modo pi\u00f9 dettagliato.\nAntefatti.\nNel 1979, dopo il successo del loro ultimo album \"Highway to Hell\", gli AC/DC partirono alla volta della Francia e del Regno Unito per le date del loro ultimo tour, e, tra un concerto e l'altro, iniziarono a sviluppare l'idea di un nuovo album. Nella notte del 18 febbraio 1980, il cantante Bon Scott si rec\u00f2 ad un locale di Londra chiamato \"Music Machine\", dove partecip\u00f2 ad un binge drinking, ma gli eccessi e le colossali bevute di alcol con l'amico Alistair Kinnear gli fecero perdere i sensi, tanto che Kinnear lo lasci\u00f2 riposare durante la notte sul sedile anteriore lato passeggero della sua Renault 5, parcheggiata al numero 67 della via \"Overhill Road\" in East Dulwich. La mattina dopo, Scott venne trasportato in gravi condizioni al King's College Hospital, dove venne dichiarato morto dal suo medico personale per intossicazione acuta da alcol e classificata come \"morte accidentale\". I resti di Scott furono cremati e le sue ceneri vennero sepolte nel cimitero di Fremantle, in Australia.\nLa perdita di Bon devast\u00f2 la band, che in un primo momento decise di chiudere l\u00ec la loro carriera musicale, ma gli amici e i familiari li spronarono ad andare avanti, e di fare in modo di rendere omaggio al loro amico. Dopo i funerali, il gruppo, su consiglio di Malcolm Young, reclut\u00f2 Brian Johnson, cantante di origini italiane gi\u00e0 componente del gruppo glam rock di Newcastle Geordie. Johnson, dopo molti provini, venne ufficialmente dichiarato nuovo cantante degli AC/DC l'8 aprile del 1980.\nRegistrazione.\n\"Back in Black\" era inizialmente destinato ad essere inciso agli E-Zee Hine Studios di Londra, visto che gli AC/DC avrebbero preferito registrare l'intero album nel Regno Unito. Ad una settimana prima dell'inizio ufficiale delle sedute, tuttavia, era giunta notizia che nessuno studio di Londra sarebbe stato disponibile: come seconda scelta, il gruppo decise che le registrazioni avrebbero dovuto avere luogo presso i Compass Point Studios di Nassau (Bahamas), nell'aprile e maggio del 1980. Questa scelta fu data anche dal fatto che le Bahamas avrebbe presentato al gruppo anche un notevole vantaggio fiscale.\nLa lavorazione del disco fu particolarmente travagliata per il gruppo: le loro attrezzature furono inizialmente bloccate alla dogana e durante le sessioni l'isola venne colpita da una violenta tempesta tropicale che mand\u00f2 in cortocircuito le apparecchiature dello studio. Johnson raccont\u00f2 che ebbero grossi problemi nell'aggiustare l'equipaggiamento e dichiar\u00f2 di essersi trovato sotto pressione, dato che questa era la prima volta che lavor\u00f2 con il gruppo. Il cantante, inoltre, ricorda di aver fatto riferimento al cattivo tempo anche nella strofa iniziale di \"Hells Bells\" (\"\u00abI'm rolling thunder, pourin' rain. I'm comin' on like a hurricane. My lightning's flashing across the sky. You're only young but you're gonna die\u00bb\"). Quando Brian Johnson divenne il nuovo cantante solista, gli AC/DC iniziarono a comporre i brani; i fratelli Young si occuparono di comporre la musica, mentre Johnson scrisse i testi e le melodie.\nCome ingegnere del suono venne contattato Tony Platt, gi\u00e0 collaboratore per \"Highway to Hell\", che per\u00f2, durante le sedute, trov\u00f2 che dal punto di vista sonoro lo studio non offrisse le sonorit\u00e0 tipiche del gruppo, previsto per apparire pi\u00f9 asciutto e compatto rispetto ai loro precedenti lavori. Un aneddoto divertente riguardo alle registrazioni fu il fatto che, nei primi di aprile, l'incisione di \"Back in Black\" venne interrotta a causa di un granchio, che si era intrufolato all'interno di una delle sale. I riff della chitarra registrati da Angus Young vennero rifiniti e arricchiti dal Schaffer-Vega Diversity System, un sistema ideato da Ken Schaffer e che consent\u00ec a rendere i suoni pi\u00f9 puliti.\nSecondo quanto riferito da Angus Young, la copertina totalmente nera scelta per l'album era un \u00absegno di lutto\u00bb per la scomparsa prematura di Bon Scott. L'Atlantic Records aveva qualche perplessit\u00e0 circa una copertina cos\u00ec listata a lutto, ma accett\u00f2 l'idea a patto che il gruppo mettesse almeno un contorno grigio alle lettere del logo AC/DC per rendere riconoscibile al pubblico che fosse un disco del gruppo. Un altro chiaro riferimento alla morte di Scott, sta nel fatto che il disco inizia con i rintocchi di una campana a morto, sui quali la band suona il primo pezzo dell'album.\nVideo musicali.\nLa band registr\u00f2 sei videoclip per l'album che furono girati a Breda, nei Paesi Bassi. Le canzoni che usarono per i video sono \"Back in Black\", \"Hells Bells\", \"What Do You Do for Money Honey\", \"You Shook Me All Night Long\", \"Let Me Put My Love into You\" e \"Rock and Roll Ain't Noise Pollution\", e si tratta di semplici riprese del gruppo che esegue i brani. La maggior parte del girato rimase comunque ufficialmente inedita.\nSuccesso commerciale.\n\"Back in Black\" venne pubblicato il 25 luglio 1980, a circa sei mesi di distanza dalla morte di Bon Scott. Come dichiarato dallo stesso chitarrista Angus Young, gli AC/DC erano molto nervosi riguardo alla prestazione commerciale dell'album e dei modi in cui sarebbe stato accolto dalla critica. Tuttavia il successo fu senza precedenti: con circa 50 milioni di copie vendute nel mondo, \"Back in Black\" divenne il secondo album pi\u00f9 venduto di tutti i tempi, dopo \"Thriller\" di Michael Jackson, e grazie alle 25 milioni di copie distribuite nei soli Stati Uniti d'America, \u00e8 il quarto album pi\u00f9 venduto di sempre nel paese, dove \u00e8 stato certificato 25 volte disco di platino dalla RIAA. Malgrado non sia mai riuscito a raggiungere la prima posizione della Billboard 200, \u00e8 rimasto presente all'interno di tale classifica con 387 settimane di permanenza."}
{"id": "264586", "revid": "1318658", "url": "https://it.wikipedia.org/wiki?curid=264586", "title": "AMEX", "text": ""}
{"id": "264589", "revid": "36426", "url": "https://it.wikipedia.org/wiki?curid=264589", "title": "American Express", "text": "American Express (spesso abbreviata in Amex o Amexco) \u00e8 una societ\u00e0 diversificata statunitense che opera nei servizi finanziari e di viaggio. La sede centrale \u00e8 a New York, nel distretto di Manhattan. Per quanto riguarda l'Europa la sede era a Londra, e post-Brexit in Spagna, mentre in Italia American Express \u00e8 presente a Roma (con la direzione generale, operativa e commerciale) e Milano (con un'altra sede commerciale). Le attivit\u00e0 spaziano nei settori delle carte di credito, dei viaggi e dei servizi assicurativi.\nStoria.\nAmerican Express \u00e8 stata fondata nel 1850 (durante la breve presidenza di Zachary Taylor) a Buffalo da Henry Wells, William Fargo e John Butterfield come societ\u00e0 di trasporto valori. Nel 1882 l'azienda lancia i suoi \"ordini di pagamento\", entrando in concorrenza con i vaglia postali del Servizio Postale degli Stati Uniti.\nGli ordini di pagamento arrivano anche in Europa e per migliorare il servizio, nel 1891, viene inventato da un dipendente\u00a0\u2013 Marcellus Berry - l'American Express Travelers Cheque, il primo strumento prepagato della storia. Crea il suo primo ufficio europeo a Parigi, in rue Halevy, nel 1895, seguito l'anno dopo da quello di Londra. Nel 1905, dopo una serie di truffe a danno degli emigranti che raggiungevano l'America, il Governo degli Stati Uniti incaric\u00f2 American Express di svolgere attivit\u00e0 di cambio moneta a Ellis Island.\nLe carte di credito.\nAmerican Express crea la sua prima carta di credito nel 1958. Le prime carte di credito erano di cartoncino e color porpora, ma gi\u00e0 nel 1959 l'azienda emette carte in materiale plastico. Nel 1966 viene creata la Carta Oro, mentre nel 1984 \u00e8 introdotta la Carta Platino. Nel 1999 \u00e8 la volta di American Express Blu, una carta che permette pagamenti rateali dei beni acquistati. Nello stesso anno \u00e8 lanciata la Carta Centurion (anche detta \u201cblack card\u201d).\nNel 2005 \u00e8 stata introdotta sul mercato statunitense ExpressPay.\nIn Italia.\nAmerican Express \u00e8 presente in Italia dai primi del Novecento con un ufficio a Genova e dal 1914 a Roma, dove si trova tuttora in via Alexandre Gustave Eiffel (vicino al distretto fieristico di Roma), dopo aver lasciato la storica sede in zona Cinecitt\u00e0, dove erano presenti il centro operativo e la direzione generale per l'Italia.\nGli uffici viaggio di Venezia e Firenze sono stati chiusi nel dicembre 2008. L'ufficio viaggi e cambio valuta di Milano \u00e8 stato chiuso nel 2012. In data 6 settembre 2013 \u00e8 stato chiuso anche l'ufficio viaggi di Roma, nella storica sede sita in piazza di Spagna. Gli uffici di cambio valuta siti presso gli Aeroporti romani di Fiumicino e Ciampino sono stati definitivamente chiusi nel 2016. Le carte di credito personali sono state lanciate in Italia nel 1971 mentre quelle corporate nel 1979.\nDescrizione.\nAmerican Express \u00e8 una societ\u00e0 diversificata che opera nei servizi finanziari e di viaggio.\nOpera in vari settori quali le carte di debito e di credito, Travelers Cheques, Viaggi, Servizi Finanziari e di Investimento, Gestioni Patrimoniali e Assicurazioni. Il quartier generale \u00e8 a New York, quotata a Wall Street (con la sigla AXP). \u00c8 una delle 30 societ\u00e0 che compongono il Dow Jones Industrial Average. Stephen J. Squeri ne \u00e8, dal 2018, Presidente e Amministratore delegato, succedendo a Kenneth Chenault. Secondo il business magazine americano \"Fortune\" \u00e8 la 85\u00aa azienda pi\u00f9 grande del mondo, nel 2015 risulta essere l'8\u00aa azienda con la migliore reputazione al mondo, prima nel settore Carte di Credito e credito al consumo (Consumer Credit Card and Related Services). Sempre nel 2015 American Express viene considerato il 38\u00ba marchio pi\u00f9 importante al mondo.\nProdotti e servizi.\nLa societ\u00e0 opera in vari settori quali le carte di pagamento e di credito.\nI prodotti sono le carte personali, le carte Business per le piccole imprese e i professionisti ovvero Corporate. Esistono poi particolari carte di credito dette revolving che consentono il pagamento rateale dei beni acquistati, in questo settore l'azienda opera attraverso le carte Blu American Express, Gold Credit e Platinum Credit. Inoltre esistono le carte di credito co-branded, emesse cio\u00e8 in collaborazione con un partner.\nI prodotti Carta commercializzati in Italia sono i seguenti:\nPubblicit\u00e0.\nNegli anni settanta Amex lanci\u00f2 una campagna pubblicitaria con lo slogan \u201c\"Non uscire mai senza di lei\"\u201d (Don't leave home without it) che ebbe come testimonial Karl Malden.\nCompaiono nella campagna i registi Martin Scorsese, Wes Anderson e Night M. Shyamalan, gli attori Robert De Niro, Kate Winslet ed Ellen DeGeneres, gli sportivi Tiger Woods, Andy Roddick, Tim Duncan e Jos\u00e9 Mourinho. Uno degli spot pi\u00f9 celebri della tv americana negli anni ottanta fu quello che aveva per protagonista Stephen King, che promuoveva la Carta Verde."}
{"id": "264590", "revid": "120437949", "url": "https://it.wikipedia.org/wiki?curid=264590", "title": "Clausola risolutiva espressa", "text": "La clausola risolutiva espressa \u00e8 la pattuizione delle parti di un contratto che assumono un determinato adempimento, venendo meno il quale il contratto stesso si risolve. \nNormativa italiana.\nNell'ordinamento italiano \u00e8 disciplinata dall'art. 1456 del codice civile: \"I contraenti possono convenire espressamente che il contratto si risolva nel caso che una determinata obbligazione non sia adempiuta secondo le modalit\u00e0 stabilite\".\n\"In questo caso, la risoluzione si verifica di diritto quando la parte interessata dichiara all'altra che intende valersi della clausola risolutiva.\"\nLa clausola risolutiva dunque si concretizza nella comunicazione della parte non inadempiente alla parte inadempiente di voler risolvere il contratto. Deve per\u00f2 trattarsi di un inadempimento determinato. Le parti non possono dunque prevedere la risoluzione quale conseguenza di un generico inadempimento, questo deve essere un'obbligazione determinata.\nLa dichiarazione di avvalersi della clausola risolutiva \u00e8 configurabile come un negozio unilaterale recettizio, non formale (potendo risultare anche da fatti concludenti); la parte legittimata pu\u00f2 tuttavia rinunciare, sia espressamente che tacitamente, ad invocare la clausola risolutiva.\nLa risoluzione di diritto per operare di clausola risolutiva espressa pu\u00f2 invocarsi anche dopo aver proposto domanda di risoluzione giudiziale ex art. 1453 (per inadempimento).\nDifferisce dalla condizione risolutiva (art. 1353 c.c.) che si ha allorquando le parti subordinino la risoluzione del contratto o di un singolo patto a un evento futuro e incerto. Qualora questa (la condizione) si verifichi, gli effetti del negozio si considerano come mai verificati. La clausola risolutiva espressa ex art. 1456 c.c., invece, \u00e8 la clausola con la quale le parti prevedono che il contratto dovr\u00e0 considerarsi risolto qualora una determinata obbligazione non venga adempiuta affatto o non venga adempiuta secondo le modalit\u00e0 stabilite, dunque durante lo svolgimento del rapporto. pertanto la dichiarazione della parte legittimata a valersi della clausola risolutiva espressa \"non pregiudica i diritti acquistati dai terzi, salvi gli effetti della trascrizione della domanda di risoluzione\" (art. 1458 c. 2)."}
{"id": "264592", "revid": "124681655", "url": "https://it.wikipedia.org/wiki?curid=264592", "title": "Amedeo Nazzari", "text": "Biografia.\nFiglio di Salvatore Buffa, proprietario di un pastificio, e di Argenide Nazzari, il futuro attore prender\u00e0 il suo nome d'arte dal nonno materno, Amedeo Nazzari, gi\u00e0 presidente della Corte d'appello di Vicenza, trasferito poi a Cagliari. Amedeo Buffa aveva solo sei anni quando suo padre mor\u00ec e la madre si trasfer\u00ec con lui e le sorelle a Roma. Qui comp\u00ec gli studi presso un collegio di padri salesiani dove matur\u00f2 la sua vocazione artistica fin dalle prime recite scolastiche, per poi passare ai palcoscenici delle filodrammatiche e arrivare infine, dopo aver abbandonato gli studi di ingegneria, al teatro vero e proprio.\nL'esordio.\nL'esordio da professionista avvenne nel 1927 con la compagnia di Dillo Lombardi, per passare negli anni successivi a compagnie pi\u00f9 importanti come quelle di Annibale Ninchi, di Memo Benassi e di Marta Abba. Nel 1935 fu notato da Elsa Merlini che gli offr\u00ec una parte nel film \"Ginevra degli Almieri\". La pellicola non avr\u00e0 successo e Nazzari torner\u00e0 al teatro.\nAncora una volta fu un'attrice, Anna Magnani, a intuire le sue doti: giovane artista allora emergente e moglie del regista Goffredo Alessandrini, la Magnani insistette con suo marito affinch\u00e9 Nazzari facesse parte del cast di \"Cavalleria\". La sua prestanza fisica, arricchita dal fascino della divisa, divent\u00f2 la principale attrazione del film che, presentato a Venezia alla Mostra del Cinema e poi proiettato in tutte le sale d'Italia, fu uno dei maggiori incassi del 1936.\nLa notoriet\u00e0.\nNel 1938 indoss\u00f2 ancora la divisa per il suo secondo successo di pubblico, \"Luciano Serra pilota\", sempre con la regia di Alessandrini. Ormai Nazzari era un volto conosciuto ed erano molte le offerte di lavoro, ma le sue continue discussioni con i produttori per intervenire sui dialoghi dei film che interpretava e per suggerire cambi di sceneggiatura non previsti nei copioni, gli crearono una fama di personaggio scomodo e indocile.\nNel 1941, alla IX Mostra internazionale d'arte cinematografica di Venezia il conte Giuseppe Volpi gli consegn\u00f2 la Coppa del Ministero della cultura popolare come migliore attore per il film \"Caravaggio, il pittore maledetto\", diretto sempre da Alessandrini, e l'anno dopo, il celebre \"La cena delle beffe\" lo consacr\u00f2 definitivamente come divo del cinema. Il film, diretto da Alessandro Blasetti, \u00e8 un dramma in costume che si svolge nella Firenze dei Medici.\nTratto dall'omonimo poema di Sem Benelli, ottenne un enorme successo di pubblico e rimane nella memoria storica degli spettatori italiani per una serie di motivi: innanzitutto perch\u00e9 contiene la prima scena di nudo femminile (un'inquadratura di pochi secondi di Clara Calamai a seno nudo che varr\u00e0 alla pellicola il divieto alla visione ai minori di 16 anni e la condanna delle autorit\u00e0 ecclesiastiche), poi perch\u00e9 riunisce nel cast due giovani amanti, Osvaldo Valenti e Luisa Ferida, che di l\u00ec a pochi anni andranno incontro a un tragico destino accusati dai partigiani di collaborazionismo e trucidati, infine per l'interpretazione intensa e anche un po' gigionesca di Nazzari, che in questo film pronuncia la sua battuta pi\u00f9 celebre: \"\u00ab [...] e chi non beve con me, p\u00e9ste lo c\u00f3lga!\u00bb\", che ripetuta da tutti, esasperando l'accento sardo del protagonista, diventer\u00e0 col tempo un tormentone.\nI film del dopoguerra.\nDopo una serie di film minori interpretati durante il periodo bellico tra mille difficolt\u00e0, dopo il 1945 ottenne ruoli importanti con \"Un giorno nella vita\" (1946) di Blasetti, in cui interpret\u00f2 un capo partigiano, \"Il bandito\" (1946), diretto da Alberto Lattuada con Anna Magnani come coprotagonista, e \"La figlia del capitano\" (1947), tratto dal romanzo omonimo di Pu\u0161kin e diretto da Mario Camerini, in cui affianc\u00f2 Irasema Dilian.\nRichiestissimo anche all'estero, si rec\u00f2 prima in Spagna per interpretare tre film, poi in Argentina, dove per\u00f2 gli proposero di recitare la parte di un italiano criminale e corrotto. All'idea di dover diffamare il suo paese, Nazzari rifiut\u00f2 di adempiere al contratto e la notizia giunse addirittura a Evita Per\u00f3n che, dopo essersi fatta illustrare il copione, prese le difese dell'artista e gli offr\u00ec di rimanere comunque in Argentina per visitare il paese e per conoscere personalmente molte famiglie di italiani emigrati.\nTornato in Italia nel 1949, recit\u00f2 accanto agli emergenti Vittorio Gassman, Silvana Mangano e Jacques Sernas ne \"Il lupo della Sila\". L'anno seguente, sempre con la Mangano, Nazzari interpret\u00f2 il film \"Il brigante Musolino\".\nLa fortunata stagione dei melodrammi.\nNel 1949 recit\u00f2 accanto all'attrice di origine greca Yvonne Sanson nel dramma popolare \"Catene\", diretto da Raffaello Matarazzo, film che fu premiato al botteghino da un enorme successo di pubblico (fu infatti il maggiore incasso della stagione cinematografica 1949-1950), e apr\u00ec per Nazzari un secondo fortunatissimo capitolo della sua carriera: \"Catene\" fu infatti il primo di una lunga serie di pellicole \"strappalacrime\" che appassionarono il pubblico italiano per tutta la prima met\u00e0 degli anni cinquanta, rivitalizzando un genere, il melodramma popolare, gi\u00e0 molto amato in Italia ai tempi del cinema muto, ma che all'epoca fu bistrattato dalla critica cinematografica, che descriveva questi film come dei banali \"fotoromanzi cinematografici\"; solo negli anni settanta tali film verranno rivalutati dalla stessa, che coni\u00f2 appositamente il termine \"neorealismo d'appendice\".\nDi questa serie di film, tutti interpretati accanto ad Yvonne Sanson, diretti da Raffaello Matarazzo e premiati da un enorme successo al botteghino, ricordiamo \"Tormento\" (1950), \"I figli di nessuno\" (1951), \"Chi \u00e8 senza peccato...\" (1952), \"Torna!\" (1953), \"L'angelo bianco\" (1955) e \"Malinconico autunno\" (1958), l'ultimo film dove Matarazzo diresse la coppia Sanson-Nazzari.\nI ruoli impegnati.\nNon mancarono tuttavia i ruoli \"impegnati\": in \"Processo alla citt\u00e0\" (1952) di Luigi Zampa, Nazzari tratteggi\u00f2 la figura di un coraggioso magistrato napoletano che si oppone alla camorra del primo Novecento, mentre ne \"Il brigante di Tacca del Lupo\" (1952) di Pietro Germi, presentato alla Mostra internazionale d'arte cinematografica di Venezia, interpret\u00f2 il ruolo di un militare nell'Italia post-unitaria, impegnato a combattere il brigantaggio lucano. In \"Proibito\" (1954) di Mario Monicelli ebbe per la prima volta l'opportunit\u00e0 di interpretare un personaggio sardo in una storia di faide familiari. Nel 1957 venne scelto da Federico Fellini per recitare in \"Le notti di Cabiria\", in un ruolo di divo in decadenza con cui fece ironicamente il verso a s\u00e9 stesso.\nSempre nel 1957 Nazzari spos\u00f2 Irene Genna, attrice italo-greca, dalla quale un anno pi\u00f9 tardi ebbe la figlia Maria Evelina, oggi anch'essa attrice di teatro. \nNegli anni sessanta arriv\u00f2 qualche delusione: il ruolo del principe Salina ne \"Gattopardo\" di Visconti, proposto a lui, and\u00f2 a Burt Lancaster per ottenere finanziamenti da una casa di produzione americana; nel \"remake\" de \"La figlia del capitano\", girato da Lattuada col titolo \"La tempesta\" (1958), il personaggio di Pugacev, che era stato suo, venne assegnato a Van Heflin.\nDa Hollywood giunse la proposta di girare un film con Marilyn Monroe, ma stavolta fu Nazzari a rifiutare, per la difficolt\u00e0 di recitare in inglese e per il timore di cadere nel ridicolo nelle scene di canto e di ballo (il film, \"Facciamo l'amore\", sar\u00e0 poi effettivamente realizzato con Yves Montand). Nel 1968 ottenne una parte nel film \"La colonna di Traiano\", una coproduzione italo-romena, con Antonella Lualdi e Franco Interlenghi.\nIn Italia si apr\u00ec la stagione d'oro della commedia all'italiana ma, salvo qualche sporadica eccezione, come \"Frenesia dell'estate\" di Luigi Zampa e \"Il gaucho\" di Dino Risi, entrambi del 1964, Nazzari si rifiut\u00f2 di interpretare questo tipo di copioni, dir\u00e0 poi, per una questione di gusto e di rispetto verso s\u00e9 stesso e verso il pubblico. Cos\u00ec, mentre attori pi\u00f9 giovani saranno sommersi da proposte di lavoro, Nazzari apparir\u00e0 sempre pi\u00f9 raramente sul grande schermo, limitandosi a ruoli cameo in produzioni internazionali, come \"Il papavero \u00e8 anche un fiore\" (1966), \"Il clan dei siciliani\" (1969) e \"Joe Valachi - I segreti di Cosa Nostra\" (1972).\nTelevisione.\nQualche soddisfazione arriv\u00f2 invece dalla televisione, dove fu protagonista dei rifacimenti televisivi di due dei suoi film pi\u00f9 celebri, \"La cena delle beffe\" e \"La figlia del capitano\", e comparve come ospite d'onore in popolari trasmissioni quali \"Il Musichiere\", \"Studio Uno\" e \"Settevoci\". Nel 1963 si ciment\u00f2 pure nella conduzione televisiva, prendendo parte al variet\u00e0 del sabato sera \"Gran Premio\", abbinato alla Lotteria di Capodanno, e gir\u00f2 alcuni famosi caroselli per un noto aperitivo, ripetendo come slogan la sua pi\u00f9 celebre battuta: \"\u00ab [...] e chi non beve con me...\u00bb\".\nNel 1969 la Rai gli dedic\u00f2 ben otto prime serate per trasmettere una retrospettiva dei suoi film pi\u00f9 celebri. Il ciclo, che ottenne altissimi indici di ascolto e di gradimento, fu curato da Gian Luigi Rondi. Nello stesso anno l'attore fu impegnato nella miniserie televisiva \"La donna di cuori\", diretta da Leonardo Cortese per Rai 1 (allora chiamato Programma Nazionale), affiancato da Ubaldo Lay e Sandra Mondaini.\nGrazie a un timbro di voce profondo e virile, in linea con il suo personaggio, Amedeo Nazzari \u00e8 uno dei pochissimi attori italiani della sua epoca a non essere mai stato doppiato.\nFu membro della Massoneria.\nLa morte.\nA partire dagli anni settanta, dirad\u00f2 sempre pi\u00f9 gli impegni televisivi e cinematografici a causa di una grave forma di insufficienza renale che lo costrinse a sottoporsi a numerose dialisi settimanali. Nel 1975 partecip\u00f2 a un episodio della serie televisiva \"L'ispettore Derrick\", intitolato \"L'uomo di Portofino\" e trasmesso dalla Rete 2 (l'attuale Rai 2) nel 1979; la scena principale in soggettiva fu girata, in lingua italiana, a Portofino. Negli ultimi due film, \"Nina\" (1976) di Vincente Minnelli e \"Melodrammore\" (1978) di Maurizio Costanzo, lo si vede apparire in piccole partecipazioni.\nMor\u00ec nella clinica Villa Claudia di Roma la sera del 5 novembre 1979, per collasso cardiorespiratorio, pochi mesi prima che la figlia Maria Evelina gli desse il primo nipotino, Leonardo. Col nome di Amedeo Nazzari Buffa, \u00e8 sepolto al cimitero monumentale del Verano di Roma.\nPartecipazione a Carosello.\nAmedeo Nazzari partecip\u00f2 a due serie della rubrica pubblicitaria televisiva \"Carosello\": dal 1965 al 1967 pubblicizz\u00f2 il Bagno schiuma Pino Silvestre Vidal della Vidal e dal 1970 al 1973, insieme a Viola Valentino, l'aperitivo Biancosarti della Sili."}
{"id": "264595", "revid": "287204", "url": "https://it.wikipedia.org/wiki?curid=264595", "title": "Cear\u00e1", "text": "Il Cear\u00e1 \u00e8 uno stato del Brasile, situato nella parte nord-orientale del paese e affacciato sulla costa atlantica. Lo stato, che ha il 4,3% della popolazione brasiliana, genera solo il 2,1% del PIL brasiliano.\nGeografia fisica.\nIl Cear\u00e1 presenta un ambiente naturale molto diversificato, con mangrovie, giungle, \"caatinga\", foreste temperate, boscaglia e deserto (sert\u00e3o). Nel complesso, comunque, il clima \u00e8 caldo per gran parte dell'anno. La temperatura varia da 22 a , con le minime che si raggiungono solo nelle zone montane dello Stato. \nLa combinazione di un ambiente vario e un clima piacevole attrae dunque molti turisti (soprattutto eco-turisti).\nAltra importante attrazione turistica \u00e8 costituita dalle spiagge, che si susseguono numerose lungo la costa. Tra le pi\u00f9 famose, vi sono Canoa Quebrada, Cumbuco, Jericoacoara, Morro Branco, Ta\u00edba e Flexeiras. Le spiagge, solitamente, vengono suddivise in due categorie, sulla base della loro posizione rispetto alla capitale Fortaleza: la \"Costa Solpoente\" e la \"Costa Solnascente\" (traducibili in italiano rispettivamente con \"Costa di Ponente\" e \"Costa di Levante\").\nStoria.\nCear\u00e1 venne colonizzato dai portoghesi a partire dalla met\u00e0 del Seicento, periodo durante il quale l'attuale Brasile venne aspramente conteso tra Paesi Bassi e Portogallo.\nGli olandesi invasero l'area per due volte (1644 e 1654) ma, in entrambi i casi, vennero respinti dai coloni portoghesi. Tuttavia, prima di essere definitivamente scacciati, gli olandesi fondarono quella che oggi \u00e8 la citt\u00e0 di Fortaleza. \nNel 1661 i Paesi Bassi cedettero formalmente i loro territori in Brasile alla corona portoghese, ponendo cos\u00ec fine alla contesa nella regione.\nDurante le lotte per l'indipendenza del Brasile (1822), il Cear\u00e1 fu luogo di violenti scontri e, in quanto roccaforte dei rivoltosi, venne duramente colpito dai lealisti.\nDurante il regno di Dom Pedro II, il Cear\u00e1 conobbe un grande sviluppo delle infrastrutture, come testimoniato sia dalla diffusione dell'illuminazione a gas che da quella del telefono.\nNel 1960 la diga di Or\u00f3s, comparabile in grandezza a quella di Assuan, ha rifornito il Cear\u00e1 con gran parte della sua acqua, e nel 1995 inizi\u00f2 la costruzione della gigantesca diga di Castanh\u00e3o, che, una volta completata, sar\u00e0 in grado di contenere 6,5 miliardi di\u00a0m\u00b3 d'acqua.\nA partire dal 2017, dopo dieci anni di lavori, inizier\u00e0 la distribuzione dell'acqua proveniente dall'Asse Nord del progetto di trasposizione del fiume S\u00e3o Francisco, che promette di cambiare radicalmente le condizioni di vita nelle regioni del semiarido meridionali dello stato.\nSociet\u00e0.\nLingue e dialetti.\nIn tutta la regione \u00e8 ufficiale la lingua portoghese, ma \u00e8 diffuso anche il dialetto cearense (detto anche \"dialetto della costa nord\").\nBandiera.\nLa bandiera del Cear\u00e1 \u00e8 identica a quella del Brasile: l'unica differenza \u00e8 data dalla sostituzione del cerchio blu che campeggia sulla bandiera della Federazione con lo stemma dello Stato di Cear\u00e1.\nEconomia.\nIl Cear\u00e1, che fu a lungo uno Stato la cui economia si basava sull'agricoltura, conobbe un primo periodo di industrializzazione nel primo Novecento. Da quel momento, il settore industriale and\u00f2 incontro ad una continua espansione: nel 1994, l'industria contribuiva per il 35% al PIL dello Stato. Anche il turismo riveste una grande importanza, grazie alle varie bellezze del paesaggio (spiagge, cascate e foreste). La sola Fortaleza riceve in media mezzo milione di turisti ogni anno.\nIl settore dei servizi \u00e8 la componente principale del PIL al 56,7%, seguito dal settore industriale al 37,9%. L'agricoltura rappresenta il 5,4% del PIL (2004). Esportazioni Cear\u00e1: calzature in pelle 20,3%, crostacei 17,6%, tessuti di cotone 16,9%, anacardi 14,7%, cuoio 13,1%, frutta, succhi e miele 5,4% (2002). \u00c8 uno dei soli tre stati brasiliani che insieme producono l'intera fornitura mondiale di cera carnauba.\nQuota dell'economia brasiliana: 2,04% (2010).\nTradizionalmente uno stato basato sull'agricoltura, il Cear\u00e1 ha avviato un programma di industrializzazione sotto il regime militare (1964-1985) e il settore industriale continua ad espandersi ogni anno. Nel 1999, l'industria rappresentava il 39,3% del PIL dello Stato. Anche il turismo gioca un ruolo importante nell'economia del Cear\u00e1, con le numerose cascate, spiagge e foreste pluviali dello stato. In media, Fortaleza da sola riceve mezzo milione di turisti all'anno.\nIn agricoltura, lo Stato si distingue nella produzione di anacardi, cocco, papaia, melone e fagiolo.\nLa produzione di anacardi in Brasile viene effettuata quasi esclusivamente nel nord-est. L'area occupata dagli anacardi in Brasile nel 2017 \u00e8 stata stimata in ; di questo totale, il 99,5% si trova nel Nordest. I principali produttori di questa regione sono il Cear\u00e1 (61,6% della superficie nazionale), il Rio Grande do Norte e il Piau\u00ed. Tuttavia, il Brasile, che nel 2011 era il quinto produttore mondiale di noci di acagi\u00f9, nel 2016 \u00e8 sceso al 14\u00ba posto, con l'1,5% del volume totale di noci prodotte nel mondo. Vietnam, Nigeria, India e Costa d'Avorio sono stati i maggiori produttori mondiali di anacardi nel 2016, con il 70,6% della produzione globale. Negli ultimi anni, c'\u00e8 stata una maggiore concorrenza con alcuni paesi africani, dove i programmi governativi hanno guidato l'espansione della cultura e della capacit\u00e0 di elaborazione. Si stima che a 295.000 tonnellate all'anno la capacit\u00e0 installata per la lavorazione degli anacardi nel Nordest, tuttavia, la Regione sia riuscita a produrre solo un quarto di quella quantit\u00e0. Tra i principali produttori mondiali, il Brasile ha la produttivit\u00e0 pi\u00f9 bassa. Diversi fattori vengono evidenziati come causa della bassa produttivit\u00e0 e del calo della produzione brasiliana di anacardi. Uno dei motivi \u00e8 che la maggior parte dei frutteti si trova in una fase di naturale declino della produzione. Inoltre, gli anacardi giganti, che sono la maggioranza nella Regione, vengono sfruttati in maniera quasi estrattiva, con scarso utilizzo di tecnologia.\nNel 2017, la regione nord-orientale \u00e8 stata il maggior produttore di cocco nel paese, con il 74,0% della produzione nazionale. Bahia ha prodotto 351 milioni di frutti, Sergipe, 234 milioni e Cear\u00e1 187 milioni. Tuttavia, il settore ha subito una forte concorrenza e ha perso mercato a favore di Indonesia, Filippine e India, i maggiori produttori mondiali, che esportano persino acqua di cocco in Brasile. Oltre ai problemi climatici, la bassa produttivit\u00e0 delle palme da cocco nella regione nord-orientale \u00e8 il risultato di fattori legati alla variet\u00e0 di cocco raccolta e al livello tecnologico utilizzato nelle regioni costiere. In queste zone prevale ancora il sistema di coltivazione semi-estrattiva, a bassa fertilit\u00e0 e senza l'adozione di pratiche di gestione culturale. I tre stati che hanno la produzione maggiore, Bahia, Sergipe e Cear\u00e1, presentano una resa tre volte inferiore a quella del Pernambuco, che si trova al 5\u00ba posto nella produzione nazionale. Questo perch\u00e9 la maggior parte degli alberi di cocco in questi tre stati si trova in zone costiere e coltivata in sistemi semi-estrattivi.\nNel 2018, la regione meridionale \u00e8 stata il principale produttore di fagiolo con il 26,4% del totale, seguita dal Midwest (25,4%), dalla regione sud-est (25,1%), dal nordest (20,6%) e dal nord (2,5%). I maggiori produttori nel Nordest erano Cear\u00e1 e Bahia.\nNella produzione manioca, il Brasile ha prodotto un totale di 17,6 milioni di tonnellate nel 2018. Maranh\u00e3o \u00e8 stato il settimo produttore pi\u00f9 grande del paese, con 681.000 tonnellate. Il Cear\u00e1 era 9\u00b0, con 622.000 tonnellate. In totale, il nord-est ha prodotto 3,5 milioni di tonnellate.\nIl Rio Grande do Norte \u00e8 il pi\u00f9 grande produttore di melone del paese. Nel 2017 ha prodotto 354.000 tonnellate. La regione nord-orientale ha rappresentato il 95,8% della produzione del paese nel 2007. Oltre al Rio Grande do Norte, che nel 2005 ha prodotto il 45,4% del totale del paese, le altre 3 pi\u00f9 grandi del paese sono state Cear\u00e1, Bahia e Pernambuco.\nNella produzione di papaya, nel 2018 Bahia \u00e8 stato il 2\u00ba stato produttore pi\u00f9 grande del Brasile, quasi alla pari con Esp\u00edrito Santo. Il Cear\u00e1 era al 3\u00ba posto e Rio Grande do Norte al 4\u00ba posto.\nNella produzione di banana, nel 2018 il Cear\u00e1 \u00e8 stato l'ottavo pi\u00f9 grande produttore nazionale, con 408.000 tonnellate.\nLo stato si distingue a livello nazionale nell'allevare capre e pecore. Nel 2016, il Cear\u00e1 aveva la quarta mandria di capre del paese, con 1,13 milioni di capi. Lo stato occupava la stessa posizione nel gregge di pecore, con 2,31 milioni di animali.\nLa mandria bestiame del Cear\u00e1 \u00e8 piccola rispetto ad altri stati del Brasile. Nel 2019 aveva 2,4 milioni di teste. Latte la produzione \u00e8 stata di 705 milioni di litri quest'anno.\nNel 2017, il Nordest \u00e8 stato il pi\u00f9 grande produttore di gamberetti del paese. La produzione nazionale \u00e8 stata di 41.000 tonnellate. Rio Grande do Norte (37,7%) e Cear\u00e1 (28,9%) sono stati i maggiori produttori. Aracati, a Ceara, \u00e8 stato il comune con la pi\u00f9 alta partecipazione.\nCirca industria, il Cear\u00e1 ha registrato nel 2017 un PIL industriale di 22,2 miliardi di R $, pari all'1,9% dell'industria nazionale. Impiega 296.734 lavoratori nel settore. I principali settori industriali sono: Edilizia (26,2%), Servizi di pubblica utilit\u00e0 industriale, come Elettricit\u00e0 e Acqua (22,5%), Alimentare (11,0%), Pelletteria e calzature (10,5%) e Abbigliamento (5,5%). Questi 5 settori concentrano il 75,7% dell'industria statale.\nI principali settori dell'industria del Cear\u00e1 sono l'abbigliamento, l'alimentare, la metallurgia, il tessile, la chimica e le calzature. La maggior parte delle industrie sono installate nella regione metropolitana di Fortaleza, dove si trova il distretto industriale di Maracana\u00fa. A S\u00e3o Gon\u00e7alo do Amarante \u00e8 installata una acciaieria, Companhia Sider\u00fargica do Pec\u00e9m, che nel 2018 ha prodotto 2,9 milioni di tonnellate di acciaio grezzo, delle 35,4 milioni di prodotti nel paese.\nAlcune delle grandi aziende del Cear\u00e1 con portata nazionale sono: A\u00e7o Cearense (acciaio), Companhia de Alimentos do Nordeste (cibo), Grendene (calzature), Caf\u00e9 Santa Clara (caff\u00e8), Grande Moinho Cearense (mulino), Edson Queiroz Group (conglomerato commerciale, lavora con gas, acqua minerale, elettrodomestici, comunicazioni, istruzione, tra gli altri), industria navale del Cear\u00e1, J. Mac\u00eado, M. Dias Branco (azienda alimentare che produce, commercializza e distribuisce biscotti, pasta, dolci, snack, farina di frumento, margarina e grassi vegetali), Troller (veicoli) e Ypi\u00f3ca (cacha\u00e7a).\nLo stato \u00e8 generalmente povero. Secondo i dati del 2013, persone vivono negli slum di Fortaleza. Fortaleza ha la seconda pi\u00f9 grande popolazione in uno slum tra le citt\u00e0 del nord-est. Il 31,6% dei residenti ha un reddito pro capite fino alla met\u00e0 del salario minimo. La produttivit\u00e0 dello Stato \u00e8 piccola.\nTurismo.\nTurismo di genere prettamente naturalistico, ed indicato per amanti del windsurf o kite surf.\nNella capitale dello Stato \u00e8 presente e molto marcato il fenomeno della prostituzione, che attira turismo sessuale da tutto il mondo.\nGeografia antropica.\nSuddivisioni amministrative.\nLo Stato \u00e8 composto dalla capitale e da altri 183 comuni. I comuni sono raggruppati in 33 microregioni, a loro volta raggruppate in 7 mesoregioni. Queste due entit\u00e0 sono state create dal'Instituto Brasileiro de Geografia e Estat\u00edstica, l'istituto nazionale brasiliano di geografia e statistica, per soli fini statistici, pertanto non individuano entit\u00e0 politiche o amministrative. "}
{"id": "264596", "revid": "484362", "url": "https://it.wikipedia.org/wiki?curid=264596", "title": "Argentario", "text": ""}
{"id": "264601", "revid": "125154717", "url": "https://it.wikipedia.org/wiki?curid=264601", "title": "Matrice BCG", "text": "La matrice BCG venne creata negli anni Settanta dal Boston Consulting Group. Tale matrice permette di classificare le aree strategiche di affari (ASA/SBU) o attivit\u00e0 dell'impresa. \nD\u00e0 informazioni sulle fasi di decollo, affermazione, declino e morte di una determinata attivit\u00e0 di produzione.\nLe matrici di portafoglio sono uno strumento di analisi del portafoglio business di un'impresa, tramite il quale il management decide come allocare le risorse nelle varie attivit\u00e0. La matrice pu\u00f2 essere utilizzata sia per svolgere un'analisi statica sia per una dinamica. Nel primo caso si tratta di osservare e misurare il posizionamento di un'ASA in un dato momento storico collocandola nella matrice in funzione dei competitor. Nell'analisi dinamica si deve analizzare il percorso evolutivo dell'ASA nel tempo. Esistono percorsi evolutivi standard comuni ad ASA differenti (ad esempio l'ingresso di una nuova ASA in un mercato coincide molto spesso con la collocazione tra i question mark)\nParticolarmente interessante \u00e8 l'applicazione nel marketing della \"matrice BCG\". Pu\u00f2 infatti essere utilizzata anche per la classificazione dei diversi prodotti o dei diversi segmenti in cui opera l'azienda. \u00c8 importante notare che il percorso naturale di un prodotto (ipotizzando la non attuazione di politiche di ringiovanimento dello stesso) \u00e8 quello descritto dal \"ciclo di vita del prodotto\". La \"matrice BCG\" offre dettagli aggiuntivi in merito ad ogni fase del \"ciclo di vita del prodotto\" (esistono forti analogie tra le fasi e le combinazioni)\nI parametri utilizzati per la classificazione sono:\nDalla combinazione di questi due elementi si possono individuare 4 categorie: \"Question Mark\", \"Star\", \"Cash Cow\", \"Dog\". Per ognuna delle combinazioni descritte esiste un comportamento consigliato in fase di valutazione.\nQuestion Mark.\nIl termine indica un'area strategica di affari che si trova in un mercato in espansione, senza tuttavia possedere una quota rilevante di questo mercato.\nL'incertezza sulla possibilit\u00e0 di aumentare la propria quota di mercato fa s\u00ec che tale tipo di affari porti il nome di \"question mark, \"letteralmente \"punto interrogativo\". Generalmente i question mark necessitano di imponenti investimenti per poter aumentare la quota di mercato.\nI \"Question Mark\" (prodotti rischiosi) sono identificati da una bassa quota di mercato in mercati ad alta crescita. Per tale motivo, essi non generano un intenso flusso di cassa in entrata e richiedono notevoli investimenti per poter crescere e diventare stars.\nIl comportamento consigliato al management \u00e8 quello di sviluppare.\nStar.\nLe \"Star\" sono prodotti/attivit\u00e0 caratterizzati da un'alta quota di mercato in mercati in forte crescita. Richiedono investimenti per continuare a crescere, per poi trasformarsi in cash cows.\nIl comportamento consigliato al management \u00e8 quello di mantenere.\nCash Cow.\n\"Cash cow\" \u00e8 un termine di etimo scherzoso: ricorda pi\u00f9 o meno l'italiano \"vacca da mungere\" ed indica una serie di transazioni assai lucrative. Si tratta di un'area strategica di affari che porta a elevati flussi di cassa (\"cash flow\"), ottenuti al prezzo di pochi investimenti in nuove tecnologie e con un alto margine di profitto.\nPer definizione, una \"cash cow\" non \u00e8 una \"star\": non si tratta dunque di una nuova area strategica di affari in espansione, ma di un tipo di affari oramai affermati seppure ancora molto redditizi. Le \"cash cow\" sono molto seguite nell'ambito degli investimenti perch\u00e9 il guadagno \u00e8 pressoch\u00e9 garantito fino al momento in cui il sistema non entrer\u00e0 in fase di declino. \nLe \"Cash Cow\" sono prodotti/attivit\u00e0 con un'alta quota di mercato in mercati a bassa crescita.\nPossono in sintesi ritenersi attivit\u00e0 di successo, che richiedono minori investimenti, pi\u00f9 che altro \"difensivi\". Sono \"mucche\" da cui \"mungere\" denaro per finanziare le altre attivit\u00e0.\nIl comportamento consigliato al management \u00e8 quello di realizzare.\nDog.\nI \"Dog\" sono prodotti/attivit\u00e0 con una quota bassa in un mercato a bassa crescita. Possono generare profitti appena sufficienti al pareggio, o addirittura perdite, per cui il management potrebbe decidere di disinvestire.\nIl comportamento consigliato al management \u00e8 quello di disinvestire."}
{"id": "264603", "revid": "21079", "url": "https://it.wikipedia.org/wiki?curid=264603", "title": "Moltiplicazione tra matrici", "text": ""}
{"id": "264604", "revid": "287204", "url": "https://it.wikipedia.org/wiki?curid=264604", "title": "Alberto Favara", "text": "Biografia.\nStudi\u00f2 al conservatorio di musica di Palermo.\nFu attratto soprattutto dalla storia della musica, non come narrazione di vicende musicali, ma come giudizio critico di studi e opere. Da questa base part\u00ec pi\u00f9 tardi il suo interesse per la musica popolare. \nNel 1881 si trasfer\u00ec a Milano per perfezionare gli studi.\nNel 1883 partecip\u00f2 a un concorso, bandito dalla Casa Sonzogno, per la composizione delle musiche dell'opera in un atto \"Marcellina\" di Leopoldo Marenco.\nL'opera fu premiata e rappresentata l'anno seguente al Teatro Dal Verme. \nNel 1891 spos\u00f2 Nina Lo Presti.\nNel 1893, in seguito a una grave crisi finanziaria della sua famiglia, si dedic\u00f2 alla carriera musicale e nel 1895 inizi\u00f2 la carriera di docente al Conservatorio di Palermo.\nContinu\u00f2 parallelamente i suoi studi musicali e l'attivit\u00e0 artistica.\nNel 1907 pubblic\u00f2 un'antologia di canti dal titolo \"Canti della terra e del mare di Sicilia\", seguiti nel 1921 da una seconda raccolta di \"Canti popolari siciliani\".\nOltre all'opera in tre atti \"Urania\", rappresentata con Francesco Merli al Teatro alla Scala di Milano nel 1918, il Favara compose vari pezzi di musica sinfonica, vocale e cameristica, tra i quali: \"Cantata eroica\", \"Sogno in Val d'Enna\", il poema sinfonico \"Primavera\" ed il preludio \"Sogno nel bosco\". Musicisti e studiosi del nostro secolo hanno diffuso la sua opera di ricercatore del folklore siciliano. Fra questi il compositore palermitano Andrea Ferrante che, attraverso l'Associazione Siciliana di Ricerca Etnomusicale \"Alberto Favara\" si \u00e8 occupato di recuperare la purezza e la liricit\u00e0 del canto popolare siciliano cos\u00ec come raccolto dal Favara nel \"Corpus di Musiche popolari Siciliane\"."}
{"id": "264614", "revid": "4", "url": "https://it.wikipedia.org/wiki?curid=264614", "title": "Il Trovatore", "text": ""}
{"id": "264616", "revid": "767487", "url": "https://it.wikipedia.org/wiki?curid=264616", "title": "Forma bilineare", "text": "In matematica, pi\u00f9 precisamente in algebra lineare, una forma bilineare \u00e8 una mappa bilineare a valori in un campo. Si tratta di una funzione definita sul prodotto cartesiano di due spazi vettoriali che \u00e8 lineare in entrambe le componenti.\nDefinizione.\nSiano formula_1 e formula_2 spazi vettoriali su formula_3 e formula_4 il loro prodotto cartesiano. Una forma bilineare sul campo formula_3 \u00e8 una mappa\nche associa ad ogni coppia di elementi formula_7 e formula_8 lo scalare formula_9 ed \u00e8 lineare su entrambe le componenti, cio\u00e8:\nFissato uno dei due argomenti, la funzione \u00e8 lineare rispetto all'altro.\nSe formula_1 e formula_2 coincidono, la forma si dice bilineare su formula_1 (o su formula_2).\nRappresentazione in coordinate.\nSe formula_1 ha dimensione \"n\" finita, ogni forma bilineare formula_18 su formula_1 pu\u00f2 essere rappresentata come una matrice quadrata con \"n\" righe. Come per le applicazioni lineari, per fare ci\u00f2 \u00e8 necessario scegliere una base formula_20 per formula_1, in quanto la matrice risultante dipende dalla base scelta.\nLa matrice formula_22 \u00e8 definita per componenti da:\nL'azione della forma bilineare su due vettori formula_24 e formula_25 di formula_1 si ricava nel modo seguente, tramite moltiplicazione tra matrici:\ndove formula_28 e formula_29 sono le coordinate di formula_24 e formula_25 rispetto alla base.\nRelazione con lo spazio duale.\nOgni forma bilineare formula_18 su formula_1 definisce una coppia di mappe lineari da formula_1 nel suo spazio duale formula_35. Si definiscano nel modo seguente:\nIn altre parole, formula_38 \u00e8 l'elemento di formula_35 che manda formula_25 in formula_41.\nPer denotare la posizione dell'argomento nella mappa lineare risultante, si usa la notazione:\nOgni mappa lineare formula_44 definisce analogamente una funzione bilineare:\nForme simmetriche e antisimmetriche.\nUna forma bilineare formula_46 \u00e8 detta simmetrica se:\nper ogni formula_48 e formula_25 in formula_1. \u00c8 invece detta antisimmetrica o alternante se:\nUna forma bilineare formula_18 \u00e8 simmetrica se e solo se la matrice associata formula_22 (rispetto ad una base qualsiasi) \u00e8 simmetrica, ed \u00e8 antisimmetrica se e solo se la matrice associata \u00e8 antisimmetrica.\nSe la forma bilineare \u00e8 simmetrica, le due mappe formula_54 e formula_55 definite sopra coincidono.\nSe formula_3 non ha caratteristica 2, allora una caratterizzazione equivalente di una forma antisimmetrica \u00e8:\nper ogni formula_7. In caso contrario, la condizione precedente \u00e8 solo sufficiente.\nProdotto scalare.\nUna forma bilineare simmetrica \u00e8 spesso chiamata prodotto scalare.\nAltri autori definiscono invece il prodotto scalare come una forma bilineare simmetrica a valori nel campo formula_59 dei numeri reali che sia \"definita positiva\", ovvero con formula_60 per ogni formula_48 diverso da zero, e formula_62.\nForma degenere.\nUna forma bilineare formula_18 definita su uno spazio formula_1 di dimensione finita \u00e8 \"degenere\" se la matrice formula_22 che la rappresenta rispetto ad una base ha determinante nullo. Altrimenti, \u00e8 detta \"non degenere\". La definizione non dipende dalla base scelta per rappresentare la forma come matrice.\nI fatti seguenti sono equivalenti:"}
{"id": "264617", "revid": "21079", "url": "https://it.wikipedia.org/wiki?curid=264617", "title": "Forma bilineare simmetrica", "text": ""}
{"id": "264618", "revid": "21079", "url": "https://it.wikipedia.org/wiki?curid=264618", "title": "Forma bilineare antisimmetrica", "text": ""}
{"id": "264621", "revid": "1318658", "url": "https://it.wikipedia.org/wiki?curid=264621", "title": "Genius", "text": ""}
{"id": "264624", "revid": "804", "url": "https://it.wikipedia.org/wiki?curid=264624", "title": "Partita IVA", "text": "La partita IVA \u00e8 una sequenza di 11 cifre che identifica univocamente un soggetto che esercita un'attivit\u00e0, di impresa e non, rilevante ai fini dell'imposizione fiscale indiretta (IVA).\nOgni soggetto fiscale dell'Unione europea \u00e8 riconoscibile dal suo numero di partita IVA, composto dalla sigla dello stato di appartenenza (ad esempio IT per Italia, DE per Germania, ES per Spagna, PT per Portogallo) e da una sequenza alfanumerica o numerica, variabile da nazione a nazione.\nItalia.\nIl numero di partita IVA \u00e8 rilasciato dall'Ufficio dell'Agenzia delle entrate a cui viene richiesto, indipendentemente dal domicilio fiscale, al momento della apertura della posizione IVA (Decreto del presidente della Repubblica 404/2001). Pu\u00f2 essere aperta in modo telematico anche da un intermediario abilitato al servizio Entratel o dalla Camera di commercio, industria, artigianato e agricoltura. Esistono due modelli: il modello AA9/11 per le ditte individuali e il modello AA7/10 destinato invece alle societ\u00e0.\nIl numero di partita IVA assegnato al contribuente, a partire dal 1\u00ba dicembre 2001, ha validit\u00e0 su tutto il territorio nazionale e rimane invariato per tutto il periodo in cui si svolge l'attivit\u00e0.\nTutti i soggetti che intraprendono un'attivit\u00e0 che ha rilevanza ai fini IVA (impresa, azienda pubblica, arte, professione o lavoro autonomo), compresi i soggetti non residenti che istituiscono una stabile organizzazione in Italia o che intendono identificarsi direttamente, devono presentare la dichiarazione presentando un apposito modello, disponibile in formato elettronico e prelevabile gratuitamente dal sito Internet dell'Agenzia delle Entrate. Chi \u00e8 iscritto ad un albo professionale e svolge una libera professione, come ad esempio i commercialisti o gli avvocati, ha l'obbligo di apertura della partita IVA.\nStruttura del codice identificativo di partita IVA.\nL'identificativo di partita IVA, in Italia, si compone di 11 cifre (es.: 1234567 890 1), raggruppate secondo lo schema seguente:\nSi noti che il numero della matricola \u00e8 univoco solo nell'ambito dell'ufficio provinciale che lo ha emesso: pertanto possono essere presenti due uguali numeri di matricola, ma afferenti ad uffici provinciali diversi (e quindi determinanti due diversi numeri di partita IVA).\nSfuggono a questa regola di attribuzione della matricola i soggetti afferenti direttamente alle istituzioni statali, militari, giudiziarie, le persone giuridiche, che hanno il numero di matricola iniziante per 8 o per 9.\nL'algoritmo impiegato per calcolare la cifra di controllo \u00e8 la formula di Luhn:\nL'algoritmo impiegato per verificare la cifra di controllo \u00e8 la formula di Luhn:\nAd esempio, si vuole calcolare il codice di controllo codice_10 della Partita IVA codice_11:\n codice_12 (dove codice_10 \u00e8 il codice di controllo da individuare)\nPertanto il numero di partita IVA sar\u00e0 codice_18.\nSi noti che, qualora si desideri semplicemente verificare la correttezza di un numero di Partita IVA gi\u00e0 esistente, \u00e8 sufficiente calcolare la codice_1 includendo anche il codice di controllo: in tal caso l'algoritmo si fermer\u00e0 al calcolo di codice_20, il cui valore dovr\u00e0 essere pari a 0 in caso di corretto numero di partita IVA.\nNel caso specifico, si avr\u00e0 codice_21 e quindi codice_22 confermando la validit\u00e0 del codice.\nDenominazione nelle lingue minoritarie.\nNelle regioni a statuto speciale che beneficiano di un regime di bilinguismo, la denominazione \"Partita IVA\" \u00e8 resa nelle seguenti varianti:"}
{"id": "264628", "revid": "107529051", "url": "https://it.wikipedia.org/wiki?curid=264628", "title": "L'incanto del lotto 49", "text": "L'incanto del lotto 49 \u00e8 il secondo e pi\u00f9 breve romanzo dello scrittore statunitense Thomas Pynchon, uscito negli Stati Uniti nel 1966 con il titolo \"The Crying of Lot 49\".\nIl titolo si riferisce alla vendita all'asta di una collezione filatelica, parte dell'eredit\u00e0 del miliardario californiano Pierce Inverarity, che dovrebbe far luce sulla possibile esistenza di un complotto a livello internazionale ai danni del sistema postale.\nTrama.\nKinneret-tra-i-pini, California, primi anni sessanta. Un pomeriggio d'estate Oedipa Maas riceve una lettera che le comunica che il suo ex Pierce Inverarity \u00e8 morto nominandola esecutrice testamentaria. Oedipa lascia a casa il marito \"Mucho\" Maas, disc jockey in una radio locale, e raggiunge San Narciso nella California meridionale, dove viene contattata dal co-esecutore, un giovane avvocato di nome Metzger. In un goffo tentativo di seduzione, Metzger le rivela che da bambino ha recitato in alcuni film: per caso ne stanno trasmettendo uno alla televisione. Complice l'alcol, l'avvocato riesce a convincerla a giocare a \"Botticelli strip\": lei potr\u00e0 fargli alcune domande sul film, ma per ognuna di esse Oedipa dovr\u00e0 levarsi un indumento.\nIl giorno successivo, dopo che Metzger si \u00e8 pi\u00f9 o meno installato nell'appartamento di Oedipa in un residence chiamato Corte degli Echi, i due iniziano l'inventario Inverarity a partire dalla Yoyodine, azienda di elettronica avanzata. Nel bar aziendale della Yoyodine incontrano Mike Fallopian, strano individuo che racconta la storia di Peter Pinguid, commodoro confederato che sostenne il primo scontro della storia americana contro la Marina russa; nei gabinetti del bar, Oedipa scopre un disegno che sembra una tromba con la sordina.\nNei dintorni di San Narciso c'\u00e8 il Lago Inverarity, altra propriet\u00e0 del defunto. Accompagnati da alcuni ragazzi che hanno conosciuto al residence, Oedipa e Metzger si imbattono in Manny Di Presso, altro avvocato-attore, che racconta loro la storia dei marines del lago Patria: nel 1943 una compagnia di soldati USA fu assediata dai tedeschi sulle rive di un lago a met\u00e0 strada tra Napoli e Roma e completamente sterminata; Inverarity acquist\u00f2 per trasformarle in carbone le ossa dei marines tramite una delle sue ditte di import-export. La fidanzata di uno dei quattro ragazzi dice che questa storia le ricorda una \"tragedia giacobiana della vendetta\", uno spettacolo visto di recente intitolato \"La tragedia del corriere\". Oedipa si fa accompagnare a teatro da Metzger: l'autore de \"La tragedia del corriere\" \u00e8 uno scrittore inglese del Seicento, Wharfinger. La storia \u00e8 una truce trama di incesti, tradimenti e rivolte in un immaginario Stato rinascimentale italiano. Durante una scena misteriosi assassini vestiti di nero sterminano completamente la Guardia a cavallo del principe sulle rive di un lago e le loro ossa vengono ridotte in cenere. Un personaggio della tragedia fa allusione ad un'entit\u00e0 chiamata Tristero. Colpita da questo nome, Oedipa visita il regista nel suo camerino, che le rivela di aver tratto il testo da un libro intitolato \"Tragedie giacobite della vendetta\" acquistato in una libreria dell'usato.\nDurante un'assemblea di azionisti Yoyodine, Oedipa entra per caso nell'ufficio di un impiegato di nome Stanley Koteks e lo sorprende a disegnare il simbolo del corno con la sordina; l'uomo le parla dell'invenzione di un suo conoscente, John Nephastis, una macchina che infrange la seconda legge della termodinamica grazie all'azione di un Diavoletto di Maxwell. Si lascia scappare di bocca un'allusione a qualcosa chiamato WASTE. Oedipa visita il librario antiquario dove trova una copia delle \"Tragedie giacobite della vendetta\" su cui non \u00e8 presente l'allusione a Tristero.\nOedipa incontra per caso, in una casa di riposo di propriet\u00e0 di Inverarity, il signor Thoth, che le racconta delle vicende di suo nonno che combatteva contro gli indiani nel XIX secolo a protezione delle diligenze postali. A testimonianza di questi episodi, le mostra un anello d'oro tolto al dito di uno di questi, al cui interno \u00e8 riportato il simbolo del corno postale con sordina.\nSuccessivamente Genghis Cohen, l'esperto di filatelia che valuta la collezione del defunto, mostra a Oedipa una serie di francobolli contraffatti. Ulteriori indizi sembrano indicare che da oltre cento anni \u00e8 attivo negli Stati Uniti un servizio postale \"alternativo\" al monopolio di stato, che dopo avere sfidato militarmente la riforma postale del secolo scorso, ora ha preso il nome WASTE.\nOssessionata, Oedipa si reca a Berkeley per trovare John Nephastis e vedere se \u00e8 in grado di azionare il diavoletto di Maxwell. Scopre che anche Nephastis fa uso del sistema postale WASTE.\nIn un bar di Berkeley Oedipa fa conoscenza con un uomo che porta al bavero una spilla con il corno da postiglione. Le racconta che si tratta del simbolo dell'A.I., anonima innamorati, associazione che si occupa della \"disintossicazione\" di coloro che stanno per innamorarsi e ne narra le origini. Oedipa deduce che lo stesso simbolo \u00e8 utilizzato per due organizzazioni diverse.\nBortz, un docente universitario a cui Oedipa si era rivolta, le fornisce un testo che spiega che WASTE \u00e8 nato in Europa per combattere il monopolio postale dei Thurn und Taxis, i corrieri dei principi, e solo verso il 1850 si \u00e8 trasferito in America. Oedipa ha l'impressione di essere caduta nella rete di un'enorme cospirazione: Fallopian le rivela che il significato di WASTE \u00e8 \"We await silent Tristero's empire\" (siamo in attesa del silenzioso impero di Tristero), e le chiede se abbia gi\u00e0 sospettato che i personaggi conosciuti durante l'inventario siano sul libro paga di Inverarity, al quale pure appartenevano il teatro e la libreria antiquaria.\nOedipa vede ovunque corni da postiglione, cassette della posta di WASTE, indizi dell'esistenza di un complotto immenso in cui la gente affida al servizio postale di Stato le comunicazioni poco importanti, e si serve di quello alternativo per i segreti. Il regista de \"La tragedia del corriere\" si suicida. Il marito di Oedipa, \"Mucho\" Maas, sviluppa una dipendenza da LSD. Metzger fugge a Las Vegas per sposarsi con una ragazzina. Il suo psichiatra si mette a sparare dalla finestra dello studio in preda ad un delirio paranoide. Lo studio legale che sostituisce Metzger le rivela che metter\u00e0 all'asta una partita di francobolli abilmente falsificati appartenenti al Pierce Inverarity, ai quali sembra molto interessato un misterioso acquirente. Oedipa sospetta sia un emissario di WASTE intenzionato a fare sparire prove del vasto complotto, e si reca all'asta dove la collezione sar\u00e0 bandita con il n. di lotto 49.\nCritica.\nLa rivista Time include \"L'incanto del lotto 49\" fra i 100 migliori romanzi di lingua inglese. La critica ha interpretato il romanzo sia come un modello esemplare di postmoderno che come una parodia del postmoderno stesso. Come sempre accade con la narrativa di Thomas Pynchon, la trama labirintica offre miriadi di riferimenti culturali, la cui comprensione permette una lettura molto pi\u00f9 soddisfacente. A causa dell'ambiguit\u00e0 della trama, il cui finale resta aperto, molti critici hanno ipotizzato che Pynchon si faccia semplicemente beffe del lettore, stuzzicandone la curiosit\u00e0 con accenni e segreti e misteri, per lasciarlo infine disorientato e perplesso come Oedipa.\nL'autore costruisce una teoria letteraria, la minuziosa esibizione di una paranoia e al tempo stesso la sua messa in dubbio. E una volta che il dubbio si \u00e8 insinuato, ci porta alla soglia di una spiegazione, ci suggerisce che forse \u00e8 possibile arrivare a una qualche certezza, salvo arrestare la narrazione un attimo prima della soluzione.\nAltri hanno sospettato che il romanzo sia in realt\u00e0 una riflessione sulla comunicazione (il fatto che Metzger sia stato attore prima di fare l'avvocato, che \"Mucho\" Maas sia un DJ radiofonico, e altre curiose coincidenze corroborano questa tesi), nella quale Pynchon s'interroga sui meccanismi che ci consentono di inviarci messaggi (ch\u00e9 questo fa la posta in effetti).\n\u00c8 interessante il punto di vista dei contemporanei: negli anni sessanta ci fu chi descrisse il romanzo come \"un thriller meta-psichico nella forma di un fumetto pornografico\". Il New York Times vide nello stile di Pynchon un tentativo di satira moderna, o post-moderna, alla maniera di Herman Melville, Joseph Conrad o James Joyce.\nLa vicenda pu\u00f2 essere evidentemente interpretata non soltanto come storia autoreferenziale, cio\u00e8 come letteratura che parla di letteratura (metaromanzo). Non deve sfuggire il fatto che il libro esce nel 1966, solo tre anni dopo l'assassinio del presidente John F. Kennedy: l\"'Incanto\" potrebbe alludere ai misteri irrisolti della storia americana.\nComunque lo si legga, il romanzo \u00e8 un libro-culto del postmoderno, e in quest'ottica si inquadra anche la lettura femminista di Susan Wolf, per la quale l'attacco e la condanna alla American Mail (il sistema postale americano) sono anche un attacco all'American Male (il maschio americano): Oedipa Maas \u00e8 l'unico personaggio positivo, un Edipo in forza del proprio nome che stravolge in chiave postmoderna il mito greco."}
{"id": "264629", "revid": "1163786", "url": "https://it.wikipedia.org/wiki?curid=264629", "title": "Presidenti dell'Honduras", "text": "I presidenti dell'Honduras si sono succeduti a partire dal 1839, allorch\u00e9 fu raggiunta l'indipendenza dalle Province Unite dell'America Centrale.\nLista.\nDal 1982 ad oggi.\nNel 1982 entra in vigore la Nuova costituzione democratica."}
{"id": "264630", "revid": "110157", "url": "https://it.wikipedia.org/wiki?curid=264630", "title": "Fragmenta Vaticana", "text": "Con il nome Fragmenta quae dicuntur Vaticana ci si riferisce a una raccolta mista di \"iura\" (frammenti giurisprudenziali) e \"leges\" (leggi imperiali) compilata in et\u00e0 postclassica.\nL'opera fu scoperta nel 1820 da Angelo Mai nella Biblioteca vaticana in un codice palinsesto proveniente dal monastero benedettino di Bobbio. La notizia del suo ritrovamento, al quale Mai accenn\u00f2 gi\u00e0 in un articolo pubblicato in quest'anno sul VII tomo del Giornale Arcadico, cominci\u00f2 a circolare tuttavia nel 1821, quando Mai ne diede notizia in modo pi\u00f9 dettagliato. \nL'opera non \u00e8 giunta a noi integralmente, perch\u00e9 il copista che provvide ad abradere la scrittura originale (\"scriptura prior\") per far posto sui fogli di pergamena alla raccolta di Cassiano, non utilizz\u00f2 tutti i fogli del codice originario. Egli, inoltre, ritagli\u00f2 i fogli originali, riducendoli cos\u00ec di formato. Andarono definitivamente perduti in questo modo alcune parti dell'opera originale.\nI frammenti giurisprudenziali sono tratti dalle opere di Papiniano, Paolo e Ulpiano, nonch\u00e9 da un'opera in materia di interdicta di un giurista anonimo. Le costituzioni imperiali vanno dal regno di Severo e Caracalla al 372 d.C. \nPoich\u00e9 i testi tratti dalle opere di Papiniano sono accompagnati dalle \"notae\" dei suoi allievi Paolo e Ulpiano, si pu\u00f2 pensare che questa raccolta sia stata compilata prima del 321, anno in cui una costituzione dell'imperatore Costantino ne viet\u00f2 l'uso. La presenza nel testo del palinsesto di quattro costituzioni imperiali successive a questa data, dunque, potrebbero spiegarsi ipotizzando che esse siano state aggiunte in et\u00e0 successiva.\nI \"Vaticana fragmenta\" furono pubblicati nel 1822 a Parigi e l'anno dopo a Berlino.\nL'opera probabilmente composta in Occidente, era una compilazione privata, verosimilmente dedicata alla pratica e all'insegnamento."}
{"id": "264635", "revid": "1452073", "url": "https://it.wikipedia.org/wiki?curid=264635", "title": "Ragnarok Online", "text": "Ragnarok Online () \u00e8 un MMORPG sviluppato dalla software house sudcoreana Gravity Corporation. Il gioco \u00e8 stato pubblicato in Italia il 15 aprile 2004 da Dada.\nL'ambientazione \u00e8 in gran parte basata sul manhwa \"Ragnar\u00f6k\" di Lee Myung-Jin.\nA seguito del successo commerciale del videogioco, \u00e8 nata una serie anime chiamata \"Ragnar\u00f6k the Animation\".\nA gennaio 2013 \u00e8 uscito il seguito \"Ragnarok Online 2\" ().\nAmbientazione.\n\"Ragnarok Online\", come il manhwa, \u00e8 ambientato nel mondo immaginario di \"Rune-Midgard\", un mondo immaginario in pura ambientazione fantasy mitologica ispirata alla mitologia norrena, ma con molti e caratteristici elementi del fantasy classico e dello steampunk.\nIl \"regno di Rune-Midgard\", che \u00e8 anche la pi\u00f9 vasta area giocabile, \u00e8 un territorio molto variegato, composto principalmente da foreste temperate e da un grande deserto. La capitale del regno, nonch\u00e9 centro nevralgico e commerciale del gioco \u00e8 \"Prontera\". A nord si trova invece la tecnologica \"repubblica di Schwartzvald\", con capitale a \"Juno\" ed un ambiente pi\u00f9 simile alla tundra, mentre a ovest si trova la desertica penisola di \"Arunafeltz\", con \"Rachel\" come capitale. Oltre a queste tre principali nazioni ci sono anche altri luoghi indipendenti, con ambientazione variabili, ispirata molte volte a vari luoghi, come il Giappone tradizionale, la fredda Russia, o ai caraibi.\nModalit\u00e0 di gioco.\nI personaggi sono sprite 2D che si muovono in un ambiente 3D.\nCome in molti altri MMORPG, il gioco non \u00e8 mosso da una trama principale ma il giocatore pu\u00f2 spostarsi liberamente nel mondo virtuale del gioco, scontrarsi con i mostri che incontra e in questo modo accumulare esperienza e ricchezza; l'esperienza accumulata permette di salire di livello, mentre la ricchezza si accumula vendendo gli oggetti (drop) che i mostri lasciano quando uccisi. Si pu\u00f2 guadagnare esperienza e soldi anche completando le quest del gioco, che solitamente consistono nel parlare con PnG, raccogliere oggetti, sconfiggere mostri.\nOltre a combattere i mostri e i boss (mini Boss ed i pi\u00f9 complessi MVP, da affrontare in 3/4 - solitamente un Priest, un Wizard ed un Knight/Crusader perlomeno), i personaggi possono associarsi formando delle gilde e allearsi o combattere contro altre allo scopo di acquisire il controllo di determinati castelli e garantirsi cos\u00ec l'accesso ad aree esclusive del gioco che consentono l'acquisizione facilitata di equipaggiamenti. Con il salire dei livelli, i personaggi specializzano le loro caratteristiche in base alla \"classe\" di appartenenza, ottenendo cos\u00ec abilit\u00e0 uniche.\nClassi normali (Norman):\nClassi estese (Norman):\nCon l'arrivo dell'episodio XVI si \u00e8 aggiunto al gioco un sistema di razze. Infatti alla creazione del personaggio ci verr\u00e0 chiesta anche la razza di appartenenza, Verranno quindi inserite nuove classi esclusive a seconda di quale razza si far\u00e0 parte.\nNel server europeo i personaggi erano differenziati solo per classe e per sesso e le uniche personalizzazioni possibili erano l'ornamento della testa e un accessorio sul viso. Contrariamente alla maggior parte dei MMORPG, il server europeo di Ragnarok Online assegnava ai personaggi in gioco lo stesso sesso del giocatore, basandosi sulle informazioni fiscali fornite al momento del pagamento.\nAlcuni oggetti equipaggiabili dai personaggi in gioco sono contrassegnati dalla caratteristica di essere slottabili, ovvero possono ospitare - in modo permanente - una carta. Le carte sono oggetti molto rari che possono essere ottenuti dai mob (mostri) o da altri sistemi in gioco (come oggetti regalo casuali) che potenziano le stat e le abilit\u00e0 (skills) dei personaggi che le possiedono all'interno di un equipaggiamento.\nPlayer vs Player.\nIn Ragnarok \u00e8 presente la possibilit\u00e0 di combattere contro altri giocatori. Questa funzionalit\u00e0 \u00e8 definita Player vs Player (\"Giocatore contro Giocatore\") -questa pratica \u00e8 adottata da moltissimi altri MMORPG- oppure Guild vs Guild (\"Gilda contro Gilda\"), indicante specialmente le guerre tra gilde per la conquista di un castello, oppure i tornei dove i personaggi migliori di una gilda combattono contro quelli di un'altra.\nPVP Classico.\nQuesto tipo di combattimento prende luogo in citt\u00e0 identiche ma parallele a quelle esistenti, per non recare disturbo ai normali giocatori, ma soprattutto per il fatto che nelle citt\u00e0 o in qualsiasi altra mappa normale non \u00e8 possibile provocare danni fisici ad altri giocatori.\nAll'interno di queste mappe \"speciali\" uno o pi\u00f9 giocatori possono sfidarsi a duello, anche se, talvolta, possono esserci dei gruppi che uccidono deliberatamente personaggi isolati o pi\u00f9 deboli di loro.\nUna volta entrati in modalit\u00e0 PVP appare nella propria schermata di gioco la classifica x/y di quella mappa, dove x indica la posizione del giocatore, e y il numero di sfidanti totali.\nWoE.\nOgni settimana ci sono 2 giorni in cui viene disputato un evento speciale: le War of Emperium, della durata di 2 ore.\nI castelli di ogni citt\u00e0 vengono presi d'assedio da una o pi\u00f9 gilde; l'obiettivo \u00e8 distruggere il cristallo (Emperium) posto nella parte pi\u00f9 interna della fortezza. Quando l'Emperium viene distrutto, la gilda che ha dato l'ultimo colpo prende il controllo del castello mentre tutti gli altri personaggi vengono warpati fuori e si ritroveranno nell'ultima citt\u00e0 dove hanno salvato (da dove torneranno per tentare nuovamente di conquistarlo).\nLe gilde che riescono a mantenere un castello fino alla fine delle WoE ne ottengono il controllo permanente fino alla successiva WoE ed hanno la possibilit\u00e0 di aprire, ogni giorno, un numero (determinato dall'economia del castello stesso) di forzieri, all'interno dei quali si trovano oggetti ed equipaggiamenti solitamente abbastanza rari.\nLe WoE sono degli eventi molto competitivi, per questo le gilde pi\u00f9 importanti selezionano apposite strategie per tentare di assicurarsi maggiore possibilit\u00e0 di conquista. Esistono build (configurazioni di abilit\u00e0 ed equipaggiamento) specifiche per le WoE, nonch\u00e9 tecniche e ruoli consolidati per questi eventi; ad esempio: una parte dei Priest di basso/medio livello viene impiegata in colonna per assicurare i corretti teletrasporti alle truppe d'assalto, poich\u00e9 i personaggi, quando vengono sconfitti (o quando viene conquistato il castello da un'altra gilda), tornano al luogo di respawn (salvataggio) e devono essere rimessi in grado di combattere e di raggiungere l'Emperium nel minor tempo possibile.\nServer ufficiali.\nAttualmente i server delle versioni ufficiali del gioco si trovano in: Corea (Chiamato anche \"kRO\"), giapponese (\"jRO\"), inglese (\"International RO\" o \"iRO\"), thailandese (\"tRO\"), Cinese (\"cRO\"), Indonesiano (\"idRO\"), Filippino (\"pRO\"), Portoghese/Brasiliano (\"bRO\"), Vietnamita (\"vnRO\"), e Bahasa Melayu (\"mRO\"). Ci sono anche le versioni per i giocatori in Russia (\"rRO\"), India (\"RO India\"); inoltre, a partire da dicembre 2006, Gravity KR con la sua affiliata Gravity Europe ha avviato fRO, server totalmente europeo. Il gioco \u00e8 in continuo aggiornamento, e spesso viene espanso con diverse migliorie.\nRagnarok \u00e8 disponibile principalmente in modalit\u00e0 pay-to-play, ma in alcuni stati (come ad esempio Corea e Filippine) \u00e8 possibile il free-to-play.\nNell'inverno 2007 \u00e8 stato dismesso il server oRO (Oceania) a causa della chiusura del contratto tra Ongamenet AU e Gravity KR. Ci\u00f2 ha comportato il passaggio di tutti i giocatori su iRO.\nDal 14 maggio 2007 Ragnarok HispanoAmerica ha disattivato definitivamente i servizi. Molti dei giocatori di \"RoH\" si sono trasferiti su \"iRO\".\nRagnarok in Italia.\nRagnarok Online venne ufficialmente inaugurato in Italia il 4 febbraio 2004. La licenza ufficiale venne acquisita da Dada con un marketing erogato principalmente attraverso il sito e la comunit\u00e0 online di SuperEva.\nIl gioco ha molta fortuna negli anni, grazie ad una solida rete di giocatori ed ai minimi requisiti tecnici del client, che permettono un facile accesso anche con dotazioni tecniche obsolete.\nUn gruppo di giocatori, in gran parte volontari, hanno svolto funzioni di GM (Game Master) in gioco, un incarico a met\u00e0 fra il supporto tecnico e il servizio clienti. Una parte dei GM italiani si \u00e8 occupata anche delle traduzioni in lingua italiana dalla versione in lingua inglese del gioco (realizzata dalla casa madre) attraverso la piattaforma interna del gioco.\nIl 15 novembre 2007, Dada abbandona il progetto e la base utenti \u00e8 acquisita dalla tedesca burda:ic GmbH, societ\u00e0 specializzata nelle comunit\u00e0 e nel gioco online, che detiene la licenza per tutta Europa ad eccezione di Spagna, Francia e Belgio e che quindi immette una forte base di utenti europea, in gran parte tedesca grazie al marketing stampa e radiofonico in Germania.\nSotto il coordinamento dello staff di Burda, Ragnarok prosegue l'attivit\u00e0 con i server in Germania, accessibili dall'Italia anche grazie ad un servizio di tunnelling dedicato, studiato dalla societ\u00e0 Eridia di Roma per aumentare il tempo di risposta dalla rete residenziale italiana, spesso limitata sul traffico verso l'estero.\nRagnarok Online Europa viene chiamato euRO e vengono investite maggiori risorse sul sito Internet ufficiale, sulle guide e sul forum.\nNel 2010 l'interesse commerciale di Burda si sposta sul casual gaming, condotto principalmente sul portale ALaPlaya, e su nuovi titoli come Florensia. Il 30 settembre 2010, a causa del mancato raggiungimento di un accordo per il rinnovo della licenza con la Gravity, in un clima di incertezza generato anche dall'annuncio di Ragnarok Online 2: Legend of the Second, euRO chiude i battenti.\nI dati dei giocatori che ne hanno fatto richiesta sono stati trasferiti su di fRO al costo di 25 euro circa per account.\nServer non ufficiali.\nEsistono numerosi server non ufficiali di Ragnarok Online (detti comunemente \"server privati\") che permettono non solo di giocare gratuitamente, ma anche di personalizzare i parametri principali del gioco e integrare opzioni di gioco aggiuntive, nuove classi, nuovi oggetti, aumentare il livello massimo, etc.\n\"eAthena\" \u00e8 il principale emulatore di Ragnarok Online, che emula il programma di avvio originale \"Aegis\" e permette di creare dei nuovi server, copie degli originali. \u00c8 possibile aggiungere script personalizzati, tra cui NPC e script automatici di Quest. Utilizza un linguaggio proprio, molto simile al C.\nPrima del debutto ufficiale, avvenuto l'anno successivo, il gioco era stato reso disponibile in Italia nell'estate del 2003 tramite un server non ufficiale chiamato Infinity, successivamente chiuso, e diversi utenti, tra cui il fondatore, divennero in seguito GM (Game Master) del server ufficiale italiano fino alla successiva chiusura.\nTutto il materiale che concerne Ragnarok Online \u00e8 tuttavia sotto copyright di Gravity europe (Francia), GamerPro SA (Spagna), Gravity CIS (Russia), Gravity Interactive LLC (America e vari stati nel mondo), Gravity KR (Corea), LevelUp International (Brasile India e Filippine) e in altri stati sotto le compagnie licenziatarie. Chiunque crei o mantenga un server privato \u00e8 perseguibile legalmente."}
{"id": "264641", "revid": "960795", "url": "https://it.wikipedia.org/wiki?curid=264641", "title": "Anna Pavlovna Pavlova", "text": "Fu una delle ballerine pi\u00f9 famose degli inizi del XX secolo,diventata celebre per la sua grande leggerezza e la grazia delle sue interpretazioni. \nBiografia.\nSecondo i documenti ufficiali, Anna nacque a San Pietroburgo nell'ospedale militare del Reggimento Preobra\u017eenskij, da Ljubov F\u00ebdorovna, una lavandaia, e da Matvej Pavlovi\u010d Pavlov, un soldato ebreo il cui vero nome era \u0160abetaj \u0160ama\u0161. Si vociferava, per\u00f2, che la bambina fosse figlia in realt\u00e0 di un banchiere ebreo, presso cui Ljubov F\u00ebdorovna aveva lavorato come governante, e che l'uomo non avrebbe mai riconosciuto la paternit\u00e0 per evitare di compromettere la propria posizione nella societ\u00e0. Venuta al mondo prematura e malata, fu portata dalla madre in campagna, dove viveva la nonna paterna, e qui il suo fisico si fortific\u00f2. \nQuando aveva otto anni, di nuovo a San Pietroburgo, la madre le fece vedere a teatro una rappresentazione de \"La bella addormentata\" e l\u00ec la Pavlova cap\u00ec che voleva diventare una ballerina. Due anni pi\u00f9 tardi, a 10 anni, fece l'audizione per entrare alla Scuola dei Balletti Imperiali, venne accettata e vi rimase fino al diploma che ottenne ai 18 anni. Il primo balletto nel quale si esib\u00ec fu un Pas de Trois ne \"La Fille Mal Gard\u00e9e\" al Teatro Mariinskij. Non danz\u00f2 mai nel corpo di ballo. Tra i suoi maestri si ricorda soprattutto Enrico Cecchetti.\nNei primi anni dei Balletti russi lavor\u00f2 per Sergej Djagilev danzando con Vaclav Ni\u017einskij, prima di fondare la sua compagnia ed esibirsi in tutto il mondo. La Pavlova pu\u00f2 essere considerata una specie di ambasciatrice della danza, poich\u00e9 fino ai 50 anni ha danzato nei principali teatri del mondo, portando la danza in posti nei quali non era mai arrivata.\nCambi\u00f2 per sempre l'ideale della ballerina. Alla fine dell'Ottocento, le ballerine al Mariinskij dovevano essere forti tecnicamente e questo in genere significava avere un corpo compatto, muscoloso e forte. La Pavlova era magra, di aspetto delicato ed eterea, perfetta per ruoli romantici come quello di Giselle. Aveva uno splendido collo del piede, il che voleva dire che il suo piede era estremamente delicato. Per questo motivo rafforz\u00f2 le scarpe da punta aggiungendo un pezzo di cuoio sulla suola per avere maggior sostegno e appiattendo la mascherina della scarpa. Questi accorgimenti furono considerati da molti una specie di \"truffa\" e cos\u00ec la Pavlova fece ritoccare tutte le sue foto per non mettere in evidenza le sue scarpe da punta. Da qui per\u00f2 si pu\u00f2 far risalire l'inizio della scarpa da punta moderna, meno dolorosa e pi\u00f9 facile da usare per chi ha i piedi eccessivamente arcuati.\nLa Pavlova \u00e8 famosa soprattutto per l'esibizione ne \"La morte del cigno\" coreografato per lei da Michel Fokine, su musica tratta da \"Il carnevale degli animali\" di Camille Saint-Sa\u00ebns. \u00c8 stato senz'altro il cavallo di battaglia della grande ballerina.\nMor\u00ec di pleurite a L'Aia, mentre rientrava da una vacanza e si apprestava ad affrontare una nuova tourn\u00e9e. Il treno che la portava a destinazione si ferm\u00f2 per un incidente, e la Pavlova, che indossava solo un leggero cappotto sopra un vestito di seta, cammin\u00f2 nella neve lungo i binari per vedere cosa fosse successo. Questo la fece ammalare e le fu fatale. Il decesso avvenne il 23 gennaio 1931, pochi giorni prima del cinquantesimo compleanno. La sua ultima richiesta fu di tenere in mano il suo costume da scena del Cigno. Seguendo le tradizioni del balletto, il giorno della successiva rappresentazione, lo spettacolo and\u00f2 in scena regolarmente con un unico faro seguipersona che si muoveva, illuminando un palco vuoto, nei posti dove avrebbe dovuto essere la ballerina. Venne cremata e i suoi resti furono sepolti a Londra: saranno poi trasferiti nel 2001 al cimitero del Convento di Novodevi\u010dij di Mosca.\nDurante la sua vita Anna Pavlova ispir\u00f2 e influenz\u00f2 innumerevoli danzatori che si unirono alla sua compagnia. Tra questi c'era anche la giovane ballerina Ruth Page nel 1918.\nOmaggi.\nNel film del 1952 \"La ninfa degli antipodi\" (\"Million Dollar Mermaid\") di Mervyn LeRoy, che ricostruisce la vita della nuotatrice e attrice australiana Annette Kellerman (1885-1975), il personaggio di Anna Pavlova \u00e8 interpretato da Maria Tallchief.\nUn film russo biografico su lei venne realizzato nel 1983 ed \u00e8 fruibile gratuitamente on-line su Internet (vedi collegamenti esterni).\nLa Pavlova ha ispirato il personaggio di Lena, principessa russa, nella serie televisiva \"Cercami a Parigi\".\nA lei \u00e8 dedicata la torta omonima, creata in occasione di una sua tourn\u00e9e in Australia e Nuova Zelanda."}
{"id": "264642", "revid": "77358", "url": "https://it.wikipedia.org/wiki?curid=264642", "title": "Oots", "text": ""}
{"id": "264644", "revid": "77358", "url": "https://it.wikipedia.org/wiki?curid=264644", "title": "Order of the stick", "text": ""}
{"id": "264645", "revid": "15756", "url": "https://it.wikipedia.org/wiki?curid=264645", "title": "Stegosaurus", "text": "Stegosaurus (il cui nome significa \"lucertola tetto\" o \"lucertola coperta\") \u00e8 un genere estinto di dinosauro stegosauride vissuto nel Giurassico superiore, circa 155-150 milioni di anni fa (Kimmeridgiano-Titoniano), nei territori occidentali degli Stati Uniti e in Portogallo. In italiano \u00e8 comunemente chiamato \"stegosauro\". Dalla scoperta dell'animale sono state classificate diverse specie, la maggior parte delle quali provengono dagli strati superiori della Formazione Morrison, negli Stati Uniti occidentali, sebbene solo tre di loro siano state universalmente riconosciute: la nuova specie tipo \"S. stenops\", \"S. ungulatus\" e \"S. sulcatus\". Negli anni sono stati raccolti ben 80 campioni del genere. Lo \"Stegosaurus\" visse al fianco di molti altri dinosauri ben noti, come \"Apatosaurus\", \"Brontosaurus\", \"Diplodocus\", \"Brachiosaurus\", \"Allosaurus\" e \"Ceratosaurus\".\nLo stegosauro era un dinosauro erbivoro quadrupede di grandi dimensioni e robusto, dal profilo arcuato, gli arti anteriori corti rispetto ai posteriori e una lunga coda che veniva tenuta sospesa in aria. Grazie alla sua combinazione distintiva di ampie piastre cornee verticali sul dorso e lunghe punte sulla fine della coda, lo \"Stegosaurus\" \u00e8 uno dei dinosauri pi\u00f9 riconoscibili; anche chi non si interessa di dinosauri, infatti, pu\u00f2 facilmente riconoscere il profilo di questo dinosauro. Tuttavia, l'esatta funzione di questa serie di piastre e le punte sulla coda sono ancora oggi oggetto di numerosi studi e speculazioni tra gli scienziati, sebbene l'idea predominante \u00e8 che le spine presenti sulla coda fossero usate principalmente per difesa contro i predatori, mentre le piastre sul dorso erano perlopi\u00f9 usate come display per i membri della stessa specie, come attrazione sessuale, per far apparire l'animale pi\u00f9 grande, e secondariamente per la termoregolazione. Lo \"Stegosaurus\" aveva, inoltre, il pi\u00f9 basso rapporto cervello/massa corporea. L'animale aveva un collo corto ed una testa relativamente piccola, il che significa che molto probabilmente si nutriva di bassa vegetazione, come bassi cespugli e arbusti. Una delle specie, \"Stegosaurus ungulatus\", \u00e8 il pi\u00f9 grande stegosauro noto (ben pi\u00f9 grande di dinosauri correlati come \"Kentrosaurus\" e \"Huayangosaurus\").\nI primi resti di \"Stegosaurus\" vennero scoperti durante la guerra delle ossa da Othniel Charles Marsh. I primi scheletri erano tuttavia molto frammentari e le ossa erano sparse, e si dovettero aspettare molti anni prima che il vero aspetto dell'animale, compresa la postura e la disposizione delle piastre, divenissero chiare. Il nome \"Stegosaurus\" significa \"lucertola tetto\" o \"lucertola coperta\", proprio in riferimento alle sue placche ossee dorsali. Nonostante la sua popolarit\u00e0 in libri e film, gli scheletri completi montati di \"Stegosaurus\" non furono un'attrazione popolare nei musei di storia naturale fino alla met\u00e0 del 20 \u00b0 secolo, e molti musei dovettero montare i propri scheletri assemblando insieme le ossa di diversi esemplari a causa della mancanza di scheletri completi.\nEssendo l'archetipo dei thyreophora, lo \"Stegosaurus\" \u00e8 uno dei dinosauri meglio conosciuti, comparendo in numerosi film, francobolli e libri.\nDescrizione.\nLo \"Stegosaurus\" \u00e8 senza dubbio uno dei dinosauri pi\u00f9 noti al pubblico e pi\u00f9 facilmente identificabile, grazie alla peculiare doppia fila di piastre vagamente romboidali verticali che gli correvano lungo la schiena arcuata e alle due coppie di spuntoni orientati orizzontalmente verso la fine della coda. Sebbene gli individui pi\u00f9 grandi potessero raggiungere anche i 9 metri (29,5 piedi) di lunghezza, le varie specie di \"Stegosaurus\" sembrano aver ridotto le loro dimensioni a causa della concorrenza con i loro contemporanei, i giganteschi sauropodi. La forma delle piastre dorsali dell'animale sembrerebbe essersi evoluta, in alcune specie di \"Stegosaurus\", per difendersi dai grandi teropodi predatori, come l\"Allosaurus\".\nLa maggior parte delle informazioni note sullo \"Stegosaurus\" provengono da resti di animali adulti; tuttavia recentemente sono stati ritrovati anche resti di giovani esemplari di \"Stegosaurus\". Un esemplare adolescente, scoperto nel 1994 nel Wyoming, era lungo 4,6 metri (15,1 piedi), alto 2 metri (6,6 piedi), per un peso stimato di 2,4 tonnellate (2,6 tonnellate corte). L'esemplare \u00e8 oggi in mostra presso l'University of Wyoming Geological Museum.\nCranio.\nIl cranio dello \"Stegosaurus\" era lungo, piccolo e stretto in proporzione al corpo. Il cranio aveva una piccola \"fenestra\" antorbitale, un'apertura tra il naso e l'occhio comune alla maggior parte degli arcosauri come gli uccelli moderni, anche se andato perso nei coccodrilli odierni. La bassa posizione del cranio suggerisce che \"Stegosaurus\" fosse un brucatore di bassa vegetazione come bassi arbusti e cespugli. Questa interpretazione \u00e8 sostenuta dall'assenza di denti anteriori e dalla loro probabile sostituzione con un becco corneo o rhamphotheca. La mascella inferiore dello \"Stegosaurus\" possedeva un prolungamento piatto verso l'alto che avrebbe completamente nascosto i denti in vista laterale, e che probabilmente supportato un becco simile a quello delle tartarughe, in vita. Altri ricercatori hanno interpretato queste creste come una versione modificata della struttura presente in alcuni ornitischi, che presentano invece delle guance carnose, anzich\u00e9 dei becchi. I denti dello \"Stegosaurus\" erano piccoli, triangolari, e piatti; le numerose sfaccettature presenti sulle corone, dimostrano che i denti avevano la funzione di macinare il cibo. La presenza di un becco esteso lungo gran parte delle ganasce avrebbero impedito la presenza di guance in queste specie. Una tale vasta estensione del becco era probabilmente unica di \"Stegosaurus\" e di alcune altre specie di stegosauridi avanzati tra ornitischi, che di solito avevano becchi limitati alle punte della mascelle.\nNonostante le dimensioni complessive dell'animale, la scatola cranica dello \"Stegosaurus\" era molto piccola, essendo non pi\u00f9 grande di quella di un cane. Una scatola cranica ben conservata di \"Stegosaurus\", permise a Othniel Charles Marsh di ottenere, nel 1880, un calco della cavit\u00e0 cerebrale dell'animale, dando un'idea delle dimensioni del cervello dell'animale. Il calco mostra che il cervello era davvero molto piccolo, probabilmente il pi\u00f9 piccolo endocasto di dinosauro finora conosciuto. Il fatto che un animale del peso di oltre 4,5 tonnellate (5 tonnellate corte) avesse un cervello di non pi\u00f9 di 80 g (2,8 once), contribu\u00ec alla vecchia e superata idea popolare che i dinosauri fossero animali ottusi e poco intelligenti, un'idea oggi in gran parte respinta. Attualmente l'anatomia del cervello dello \"Stegosaurus\" \u00e8 poco conosciuta, sebbene il cervello anche se piccolo, \u00e8 comunque ben adatto ad un dinosauro dal comportamento semplice.\nScheletro.\nLa colonna vertebrale della specie \"S. stenops\" contiene 27 vertebre prima dell'osso sacro, un numero variabile di vertebre sacrali, con quattro nella maggior dei subadulti, e circa 46 vertebre caudali. Le vertebre presacrali sono divisi in vertebre cervicali e dorsali, con circa 10 cervicali e 17 dorsali, un numero maggiore rispetto ad \"Hesperosaurus\", superiore di due ad \"Huayangosaurus\", anche se inferiore a \"Miragaia\" che conserva 17 vertebre cervicali ed un numero imprecisato di dorsali. La prima vertebra cervicale \u00e8 l'epistrofeo, collegato e spesso fuso all'osso atlante. Man mano che si allontanano dal cranio le vertebre cervicali diventano pi\u00f9 grandi, sebbene non varino molto di forma. Passate le prime dorsali, il centrum delle vertebre diventa pi\u00f9 allungato, e i processi trasversali diventano pi\u00f9 elevati dorsalmente. L'osso sacro di \"S. stenops\" comprende quattro vertebre sacrali, ma anche una delle dorsali \u00e8 incorporata nella struttura. In alcuni esemplari di \"S. stenops\", anche una vertebra caudale \u00e8 incorporata, come caudosacrale. In \"Hesperosaurus\" ci sono due dorsosacrali, e solo quattro sacrali fuse, mentre in \"Kentrosaurus\" ci possono essere ben sette vertebre sacrali, sia dorsosacrali sia caudosacrali. Lo \"S. stenops\" conserva 46 vertebre caudali, con un massimo di 49, e le vertebre e le relative spine neurali diventano pi\u00f9 piccole man mano che si arriva alla fine della coda, fino a quando le spine neurali scompaiono alla trentacinquesima vertebra caudale. Intorno alla met\u00e0 della coda, le spine neurali diventano biforcate, ossia divise vicino alla parte superiore.\nGrazie alla grande quantit\u00e0 di scheletri ritrovati e ben conservati, la specie \"S. stenops\" conserva tutte le regioni del corpo, tra cui agli arti. La scapola \u00e8 sub-rettangolare, con una lama robusta. Anche se non \u00e8 sempre perfettamente conservato, l'acromion dorsale \u00e8 leggermente pi\u00f9 grande di quello di \"Kentrosaurus\". La lama \u00e8 relativamente semplice, sebbene sia curva verso il retro. La lama presenta un piccolo incavo nella parte posteriore, che sarebbe servita come base del muscolo tricipite. Nell'articolazione con la scapola, il coracoide \u00e8 sub-circolare. Le zampe degli arti posteriori possedevano ognuno tre tozze dita, mentre le zampe degli arti anteriori possedevano cinque dita; di cui solo le due dita interne possedevano uno zoccolo smussato. La formula falangea \u00e8 2-2-2-2-1, ossia il dito pi\u00f9 interno dell'arto anteriore era costituito da due ossa, il secondo da due, ecc... Tutti e quattro gli arti erano sostenuti da dei cuscinetti dietro le dita. Gli arti anteriori erano molto pi\u00f9 brevi rispetto agli arti posteriori, il che dava all'animale una postura piuttosto insolita. La coda era tenuta ben sollevata dal terreno, mentre la testa era posizionata relativamente in basso, probabilmente ad una'altezza non superiore ad 1 metro (3,3 piedi) dal suolo.\nPiastre.\nLa caratteristica pi\u00f9 conosciuta dello \"Stegosaurus\" sono le impressionanti piastre dermiche dorsali, presenti in numero variabile da 17 a 22, su tutto il dorso, il collo e parte della coda. Queste piastre dermiche non sono altro che osteodermi altamente modificati, simili a quelli osservabili nei coccodrilli e in molte lucertole di oggi. Queste strutture non erano attaccate direttamente allo scheletro dell'animale, bens\u00ec alla sua pelle. Le piastre pi\u00f9 grandi si trovavano sui fianchi e potevano raggiungere una larghezza di 60 centimetri (2,0 piedi) e i 60 centimetri d'altezza.\nIn una revisione del 2010 sulle specie di \"Stegosaurus\", Peter Galton sugger\u00ec che la disposizione delle piastre sul dorso variassero da specie a specie, e che il modo in cui le piastre apparivano di profilo giocasse un ruolo importante per il riconoscimento degli esemplari della stessa specie. Galton not\u00f2, inoltre, che le piastre di \"S. stenops\" erano articolate in due file sfalsate, anzich\u00e9 accoppiate, mentre, il fatto che non sia mai stata ritrovata una piastra articolata di \"S. ungulatus\" rende la disposizione delle sue piastre pi\u00f9 difficile da determinare. Tuttavia, l'esemplare tipo di \"S. ungulatus\" conserva due piastre vertebrali appiattite sulla coda quasi identiche per forma e dimensione, come immagini speculari l'uno dell'altro, suggerendo che almeno in questa specie le piastre fossero disposte a coppie lungo le file parallele.\nTutte le piastre erano diverse tra loro e non vi erano mai due piastre uguali delle stesse dimensioni e forma nello stesso individuo; tuttavia la forma generale delle piastre era simile tra i membri della stessa specie.\nIl \"thagomizer\".\nNella parte finale della coda, lo \"Stegosaurus\" possedeva quattro aculei, ciascuno dei quali poteva raggiungere il metro di lunghezza. Questa struttura \u00e8 nota come \"thagomizer\": il nome era stato usato originariamente su una striscia comica di Gary Larson, nella quale un gruppo di uomini preistorici venivano informati dal loro professore che le spine dello \"Stegosaurus\" sarebbero state chiamate \"thagomizer\", in onore di Thag Simmons (ad implicare il fatto che il \"thagomizer\" era il responsabile della morte di Thag). Da allora, questo termine \u00e8 stato adottato nella letteratura scientifica ed \u00e8 usato da molte autorit\u00e0 nel campo della paleontologia, tra le quali la Smithsonian Institution.\nIl reale utilizzo di questa struttura \u00e8 ancora un dibattito aperto tra i paleontologi, e le ipotesi pi\u00f9 accreditate sono il loro utilizzo nella visualizzazione intraspecifica, come postulato dal Gilmore nel 1914, o il loro utilizzo come arma offensiva. Il paleontologo Robert T. Bakker not\u00f2 che la coda dello \"Stegosaurus\" era molto pi\u00f9 flessibile di quella degli altri dinosauri in quanto priva di tendini ossificati, dando cos\u00ec credito all'idea della coda come arma. Tuttavia, come Carpenter ha osservato, le piastre presenti sulla coda sovrapponendosi ne avrebbero limitato il movimento. Tuttavia, Bakker osserv\u00f2 che lo \"Stegosaurus\" avrebbe potuto manovrare agilmente la coda, mantenendo i grandi arti posteriori fissi e spingendo con gli arti anteriori, pi\u00f9 corti ma robusti, permettendogli di ruotare abilmente e affrontare il suo aggressore. Pi\u00f9 recentemente, uno studio sulle spine della coda di \"Stegosaurus\" di McWhinney \"et al.\", ha dimostrato un'elevata concentrazione di danni e traumi sulle spine della coda, avvalorando l'ipotesi che questi animali utilizzassero effettivamente la coda spinata per difendersi. Questo studio ha dimostrato che il 9,8% degli esemplari di \"Stegosaurus\" esaminati possedeva evidenti lesioni sulle spine della coda. Un'ulteriore prova a favore di questa teoria \u00e8 il ritrovamento di una vertebra caudale di \"Allosaurus\", che presenta un foro in cui la spina caudale di \"Stegosaurus\" si adatta perfettamente.\nLa specie \"S. stenops\" possedeva quattro spine dermiche, ciascuno di circa 60-90 centimetri (2,0-3,0 piedi). La scoperta di un esemplare di \"Stegosaurus\" articolato ha dimostrato che, almeno in alcune specie, queste spine sporgevano orizzontalmente dalla coda, e non verticalmente come spesso raffigurato. Inizialmente, Marsh descrisse la specie \"S. ungulatus\" come avente otto spine sulla coda, a differenza di \"S. stenops\". Tuttavia, una recente ricerca ha riesaminato la descrizione e ha concluso che anche questa specie ne aveva quattro.\nClassificazione.\nLo \"Stegosaurus\" \u00e8 l'esemplare tipo della famiglia degli stegosauridae, a cui da peraltro il nome. Gli stegosauridae sono una delle due famiglie che compongono l'infraordine di Stegosauria, insieme ad Huayangosauridae. Gli Stegosauria fanno a loro volta parte del \"clade\" dei Thyreophora, un clade di dinosauri corazzati che comprendono anche i pi\u00f9 evoluti Ankylosauria. Gli Stegosauria condividono tra loro gran parte della loro anatomia come la struttura corporea e la postura, differenziandosi soprattutto per la forma e la disposizione di spine e placche. Tra i parenti pi\u00f9 stretti dello \"Stegosaurus\" vi erano il \"Wuerhosaurus\" dalla Cina e il \"Kentrosaurus\" dall'Africa.\nDi seguito \u00e8 riportato un cladogramma pubblicato nel 2009 da Mateus:\nOrigini.\nL'origine degli Stegosauria \u00e8 alquanto incerta, in quanto sono noti pochissimi resti di stegosauri basali e dei loro antenati. , \u00e8 stata confermata la presenza di gruppi di stegosauridi all'interno della Formazione Morrison, risalenti diversi milioni di anni prima della comparsa dello \"Stegosaurus\" vero e proprio, come la scoperta dell'imparentato \"Hesperosaurus mjosi\" dei primi del Kimmeridgiano. Lo stegosauride pi\u00f9 antico il \"Lexovisaurus durobrivensis\" visse nel Calloviano della Formazione Clay Oxford, in Inghilterra e Francia.\nIl genere pi\u00f9 primitivo \"Huayangosaurus\", del Giurassico medio della Cina (circa 165 milioni di anni fa), precede lo \"Stegosaurus\" di ben 20 milioni di anni, oltre ad essere l'unico genere della famiglia Huayangosauridae. Prima ancora un animale simile risalente ai primi del Giurassico, era lo \"Scelidosaurus\" dall'Inghilterra, vissuto circa 190 milioni di anni fa. \u00c8 interessante notare come lo \"Scelidosaurus\" possedesse tratti in comune sia degli Stegosauri sia degli Anchilosauri. L\"'Emausaurus\" dalla Germania era un altro piccolo quadrupede, mentre lo \"Scutellosaurus\" dall'Arizona, era un animale in grado di movimenti sia bipedi sia quadrupedi. Molto probabilmente tutti questi piccoli e primitivi dinosauri erano strettamente imparentati con l'antenato in comune di Stegosauri e Anchilosauri. In Francia, sono state ritrovate delle tracce fossili di un possibile dinosauro corazzato, risalenti a circa 195 milioni di anni fa.\nStoria e specie.\nLo \"Stegosaurus\" fu uno dei tanti dinosauri scoperti e descritti durante la famosa \"Guerra delle Ossa\", da Othniel Charles Marsh nel 1877, che recuper\u00f2 i suoi resti a nord di Morrison, Colorado. Queste prime ossa divennero l'olotipo della specie \"Stegosaurus armatus\". Marsh inizialmente credeva che i resti appartenessero ad un animale simile ad una tartaruga acquatica, e fu appunto questa supposizione che diede all'animale il suo nome scientifico \"Stegosaurus\", che significa appunto \"lucertola tetto\" o \"lucertola coperta\", in quanto si credeva che le piastre dermiche rappresentassero le parti del guscio dell'animale. In seguito vennero ritrovati numerosi altri esemplari di \"Stegosaurus\", e Marsh pubblic\u00f2 diversi articoli sul genere dal 1877 al 1897. Nel 1878, Edward Drinker Cope, il rivale di Marsh durante la \"Guerra delle Ossa\", nomin\u00f2 la specie \"Hypsirhophus discurus\", come un altro stegosauride sulla base di fossili frammentari ritrovati nella Cava 3, a Garden Park, Colorado. Successivamente numerosi esperti dichiararono \"Hypsirhophus\" un sinonimo di \"Stegosaurus\", anche se Peter Galton (2010) ha sugger\u00ec che l'animale potesse essere distinto da \"Stegosaurus\" sulla base di alcune caratteristiche delle vertebre.\nNel 1879, Marsh nomin\u00f2 una seconda specie, \"Stegosaurus ungulatus\", fornendo una descrizione pi\u00f9 dettagliata di tutti i fossili di \"Stegosaurus\" raccolti. Nel 1881, Marsh descrisse una terza specie, \"Stegosaurus\" \"affinis\", basata solo su un osso dell'anca. Tuttavia essendo stata descritta da materiale insufficiente la specie \u00e8 considerata un \"nomen nudum\" (un nome privo di una descrizione formale). Tuttavia, purtroppo il campione \u00e8 andato perso. Marsh continu\u00f2 a raccogliere ed esaminare nuovi esemplari di \"Stegosaurus\", e nel 1887 diede il nome a tre nuove specie: \"Stegosaurus stenops\", \"S. duplex\" e \"S. sulcatus\". All'epoca, anche se gli esemplari recuperati da Marsh non erano ancora stati preparati, l'esemplare tipo quasi completo e articolato di \"Stegosaurus stenops\" venne utilizzato come riferimento per un primo tentativo di ricostruire uno scheletro completo di \"Stegosaurus\". Questa prima ricostruzione, rappresentava uno di \"S. ungulatus\", in cui le parti mancanti vennero riempite con le ossa di \"S. stenops\", e fu pubblicata da Marsh nel 1891. (Nel 1893, Richard Lydekker ripubblic\u00f2 erroneamente un disegno di Marsh sotto l'etichetta di \"Hypsirhophus\").\nLa successiva specie di \"Stegosaurus\" ad essere nominata fu \"S. marshi\", da Frederick Lucas, nel 1901. Nello stesso anno, tuttavia, Lucas riclassific\u00f2 questa specie nel nuovo genere \"Hoplitosaurus marshi\". Lucas inoltre riesamin\u00f2 la disposizione delle piastre nell'animale, arrivando alla conclusione che le piastre fossero disposte a coppie in due file lungo la parte posteriore, e posizionate superiormente alla base delle costole. Lucas commission\u00f2, inoltre, Charles R. Knight per la produzione di un ricostruzione di \"S. ungulatus\", basandosi sulla sua nuova interpretazione. Tuttavia, l'anno seguente, Lucas cambi\u00f2 opinione sull'arrangiamento delle piastre, pensando invece che fossero disposte in file sfalsate e attaccate. Nel 1910, Richard Swann Lull afferm\u00f2 che probabilmente il modello delle piastre sfalsate visto in \"S. stenops\" era probabilmente dovuto allo spostamento dello scheletro dopo la morte. Swann guid\u00f2 personalmente la ricostruzione scheletrica di \"Stegosaurus\", presso il Museo Peabody di Storia Naturale, in cui le piastre vennero raffigurate accoppiate. Nel 1914, Charles W. Gilmore sostenne che l'interpretazione di Swann fosse errata e che molti esemplari di \"S. stenops\", tra cui l'olotipo ormai completamente preparato, conservassero le piastre in file parallele alternate in prossimit\u00e0 della cima del dorso, e che non vi era alcuna prova che le piastre si fossero spostate dalla loro posizione originale durante fossilizzazione. Pertanto, l'interpretazione di Gilmore e Lucas divent\u00f2 lo standard generalmente accettato nelle ricostruzioni di \"Stegosaurus\", e il montaggio scheletrico di Lull al Museo Peabody fu cambiato nel 1924.\nDisposizione delle piastre.\nUno dei principali argomenti di dibattito nei libri e negli articoli sullo \"Stegosaurus\" \u00e8 la disposizione delle piastre dermiche. Questo dibattito \u00e8 un pezzo importante nella storia della ricostruzione dei dinosauri. Qui sotto sono riportate quattro delle ipotesi proposte sulla disposizione delle piastre nel corso degli anni:\nSpecie.\nInizialmente, furono descritte numerose specie di \"Stegosaurus\", tuttavia oggi molte di queste specie sono considerate non valide o sinonimi di specie esistenti, lasciando due specie ben note e una ancora poco conosciuta. Tutti i fossili di \"Stegosaurus\" sono stati ritrovati negli strati 2-6 della Formazione Morrison, con l'aggiunta di alcuni resti probabilmente riferibili a \"Stegosaurus\" nella zona stratigrafica 1.\nLe specie attualmente riconosciute come valide sono:\nNel 2008, Susannah Maidment \"et al.\" hanno proposto ampie modifiche alla tassonomia di \"Stegosaurus\". In base alle loro ricerche le specie \"S. stenops\" e \"S. ungulatus\" sarebbero sinonimi di \"S. armatus\", e che i generi \"Hesperosaurus\" e \"Wuerhosaurus\" non fossero altro che due nuove specie di \"Stegosaurus\", divenendo rispettivamente \"S. mjosi\" e \"S. homheni\". Oltre a considerare la specie \"S. longispinus\" alquanto dubbia. Il genere \"Stegosaurus\" avrebbe cos\u00ec includere tre specie valide ossia \"S. armatus\", \"S. homheni\" e \"S. mjosi\", espandendo l'areale dello \"Stegosaurus\" dal Nord America, all'Europa del Giurassico e dell'Asia del Cretaceo inferiore. Tuttavia, questa classificazione non \u00e8 stata accettata dai paleontologi, soprattutto da Galton, che ha dichiarato che almeno il \"Wuerhosaurus\" differisce notevolmente dallo \"Stegosaurus\", per poter essere classificato come genere a s\u00e9 stante. Nel 2015, Maidment \"et al.\" a revisionato la sua classificazione ridimensionandola, affermando insieme a Galton, che la specie \"S. armatus\" andava considerata come un \"nomen dubium\" e che la specie \"S. stenops\" doveva essere la nuova specie tipo. Tale nuova classificazione fu infine accettata dalla maggior parte dei paleontologi.\nPaleobiologia.\nPostura e movimento.\nPoco dopo la sua scoperta, Marsh consider\u00f2 lo \"Stegosaurus\" come un animale bipede, a causa dei suoi ridotti arti anteriori. Tuttavia, nel 1891, Marsh cambi\u00f2 idea dopo aver considerato il peso complessivo dell'animale. Sebbene si sappia per certo che lo \"Stegosaurus\" fosse un quadrupede, vi \u00e8 la possibilit\u00e0 che l'animale potesse impennarsi sugli arti posteriori, usando la coda come sostegno, per raggiungere i fogliami pi\u00f9 alti. Questa ipotesi fu proposta da Bakker ma venne contestata da Carpenter. Uno studio di Mallison (2010) ha dimostrato che il genere affine \"Kentrosaurus\" era in grado di impennarsi sulle zampe posteriori, anche se non hanno trovato prove sulla capacit\u00e0 della coda di fungere da puntellamento per una postura tripode.\n\"Stegosaurus\" possedeva arti anteriori relativamente pi\u00f9 corti di quelli posteriori. Inoltre, negli arti posteriori, la sezione inferiore (comprendente la tibia ed il perone) \u00e8 pi\u00f9 breve rispetto al femore. Ci\u00f2 suggerisce che l'animale non poteva correre o camminare molto velocemente, potendo raggiungere una velocit\u00e0 massima di 6\u20137\u00a0km/h (3,7-4,3\u00a0mph). Alcune tracce fossili scoperte da Matthew Mossbrucker (Museo di Storia Naturale Morrison, Colorado) dimostrerebbero che lo \"Stegosaurus\" vivesse in branchi, che comprendevano varie fasce d'et\u00e0. Uno di questi gruppi di tracce mostra almeno quattro o cinque esemplari giovanili di \"Stegosaurus\" che si muovono insieme nella stessa direzione, mentre un'altra pista di impronte presenta alcuni individui giovani seguiti da un esemplare adulto. Pare inoltre che lo \"Stegosaurus\" prediligesse ambienti aridi e secchi rispetto agli altri dinosauri della Formazione Morrison, come \"Allosaurus\", \"Apatosaurus\", \"Camarasaurus\" e \"Diplodocus\".\nPoich\u00e9 le placche sarebbero state un ostacolo durante l'accoppiamento, \u00e8 possibile che le femmine di \"Stegosaurus\" si sdraiassero su un fianco mentre il maschio la montava da dietro. Un'altra ipotesi \u00e8 che la femmina si accovacciasse sugli arti anteriori, sollevando leggermente la coda e muovendola di lato mentre il maschio poggiava gli arti anteriori sul suo ampio bacino. Tuttavia, ci\u00f2 non spiegherebbe come i loro organi riproduttivi potessero toccarsi in quanto non ci sono prove di attaccamenti muscolari per un pene mobile n\u00e9 un baculum.\nCrescita.\nNegli anni sono stati ritrovati diversi giovani esemplari di \"Stegosaurus\", che permettono di ricostruire l'ontogenesi del genere. Anche il \"Kentrosaurus\" \u00e8 noto per esemplari giovani, che inizialmente furono considerati come dei generi a se stanti. Questi giovani esemplari hanno dimensioni relativamente modeste, con l'individuo pi\u00f9 piccolo lungo 1,5 metri (4,9 piedi), mentre il pi\u00f9 grande aveva una lunghezza di 2,6 metri (8,5 piedi). I campioni sono stati subito identificati come esemplari immaturi, poich\u00e9 le loro scapole e coracoide non erano ancora fusi, cos\u00ec come gli arti posteriori. Inoltre, la regione pelvica di questi esemplari \u00e8 molto simile a quella presente nei giovani \"Kentrosaurus\". Uno studio del 2009 sugli esemplari di varie dimensioni di \"Stegosaurus\", dimostr\u00f2 che le piastre e le spine avevano un ritardato istologico di crescita in confronto allo scheletro. Gli autori suggeriscono, quindi, che dopo che il completo sviluppo del corpo, gli osteodermi continuavano a crescere ad un ritmo pi\u00f9 veloce. Uno studio del 2013 ha concluso, sulla base della rapida deposizione di osso fibrolamellare altamente vascolarizzato, che \"Kentrosaurus\" avesse un tasso di crescita pi\u00f9 veloce di \"Stegosaurus\", contraddicendo la regola generale che i dinosauri pi\u00f9 grandi avessero una cresciuta pi\u00f9 veloce di quelli pi\u00f9 piccoli.\nFunzione delle piastre.\nLa funzione delle piastre dello \"Stegosaurus\" \u00e8 un argomento molto discusso. Inizialmente si pensava rappresentassero una qualche forma di armatura, ma erano fin troppo fragili e mal posizionati a tale scopo, lasciando i fianchi dell'animale totalmente scoperti. Le dimensioni di tali piastre indicherebbero che potessero essere usate per far sembrare l'animale pi\u00f9 grande, sia per intimidire i predatori sia per impressionare altri membri della stessa specie, in qualche forma di visualizzazione sessuale, sebbene entrambi i sessi posseggano placche molto simili tra loro. Pi\u00f9 di recentemente, i ricercatori hanno proposto che tali strutture potrebbero aver contribuito a controllare la temperatura del corpo dell'animale, in modo simile alle vele dei pelycosauri \"Dimetrodon\" e \"Edaphosaurus\" (e le orecchie dei moderni elefanti e conigli). Queste strutture, in vita, erano attraversate da vari vasi sanguigni che scorrevano lungo le scanalature presenti sulle superficie in modo che il sangue si raffreddasse prima di ritornare in circolo. La pubblicazione del libro \"Growth and Function of \"Stegosaurus\" Plates\" di Buffr\u00e9nil \"et al.\" (1986) ha segnato un importante passo avanti nel campo della speculazione scientifica, grazie alle sue analisi microscopiche sulle piastre di pi\u00f9 esemplari di \"Stegosaurus\", dimostrando inequivocabilmente che \"l'estrema vascolarizzazione dello strato esterno dell'osso agiva come dispositivo di termoregolazione\". In seguito, studi istologici pi\u00f9 completi e indagini sulla microstruttura delle piastre, attribuirono l'estrema vascolarizzazione citata da Buffr\u00e9nil come una necessit\u00e0 di trasportare nutrienti alle piastre per favorirne una crescita rapida. L'utilizzo di strutture corporee esagerate nei dinosauri al solo scopo di visualizzazione intraspecifica, \u00e8 un elemento piuttosto dibattuto tra i paleontologi, poich\u00e9 non esistono animali moderni che presentano tali adattamenti.\nAlcune comparazioni strutturali (2010) tra le piastre di \"Stegosaurus\" e gli osteodermi degli alligatori, sembrerebbero sostenere l'ipotesi sul loro utilizzo nella termoregolazione dell'animale. Tuttavia questa ipotesi \u00e8 stata seriamente messa in discussione, poich\u00e9 i parenti pi\u00f9 stretti dello \"Stegosaurus\", come \"Kentrosaurus\", possedevano piastre strette e con poca superficie, il che implica che il loro sistema di raffreddamento non necessitava di formazioni strutturali esterne specializzate come appunto le piastre. Un'altra funzione possibile \u00e8 che le piastre potessero accumulare calore riscaldando l'animale. Effettivamente, verso la fine del Giurassico il clima cominci\u00f2 a diventare leggermente pi\u00f9 freddo, quindi un grande rettile ectotermo avrebbe potuto utilizzare l'ampia superficie offerta dalle sue piastre per assorbire il calore del sole e mantenere la sua temperatura corporea costante.\nUn'altra spiegazione riguardo alla pesante progettazione vascolare delle piastre dello \"Stegosaurus\", ipotizza che quando sotto attacco, l'animale faceva affluire il sangue lungo le piastre, causandone un \"arrossimento\" e rendendole pi\u00f9 colorate e vivaci, il che poteva avere una doppia funzione: allontanare i predatori e attirare l'attenzione del sesso opposto. Questa ipotesi, ovviamente, non preclude il loro utilizzo nella termoregolazione, e le due funzioni potrebbero certamente coesistere. L'ipotesi che lo \"Stegosaurus\" potesse far \"arrossire\" le sue piastre \u00e8 diventata un'interpretazione prevalente della funzione delle piastre verso la fine del XX secolo, ed \u00e8 anche raffigurata nel famoso documentario della BBC \"Nel mondo dei Dinosauri\", dove uno \"Stegosaurus\" sotto attacco arrossisce le sue piastre e ondeggia la coda spinata per intimidire e confondere un \"Allosaurus\". Altra funzione di questo rossore sarebbe stata quella di attrarre i compagni.\nIn passato, alcuni paleontologi, in particolare Robert Bakker, hanno ipotizzato che le piastre dello \"Stegosaurus\" fossero incredibilmente mobili, interpretazione su cui molti paleontologi sono contrari. Bakker sugger\u00ec che le piastre non fossero altro che nuclei ossei per delle lastre cheratinose appuntite che lo \"Stegosaurus\" avrebbe potuto capovolgere da un lato all'altro tenendo lontani i predatori con una serie di punte cheratinose e le spine della coda. Nel disegno proposto da Bakker, le piastre dello \"Stegosaurus\" si sarebbe naturalmente incurvate ai lati dell'animale difendendone i fianchi. Bakker ipotizz\u00f2 che le piastre fossero dei nuclei ossei per delle escrescenze cheratinose, sulla base della somiglianza con i nuclei ossee delle corna di altri animali. Secondo il ragionamento di Bakker le piastre avrebbero quindi avuto il solo scopo di difesa e avrebbero avuto una larghezza sufficiente per stare erette facilmente in modo da essere utili alla visualizzazione senza uno sforzo muscolare. Tuttavia questa ipotesi \u00e8 stata respinta dalla maggior parte dei paleontologi.\nSistema nervoso.\nNelle vecchie letterature divulgative lo \"Stegosaurus\" \u00e8 spesso ritenuto possessore di due cervelli. Questo mito sarebbe nato subito dopo la descrizione di Marsh che descrisse un grande canale nella regione dell'anca del midollo spinale, che avrebbe potuto alloggiati una struttura fino a 20 volte pi\u00f9 grande del piccolo cervello dell'animale. Questo ha portato all'idea influente che dinosauri come lo \"Stegosaurus\" avessero un \"secondo cervello\" nella zona posteriore del corpo, utilizzato per coordinare i movimenti delle zampe posteriori e della coda. Questo \"cervello\" avrebbe potuto dare allo \"Stegosaurus\" una spinta temporanea quando sotto attacco dei predatori. Pi\u00f9 recentemente, questo canale (ritrovato anche nei sauropodi) \u00e8 stato indicato come la posizione di un corpo glicogenico, una struttura presente anche negli uccelli e la cui funzione si pensa sia facilitare la fornitura di glicogeno nel sistema nervoso dell'animale.\nAlimentazione.\nLo \"Stegosaurus\", cos\u00ec come i generi suoi affini, era erbivoro. Tuttavia, i loro denti e mascelle erano molto diverse da quelle degli altri erbivori ornitischi, suggerendo una strategia alimentare diversa ancora non ben compresa. Gli altri ornitischi possedevano denti in grado di macinare il materiale vegetale e una struttura mascella capace di movimenti su piani differenti, anzich\u00e9 unicamente Orthal (ossia saper muovere le mascelle solo su e gi\u00f9, per cui le mascelle degli stegosauridi sembrano essere predisposte). A differenza delle robuste mascelle e denti adatti alla macinazione, tratti comuni tra gli ornitischi, lo \"Stegosaurus\" (e tutti gli altri stegosauri) aveva denti piccoli a forma di spina che presentano un'usura orizzontale associata al contatto dei denti con il cibo durante l'alimentazione e le mascelle erano probabilmente in grado solo di riprodurre i movimenti Orthal. I denti degli stegosauri \"non erano strettamente attaccati l'un l'altro in un blocco per una rettifica efficiente\", e non esiste nessuna prova nei reperti fossili di stegosauri che indichi l'uso dei gastroliti, pertanto il modo in cui lo \"Stegosaurus\" si procurava e digeriva il cibo rimane tuttora \"poco compreso\".\nD'altro canto, esiste un'ipotesi secondo la quale questo animale, per via delle ridotte dimensioni dei denti, non era in grado di tritare il cibo; tutta la cosiddetta \"masticazione\" avveniva all'interno dello stomaco, il quale avrebbe avviato il processo di fermentazione per demolire gli alimenti.\nGli stegosauri erano ampiamente diffusi geograficamente nel Giurassico superiore. I paleontologi ritengono che questi animali si nutrissero di piante come muschi, felci, equiseti, cycadi, conifere e frutta. L'idea popolare che lo \"Stegosaurus\" e altri dinosauri erbivori giurassici si nutrissero di erba, come i moderni mammiferi erbivori, \u00e8 alquanto improbabile in quanto l'erba come noi la conosciamo si sarebbe evoluta solo alla fine del periodo Cretaceo, quindi molto tempo dopo l'estinzione degli stegosauri.\nA causa della bassa posizione della testa dell'animale, si pensa che lo \"Stegosaurus\" si nutrisse di felci e piante basse, ad un'altezza massima di circa un metro da terra. Tuttavia, se lo \"Stegosaurus\" fosse davvero stato in grado di sollevarsi sulle zampe posteriori puntellandosi con la coda, come suggerito da Bakker, avrebbe potuto raggiungere altezze considerevoli, anche a 6 metri (20 piedi) da terra per poter brucare le piante a un maggior livello d'altezza.\nUna dettagliata analisi sulla biomeccanica del cranio di \"Stegosaurus\" e sul suo comportamento alimentare \u00e8 stata eseguita nel 2010, utilizzando due diversi modelli tridimensionali dei denti di \"Stegosaurus\" per tastarne la fisica e le propriet\u00e0 realistiche. La forza di mascellare \u00e8 stata calcolata utilizzando questi modelli e le note proporzioni cranio dell'animale, verificandole su diversi rami d'albero di dimensioni e durezza differente. Le forze del morso risultanti calcolate per lo \"Stegosaurus\" erano di 140.1 Newton (N), 183,7 N e 275 N (rispettivamente per i denti anteriori, di mezzo e posteriore), il che significa che la forza del morso di uno \"Stegosaurus\" era meno della met\u00e0 di quella di un Labrador retriever. Con una potenza del morso del genere lo \"Stegosaurus\" avrebbe potuto facilmente nutrirsi di piccoli rami verdi, ma avrebbe avuto difficolt\u00e0 con qualsiasi cosa di pi\u00f9 di 12\u00a0mm di diametro. Lo \"Stegosaurus\", quindi, probabilmente si nutriva principalmente di rametti teneri e di fogliame, e non sarebbe stato in grado di nutrirsi di piante pi\u00f9 robuste a meno che l'animale non fosse in grado di mordere in modo molto pi\u00f9 efficiente di quanto previsto da questo studio. Tuttavia, uno studio pubblicato il 20 maggio 2016, di Stephen Lautenschlager \"et al.\" indica che l'intensit\u00e0 del morso dello \"Stegosaurus\" era ben pi\u00f9 forte di quanto si credesse. Il confronto \u00e8 stato fatto tra lo \"Stegosaurus\" (rappresentato dal campione noto come \"Sophie\", dal Museo di Storia Naturale di Londra) e altri due dinosauri erbivori, l\"Erlikosaurus\" e il \"Plateosaurus\" per determinare se tutti e tre avessero forze di morso simili e occupassero nicchie ecologiche simili. Sulla base dei risultati dello studio, \u00e8 stato rivelato che lo \"Stegosaurus\" aveva un morso simile in forza a quello dei moderni mammiferi erbivori, in particolare, a quello di bovini e ovini. Sulla base di questi dati, \u00e8 probabile che lo \"Stegosaurus\" si nutrisse anche di piante pi\u00f9 legnose, come le cycadi e forse lo stesso animale era un mezzo per diffondere i semi delle suddette cycadi, come il moderno casuario.\nPaleoecologia.\nLa Formazione Morrison viene spesso interpretata come un ambiente semiarido con stagioni umide e secche distinte e golene piatte. La vegetazione variavano dalle foreste a galleria, che comprendevano conifere, felci arboree e felci, alle savane pi\u00f9 aride che comprendevano felci e occasionali alberi di \"Araucaria\" e delle conifere \"Brachyphyllum\". La flora del periodo comprendeva anche alghe verdi, funghi, muschi, felci, equiseti, cycadi, ginko e diverse famiglie di conifere. I fossili di piccoli animali comprendevano bivalvi, lumache, pesci, rane, salamandre, tartarughe come la \"Dorsetochelys\", sphenodonti, lucertole, crocodylomorphi terrestri e acquatici come \"Hoplosuchus\", diverse specie di pterosauri come \"Harpactognathus\" e \"Mesadactylus\", numerose specie di dinosauro, e diversi esemplari di mammiferi primitivi come docodonti (come \"Docodon\"), multituberculati, symmetrodonti e triconodonti.\nTra i dinosauri che vissero al fianco di \"Stegosaurus\" vi erano i teropodi \"Allosaurus\", \"Saurophaganax\", \"Torvosaurus\", \"Ceratosaurus\", \"Marshosaurus\", \"Stokesosaurus\", \"Ornitholestes\", \"Coelurus\" e \"Tanycolagreus\". La Formazione Morrison \u00e8 famosa per la gran quantit\u00e0 di sauropodi presenti, che dominavano la regione e differivano tra loro nelle proporzioni del corpo e nelle abitudini alimentari, tra questi vi erano \"Brachiosaurus\", \"Apatosaurus\", \"Brontosaurus\", \"Diplodocus\", \"Camarasaurus\" e \"Barosaurus\". Gli altri ornitischi che vissero al fianco dello \"Stegosaurus\" erano \"Camptosaurus\", \"Gargoyleosaurus\", \"Dryosaurus\", \"Othnielosaurus\" e \"Drinker\". Lo \"Stegosaurus\" si trova comunemente negli stessi siti fossili insieme ad \"Allosaurus\", \"Apatosaurus\", \"Camarasaurus\" e \"Diplodocus\".\nNella cultura di massa.\nLo \"Stegosaurus\" \u00e8 senza dubbio uno dei dinosauri pi\u00f9 famosi e riconoscibile al pubblico, venendo spesso raffigurato in film, cartoni animati, fumetti, giocattoli per bambini, venendo addirittura eletto Dinosauro di Stato del Colorado (1982). A causa della natura frammentaria della maggior parte dei primi fossili di \"Stegosaurus\", ci sono voluti molti anni prima che i restauri scheletrici dell'animale raggiungessero l'accuratezza odierna. La prima immagine popolare dello \"Stegosaurus\" era un'incisione prodotta da A. Tobin per il numero di novembre 1884 di \"Scientific American\", che ha includeva il dinosauro nel mezzo di uno speculativo paesaggio della Formazione Morrison. Tobin ricostru\u00ec lo \"Stegosaurus\" come un dinosauro tripode (bipede con la coda strisciante) e dal collo lungo, con le piastre disposte lungo la coda e lo schiena rivestita di spine. Questo rivestimento di punte potrebbe essere basata su un'errata interpretazione dei denti, che Marsh aveva notato avere una strana forma cilindrica, e trovandoli dispersi ipotizz\u00f2 che potessero trattarsi di piccole spine dermiche.\nNel 1891, Marsh pubblic\u00f2 una ricostruzione scheletrica pi\u00f9 accurata di \"Stegosaurus\" e nel giro di un decennio l'animale era diventato uno dei dinosauri pi\u00f9 illustrati di sempre. L'artista Charles R. Knight pubblic\u00f2 la sua prima ricostruzione di \"Stegosaurus ungulatus\" basandosi sulla ricostruzione dello scheletro di Marsh, pubblicata nel novembre 1897. Questa illustrazione avrebbe in seguito costituito la base del pupazzo in stop-motion utilizzato nel film \"King Kong\" (1933). Come la ricostruzione di Marsh, questo primo restauro di Knight aveva una sola fila di lastre di grandi dimensioni, anche se in seguito le file di piastre divennero due nel suo successivo dipinto (1901), prodotta sotto la direzione di Frederic Lucas. Circa due anni dopo, Knight sempre sotto la direzione di Lucas, riprodusse un'altra ricostruzione in cui il modello presentava due file di piastre sfalsate. Knight avrebbe continuato a dipingere lo \"Stegosaurus\" con una doppia fila di piastre per il murale del Field Museum nel 1927, ma tale compito venne assegnato a Rudolph F. Zallinger, che dipinse lo \"Stegosaurus\" in questo modo nella sua \"Et\u00e0 dei Rettili\", il murale esposto al Peabody Museum, nel 1947.\nLo \"Stegosaurus\" fece il suo debutto presso il pubblico grazie ad un modello in cartapesta commissionato dal National Museum of Natural History nel 1904, per il Louisiana Purchase Exposition. Il modello si basava sulla pi\u00f9 recente miniatura di Knight con la doppia fila di piastre sfalsate, venendo esposta nel Palazzo del Governo degli Stati Uniti presso l'esposizione a St. Louis, prima di essere trasferito a [\nPortland, Oregon, per la Lewis and Clark Centennial Exposition nel 1905. Il modello \u00e8 stato poi spostato allo Smithsonian National Museum of Natural History, a Washington DC, insieme ad altre ricostruzioni di animali preistorici, e l'attuale edificio del Museo nazionale di Storia Naturale, nel 1911. A seguito di una ristrutturazione del museo nel 2010, il modello \u00e8 stato spostato ancora una volta per la mostra al Museo della Terra di Ithaca, New York.\nLa popolarit\u00e0 dello \"Stegosauro\" \u00e8 dovuta in parte anche alla sua esposizione prominente nei musei di storia naturale. Anche se considerato uno dei tipi pi\u00f9 caratteristici di dinosauro, gli scheletri completi di \"Stegosaurus\" erano piuttosto rari nei musei durante la prima met\u00e0 del XX secolo, in gran parte a causa della natura disarticolata della maggior parte dei campioni fossili. Fino al 1918, l'unico scheletro montato di \"Stegosaurus\" nel mondo fu l'esemplare tipo di OC Marsh della specie \"S. ungulatus\" presso il Museo Peabody di Storia Naturale, messo in mostra nel 1910. Tuttavia, questo scheletro fu smantellato nel 1917, quando il vecchio edificio Peabody Museum fu demolito. Questo esemplare storicamente significativo \u00e8 stato rimontato in vista dell'apertura del nuovo edificio Peabody Museum, nel 1925. Il 1918 ha visto il completamento del secondo scheletro montato di \"Stegosaurus\", e la prima raffigurante della specie \"S. stenops\". Questo scheletro fu creato sotto la direzione di Charles W. Gilmore presso l'American Museum of Natural History. Lo scheletro \u00e8 stato composto assemblando diverse scheletri, in primo luogo l'esemplare USNM 6531, con proporzioni progettati per seguire da vicino l'esemplare tipo di \"S. stenops\", che era esposto in un rilievo vicino dal 1918. Il vecchio modello fu smantellato nel 2003 e sostituita con una ricostruzione aggiornata nel 2004. Un terzo scheletro di \"Stegosaurus\", della specie \"S. stenops\", fu messo in mostra al Museo americano di Storia naturale, nel 1932, montato sotto la direzione di Charles J. Long, lo scheletro era un composito costituito da resti parziali riempiti con repliche basate su altri campioni. Nel suo articolo sul nuovo scheletro del museo, Barnum Brown ha descritto (e contestato) l'idea sbagliata ma purtroppo popolare che lo \"Stegosaurus\" avesse un \"secondo cervello\" nei fianchi. Un altro composito di montaggio, utilizzando esemplari, di cui la specie \"S. ungulatus\", raccolti al Dinosaur National Monument tra il 1920 e il 1922, \u00e8 stato messo in mostra al Carnegie Museum of Natural History nel 1940.\nUna ricostruzione di stegosauro \u00e8 presente nel Parco della Preistoria di Rivolta d'Adda."}
{"id": "264646", "revid": "438678", "url": "https://it.wikipedia.org/wiki?curid=264646", "title": "A History of Violence", "text": "A History of Violence \u00e8 un film del 2005 diretto da David Cronenberg.\nIl film \u00e8 tratto dall'omonimo romanzo a fumetti scritto da John Wagner, illustrato da Vince Locke e pubblicato dalla Vertigo (etichetta della DC Comics) nel 1997, noto in italiano come \"Una storia violenta\" (edito dalla Magic Press). Il lungometraggio \u00e8 stato presentato in concorso al 58\u00ba Festival di Cannes..\nTrama.\nTom Stall \u00e8 il proprietario di una tavola calda e vive con sua moglie Edie, avvocato, suo figlio Jack e sua figlia minore Sarah in una piccola citt\u00e0 dell'Indiana, Millbrook. Egli diventa l'eroe locale dopo avere difeso se stesso e altre persone da un tentativo di rapina, uccidendo i rapinatori Leland e Billy che stavano per uccidere la cameriera e che avevano gi\u00e0 ucciso in altri luoghi. La sua storia diventa in breve di dominio pubblico attirando l'attenzione dell'intera nazione e anche dei membri della mafia irlandese di Filadelfia. Alcuni di loro arrivano in citt\u00e0 guidati dallo sfregiato Carl Fogarty, che sostiene che Tom in realt\u00e0 \u00e8 Joey Cusack, che li aveva traditi vent'anni prima. Queste supposizioni rompono l'equilibrio dell'intera famiglia.\nIntanto Jack, che fino ad allora si era sempre tirato indietro dalle risse scolastiche, reagisce ai bulli che lo hanno tormentato a scuola, pestando a sangue il peggiore. Viene per\u00f2 rapito dalla banda di Fogarty, che lo prende come ostaggio per avere Tom con s\u00e9. Tom per\u00f2, al momento dello scambio, riesce a uccidere i suoi assalitori, eccetto Fogarty, che lo ferisce e che, quando sta per finirlo, viene ucciso da Jack con un colpo di fucile alla schiena. Dall'abilit\u00e0 mostrata nell'affrontare i gangster risulta evidente che Tom \u00e8 Joey Cusack. La moglie e il figlio si infuriano con lui per avere mentito cos\u00ec a lungo, ma, quando lo sceriffo comincia a pensare che le parole di Fogarty fossero vere, Edie difende il marito.\nI guai per\u00f2 non sono finiti perch\u00e9 il fratello di Joey, Richie, uno dei boss della malavita di Filadelfia, telefona a Joey chiedendogli di fargli visita. Joey accetta per chiedere al fratello di fare cessare quella faida, anche perch\u00e9 un rifiuto costerebbe probabilmente la vita a lui e alla sua famiglia. Parte quindi per Filadelfia, dove incontra il fratello a casa sua. Dopo un abbraccio, in un clima apparentemente cordiale, Richie ricorda a Joey che il suo comportamento gli \u00e8 costato molto denaro per scongiurare il rischio di perdere l'appartenenza alla mafia irlandese dell'East Coast, che era stata sul punto di ucciderlo.\nAlla domanda di Joey su che cosa possa fare per rimediare e fare pace Richie gli risponde: \u00abPotresti morire\u00bb. Uno degli uomini di Richie tenta quindi di uccidere Joey con il \"laccetto\", ma quest'ultimo riesce a uccidere sia il primo assalitore che quelli successivi. Prima di andare via uccide lo stesso Richie con un colpo di pistola alla fronte. Joey ritorna a casa durante l'ora di cena. L'atmosfera \u00e8 tesa e intensa: il resto della famiglia \u00e8 a tavola e sta per iniziare a mangiare. Joey si siede, i figli gli porgono un piatto e del cibo e la moglie lo guarda e scoppia in lacrime.\nRiprese.\nIl film \u00e8 ambientato nella cittadina immaginaria di Millbrook nell'Indiana, Stati Uniti d'America, ma le riprese sono in realt\u00e0 avvenute a Millbrook nell'Ontario, in Canada, tra il 2 agosto e il 14 novembre 2004. Gli incassi hanno superato i 30 milioni nel mercato nord-americano.\nDifferenze dal romanzo a fumetti.\nRispetto al romanzo a fumetti ci sono alcune modifiche: il nome del protagonista \u00e8 stato cambiato da Tom McKenna a Tom Stall, John Torrino \u00e8 diventato Carl Fogarty e il nome del figlio di Tom \u00e8 stato cambiato da Buzz a Jack.\nNel fumetto Millbrook si trova nel Michigan, mentre nel film \u00e8 nell'Indiana, e i boss non sono pi\u00f9 di Brooklyn ma di Philadelphia. Secondo la stampa tedesca David Cronenberg e lo sceneggiatore Josh Olson hanno cambiato i nomi che sembravano italiani per evitare di anticipare i legami con la mafia.\nIl pi\u00f9 grande cambiamento rispetto al libro riguarda tuttavia il personaggio di Richie e la sua fine. Nel romanzo lui e Tom sono amici d'infanzia; nel film sono fratelli. Oltre a questo nel libro Richie viene catturato dai mafiosi e mutilato e Tom lo soffoca come atto di generosit\u00e0. Nel film Richie \u00e8 un boss mafioso e tenta di uccidere Tom, il quale gli spara uccidendolo per fuggire."}
{"id": "264647", "revid": "1982", "url": "https://it.wikipedia.org/wiki?curid=264647", "title": "Prodotto tra matrici", "text": ""}
{"id": "264648", "revid": "21079", "url": "https://it.wikipedia.org/wiki?curid=264648", "title": "Prodotto di matrici", "text": ""}
{"id": "264649", "revid": "4", "url": "https://it.wikipedia.org/wiki?curid=264649", "title": "Cromatidi", "text": ""}
{"id": "264651", "revid": "305330", "url": "https://it.wikipedia.org/wiki?curid=264651", "title": "Spurio Lucrezio Tricipitino", "text": "Biografia.\nTricipitino era un membro del Senato romano durante il regno di Tarquinio e fu nominato dal re \"Praefectus urbi\", quando Tarquinio si dovette allontanare da Roma per portare la guerra ad Ardea.\nDopo la cacciata dei Tarquini, Tricipitino, a causa della sua qualifica di \"Praefectus urbi\" govern\u00f2 la citt\u00e0 nel periodo che intercorse prima dell'elezione dei consoli.\nTricipitino organizz\u00f2 i \"comitia\" che permisero l'elezione dei primi consoli. A questo scopo, secondo Dionigi di Alicarnasso, fu eletto \"interrex\", come d'altronde \u00e8 probabile per analogia con circostanze simili.\nI consoli eletti furono Lucio Giunio Bruto e Lucio Tarquinio Collatino e dopo la morte di Bruto in battaglia fu eletto al suo posto come \"consul suffectus\".\nLucrezio Tricipitino comunque, anche a causa dell'et\u00e0 avanzata, mor\u00ec nello stesso anno (509 a.C.), pochi giorni dopo l'elezione alla nuova carica. Al suo posto fu eletto Marco Orazio Pulvillo, anch'esso \"suffectus\"."}
{"id": "264652", "revid": "1728", "url": "https://it.wikipedia.org/wiki?curid=264652", "title": "Comitia", "text": ""}
{"id": "264653", "revid": "1728", "url": "https://it.wikipedia.org/wiki?curid=264653", "title": "Dionys.", "text": ""}
{"id": "264654", "revid": "1728", "url": "https://it.wikipedia.org/wiki?curid=264654", "title": "Tac.", "text": ""}
{"id": "264656", "revid": "78273", "url": "https://it.wikipedia.org/wiki?curid=264656", "title": "Installatori elettrici", "text": ""}
{"id": "264657", "revid": "6392", "url": "https://it.wikipedia.org/wiki?curid=264657", "title": "Apparecchi elettrici", "text": ""}
{"id": "264659", "revid": "2178", "url": "https://it.wikipedia.org/wiki?curid=264659", "title": "Fiume Corrib", "text": ""}
{"id": "264660", "revid": "1154737", "url": "https://it.wikipedia.org/wiki?curid=264660", "title": "Corrib (fiume)", "text": "Il Corrib \u00e8 un brevissimo fiume irlandese, con appena 6\u00a0km di tragitto, ma dalla portata assai considerevole. Emissario del Lough Corrib, dopo un brevissimo tratto rurale entra immediatamente nella citt\u00e0 di Galway attraversandola, per poi sfociare nella baia di Galway."}
{"id": "264661", "revid": "599", "url": "https://it.wikipedia.org/wiki?curid=264661", "title": "Thoralf Skolem", "text": ""}
{"id": "264662", "revid": "228587", "url": "https://it.wikipedia.org/wiki?curid=264662", "title": "Corrib", "text": ""}
{"id": "264663", "revid": "2178", "url": "https://it.wikipedia.org/wiki?curid=264663", "title": "River Corrib", "text": ""}
{"id": "264665", "revid": "124096888", "url": "https://it.wikipedia.org/wiki?curid=264665", "title": "Par condicio creditorum", "text": "La locuzione latina par condicio creditorum, secondo la legge italiana e in particolare nel diritto civile e in quello fallimentare italiano, (letteralmente \"parit\u00e0 di trattamento dei creditori\") esprime un principio giuridico in virt\u00f9 del quale i creditori hanno uguale diritto di essere soddisfatti sui beni del debitore salve le cause legittime di prelazione.\nPer assicurare la parit\u00e0 di trattamento, dal giorno della dichiarazione di fallimento nessuna azione individuale o esecutiva pu\u00f2 essere iniziata o proseguita da questo o quel creditore. Il principio \u00e8 accolto dal codice civile italiano all'art. 2741, che recita: \u00abI creditori hanno eguale diritto di essere soddisfatti sui beni del debitore, salve le cause legittime di prelazione. Sono cause legittime di prelazione i privilegi, il pegno e le ipoteche\u00bb. Ci\u00f2 vale anche per azioni, non svolte direttamente dal soggetto fallito, che consentano indirettamente di rimborsare un singolo creditore con denaro, nei luoghi di propriet\u00e0 ovvero per interposta persona su incarico del soggetto fallito: ad esempio con la cessione ad un creditore di crediti verso terzi vantati dal soggetto fallito.\nNello stabilire questo progetto di ripartizione si tiene conto anche dei debiti il cui termine di scadenza non sia ancora giunto: in considerazione della regola della decadenza del beneficio del termine essi si considerano come scaduti alla data di dichiarazione del fallimento. Il corso degli interessi resta sospeso agli effetti del fallimento, salvo che si tratti di crediti garantiti.\nIn buona sostanza, l'art. 2741 identifica due categorie di creditori: la prima \u00e8 quella dei creditori titolari di un diritto di prelazione, i quali, in forza di tale diritto, verranno soddisfatti prima degli altri creditori e per l'intero credito vantato. La seconda categoria \u00e8 quella dei creditori chirografari, i quali verranno soddisfatti in subordine rispetto ai privilegiati e in proporzione e non per l'intero. Con la riforma del diritto fallimentare il principio della \"par condicio creditorum\" viene profondamente innovato, in quanto \u00e8 possibile suddividere i creditori per classi omogenee; ad esempio creditori finanziari, fornitori ecc.\nLa \"par condicio creditorum\" resta un concetto valido solo all'interno di una medesima classe, ma i creditori di una classe possono, previa votazione di assemblea separata, approvare un trattamento differenziato. Ci\u00f2 riguarda i crediti sorti prima della dichiarazione di fallimento (crediti concorsuali). Diverso trattamento hanno i crediti sorti nel corso della procedura in conseguenza dell'attivit\u00e0 degli organi fallimentari, quali un compenso al curatore. Questi crediti sorgono nei confronti della massa fallimentare e devono essere soddisfatti con prededuzione.\nLa differenza pi\u00f9 significativa tra procedura esecutiva singolare e procedura esecutiva fallimentare \u00e8 che in quella singolare l'applicazione del principio della \"par condicio\" \u00e8 meramente eventuale, vale a dire subordinata al verificarsi del concorso fra creditori, dal momento che la procedura esecutiva singolare pu\u00f2 essere iniziata anche da un solo creditore senza che ne intervengano altri. Ci\u00f2 non vale in ambito fallimentare, perch\u00e9 in questo caso la legge dispone che vi sia un curatore fallimentare tenuto ad avvisare tutti i creditori (\u00e8 logico che spetter\u00e0 al creditore valutare la convenienza della sua insinuazione nella procedura fallimentare).\nLa legge consente ai creditori di compensare con i loro debiti verso il fallito i crediti che essi vantano verso il medesimo. La compensazione ha lo stesso effetto della garanzia del credito."}
{"id": "264667", "revid": "109490425", "url": "https://it.wikipedia.org/wiki?curid=264667", "title": "Kentrosaurus", "text": "Kentrosaurus \u00e8 un genere estinto di dinosauro stegosauride, vissuto nel tardo Giurassico, circa 155-150 milioni di anni fa, in quella che oggi \u00e8 l'odierna Tanzania (Africa orientale). L'unica specie ascritta a questo genere \u00e8 \"K. aethiopicus\", nominata nel 1915, dal paleontologo tedesco Edwin Hennig. Nonostante sia spesso considerato un \"primitivo membro\" della famiglia degli stegosauria, recenti analisi cladistiche hanno dimostrato che si tratta di un genere pi\u00f9 derivato ed evoluto rispetto ad altri stegosauridi, nonch\u00e9 uno stretto parente del nordamericano \"Stegosaurus\".\nI fossili di \"K. aethiopicus\" furono ritrovati all'interno della Formazione Tendaguru, datata dal tardo Kimmeridgiano e ai primi del Titoniano, circa 152 milioni di anni fa. Tra il 1909 e il 1912, grazie ad alcune spedizioni tedesche, nell'Africa orientale furono scoperte molte ossa fossili e anche se non tutti erano scheletri completi, i resti fornirono un quadro quasi completo dell'anatomia dell'animale.\nDescrizione.\n\"Kentrosaurus\" era un piccolo stegosauride. La morfologia dell'animale era molto simile a quello dell'affine \"Stegosaurus\": corpo tozzo, sorretto da quattro zampe corte ma robuste di cui le posteriori avevano una limitata capacit\u00e0 di piegatura, testa piccola con un piccolo becco perfetto per strappare e masticare la vegetazione di cui si nutriva. Lungo la schiena possedeva ben due tipi di placche: dal collo fino alle scapole erano presenti delle piccole placche ossee, mentre dalle scapole fino alla punta della coda l'animale era ricoperto di spine ossee che proteggevano l'animale dagli attacchi dei predatori. Negli anni \u00e8 stato descritto solo un singolo dente dell'animale, descritto nel 1925, da Hennig nella sua monografia. In seguito, \u00e8 stato anche descritto la parte anteriore dell'osso mascellare e alcuni frammenti di dente. I denti mostrano una certa affinit\u00e0 con quelli dell'affine \"Stegosaurus\", solo pi\u00f9 piccoli.\nDimensioni e postura.\nRispetto ad altri stegosauridi come \"Stegosaurus\", \"Hesperosaurus\", \"Dacentrurus\" o \"Tuojiangosaurus\", \"Kentrosaurus\" era di dimensioni nettamente inferiori ma comparabili con quelle di \"Huayangosaurus\". Un esemplare adulto poteva raggiungere una lunghezza totale di 4,50 metri (15 ft), di cui poco pi\u00f9 della met\u00e0 era costituita dalla coda. Tuttavia nuovi resti indicano che alcuni esemplari potevano raggiungere una lunghezza di circa 5,50 metri (18 pft). Nel 2010, Gregory S. Paul stim\u00f2 un peso di circa settecento kg, per un animale di quattro metri. Tuttavia una successiva stima sul peso, port\u00f2 ad un peso tra 1 e 1,5 tonnellate, a seconda della muscolatura della coda.\nLa lunga coda di \"Kentrosaurus\" indica che la posizione del centro della massa \u00e8 insolitamente lontana per un animale quadrupede. La muscolatura poggiava proprio di fronte all'anca, in una posizione di solito riscontrata nei dinosauri bipedi. Tuttavia, i femori in questi animali erano dritti, al contrario dei normali dinosauri bipedi, il che indica una posizione dell'arto diritta e verticale. Il che indica che le zampe posteriori, se disposte di massicci muscoli, sorreggevano circa il 90% del peso dell'animale, mentre gli arti anteriori, pi\u00f9 robusti ma pi\u00f9 corti, sostenevano circa il 10-15% del peso corporeo dell'animale.\nTesta.\nLa testa del kentrosauro era molto piccola e di forma piatta e allungata; il muso terminava con un becco corneo privo di denti, molto utile per strappare le fronde o per schiacciare piccoli semi dal guscio legnoso. \nIl cervello non era pi\u00f9 grande di una noce, alloggiato in una cavit\u00e0 lunga almeno 6\u00a0cm. Nonostante ci\u00f2, il kentrosauro si era saputo adattare bene al suo ambiente.\nPlacche e spine.\nUno degli aspetti pi\u00f9 curiosi del kentrosauro \u00e8 rappresentato dalle placche e dagli spuntoni del collo, del dorso e della coda. Dal collo fino alla sommit\u00e0 della schiena questo dinosauro presentava una doppia fila di placche ossee a forma di foglia e ricoperte di pelle, forse percorse da una fitta rete di capillari. Secondo i paleontologi, le placche vascolarizzate avevano lo scopo di regolare la temperatura, come nello Stegosauro. Dalla met\u00e0 del dorso le placche erano sostituite da spine ossee che arrivano anche a 60\u00a0cm di lunghezza: esse terminavano sulla coda con una coppia di spuntoni lunghi circa un metro. A queste difese si aggiungeva una coppia di spine che fuoriuscivano dal bacino.\nTendini potenti.\nCome in tutti gli Stegosauri, la muscolatura del kentrosauro era particolarmente sviluppata tra la base della coda e il femore.\nEra inoltre potenziata da un sistema di tendini, raccolti in fasci, che permettevano di mantenere la coda sollevata. In caso di pericolo l'animale voltava le spalle all'assalitore, agitando la coda con le sue temibili spine come arma di difesa. Pur non essendo un animale di grande cervello, il kentrosauro doveva essere dotato di una certa agilit\u00e0 e adattabilit\u00e0. Ci\u00f2 \u00e8 testimoniato dalla diffusione di questi dinosauri, confermato anche dal gran numero di reperti.\nPaleobiologia.\nComportamento.\nNon \u00e8 inverosimile immaginare che i giovani si affrontassero per gioco in finti duelli che permettevano di irrobustire la muscolatura e imparare le diverse tecniche di difesa. Branchi numerosi potevano essere molto utili nella difesa degli individui pi\u00f9 deboli, anche se pare che il kentrosauro non avesse troppi nemici: persino i terribili allosauri che abitavano l'emisfero meridionale del Giurassico temevano le difese del kentrosauro.\nRiproduzione.\nDopo l'accoppiamento le femmine deponevano uova di forma ovale, lunghe forse una ventina di centimetri, in un nido costituito da terriccio e vegetali che marcendo avrebbero tenuto al caldo le uova, come in una sorta di incubatrice naturale. I giovani e i cuccioli erano probabilmente protetti dalla madre fino al raggiungimento dell'indipendenza alimentare.\nDistribuzione.\nGrazie al gran numero di reperti ritrovati, si \u00e8 ipotizzato che lo Kentrosauro fosse un erbivoro corazzato vissuto in Africa circa 150 milioni di anni fa.\nTassonomia.\n\u00c8 nota anche una possibile specie nordamericana di questo genere, \"K. longispinus\"."}
{"id": "264669", "revid": "1543377", "url": "https://it.wikipedia.org/wiki?curid=264669", "title": "Somma diretta", "text": "In algebra lineare, la somma diretta \u00e8 una costruzione tra moduli che restituisce un modulo pi\u00f9 grande. Ad esempio, la somma diretta di due gruppi abeliani formula_1 e formula_2 \u00e8 un gruppo abeliano formula_3 formato da tutte le coppie ordinate formula_4 con formula_5 e formula_6. In particolare, il prodotto cartesiano di formula_1 e formula_2 \u00e8 caratterizzato con una struttura di gruppo abeliano definendo la somma tra coppie ordinate formula_9 come formula_10 e la moltiplicazione come formula_11 per formula_12 intero. Costruzioni simili consentono di caratterizzare la somma diretta tra varie strutture algebriche come moduli, anelli o sottospazi vettoriali. La somma diretta pu\u00f2 essere anche definita tra pi\u00f9 addendi, ad esempio formula_13. \nNel caso di un numero finito di addendi la somma diretta tra gruppi abeliani \u00e8 un prodotto diretto, mentre nel caso di infiniti addendi molti autori fanno una distinzione: un elemento di una somma diretta ha tutte le componenti nulle tranne che per un numero finito di esse, mentre un elemento di un prodotto diretto pu\u00f2 avere tutte le componenti diverse da zero.\nSpazi vettoriali.\nUno spazio vettoriale formula_14 si definisce somma diretta dei sottospazi formula_15 e formula_16 se ogni elemento formula_17 si pu\u00f2 scrivere in maniera unica nel seguente modo:\ncon formula_19 e formula_20. La dimensione di formula_14 \u00e8 inoltre pari alla somma algebrica delle dimensioni di formula_15 e formula_16.\nUna condizione necessaria e sufficiente affinch\u00e9 i due sottospazi siano in somma diretta \u00e8 che formula_24 e la loro intersezione sia il vettore nullo:\nQuesto si estende a famiglie di un qualsiasi numero di sottospazi.\nSi dice inoltre che formula_14 si decompone in somma diretta di formula_15 e formula_16 e si scrive:\nPer la formula di Grassmann, due spazi sono in somma diretta se e solo se:\nQuando due spazi non sono in somma diretta, il termine a sinistra \u00e8 strettamente minore di quello a destra.\nComponenti e proiezione.\nSe formula_15 e formula_16 sono in somma diretta, ogni elemento formula_33 del sottospazio somma formula_34 si scrive unicamente come:\ndove formula_36 e formula_37 sono elementi rispettivamente di formula_15 e formula_16. Gli elementi formula_36 e formula_37 sono detti \"componenti\" di formula_42 lungo i due sottospazi. Grazie all'unicit\u00e0 di queste, \u00e8 possibile definire due proiezioni:\nsemplicemente ponendo:\nEsempi.\nLo spazio formula_45 delle matrici quadrate formula_46 a coefficienti in un campo formula_47 si decompone nei sottospazi delle matrici simmetriche e antisimmetriche:\nLe dimensioni relative dei sottospazi sono:\ne le rispettive proiezioni sono:\nTali operatori di proiezione permettono di decomporre ogni matrice nella somma di una matrice simmetrica e di una antisimmetrica:\ne inoltre:\nmostra che la matrice formula_53 \u00e8 effettivamente simmetrica (perch\u00e9 uguale alla sua trasposta: si verifica analogamente che formula_54 \u00e8 antisimmetrica).\nModuli.\nLa somma diretta di gruppi abeliani e la somma diretta di spazi vettoriali sono casi particolari della costruzione della somma diretta tra moduli.\nSia formula_55 un anello e formula_56 una famiglia di \"R\"-moduli sinistri indicizzata dall'insieme formula_57. La somma diretta dei moduli formula_58 \u00e8 definita come l'insieme di tutte le successioni formula_59 con formula_60 e formula_61 per un sottoinsieme cofinito di indici \"i\" (cio\u00e8 per tutti gli indici ad eccezione di un insieme finito). Si pu\u00f2 anche definire come le funzioni formula_62 da formula_57 a valori nell'unione disgiunta dei moduli formula_64 tali che formula_65 per ogni formula_66 e formula_67 per un sottoinsieme cofinito di indici \"i\".\nDue successioni (o funzioni) formula_62 e formula_69 possono essere sommate scrivendo formula_70 per ogni \"i\" (tale successione \u00e8 ancora nulla tranne che per un numero finito di elementi), ed una successione formula_62 pu\u00f2 essere moltiplicata per un elemento formula_72 dell'anello formula_55 definendo formula_74 per ogni \"i\". In questo modo la somma diretta diventa un \"R\"-modulo sinistro, denotato con:\nSolitamente si denota la successione formula_59 anche come una somma formula_77."}
{"id": "264670", "revid": "119111334", "url": "https://it.wikipedia.org/wiki?curid=264670", "title": "Orunmila", "text": "Nella mitologia yoruba, Orunmila \u00e8 il dio della creazione.\n\u00c8 conosciuto come \"ibi keji Olodumare\" (secondo solo al dio Olodumare) e \"eliri ipin\" (testimone della creazione), in quanto \u00e8 stato inviato da Olodumare sulla terra per completare la creazione, rendere abitabile il pianeta ed organizzare la vita. Nella santeria \u00e8 sincretizzato con san Francesco di Assisi.\nA volte ci si riferisce a lui come If\u00e1, un'incarnazione della conoscenza e della saggezza e la pi\u00f9 alta pratica di divinazione per il popolo Yoruba. Nonostante Orunmila non sia effettivamente If\u00e1, esiste una forte connessione tra i due, in quanto conduce il sacerdozio di If\u00e1. I sacerdoti di If\u00e1 sono chiamati babalawo (padri dei segreti) o iyanifa (le sacerdotesse di If\u00e1).\nTra gli africani dell'ovest, si crede che Orunmila sia un antenato deificato che fu presente sia al momento della creazione, che in seguito, in mezzo a loro, da profeta, insegn\u00f2 una forma pi\u00f9 profonda di conoscenza e di etica.\nRappresenta simbolicamente il rinnovamento, il mistero, le forze occulte, la magia, la morte, i drammi passionali, l'invidia.\nOrunmila \u00e8 figlio di Obatala e Yemu e \u00e8 parente di Shango e Eleggua.\nIl rito di celebrazione della divinit\u00e0, prevede l'offerta di alcuni tipi di cibi di origine animale, come la gallina e un tipo particolare di danza propiziatoria."}
{"id": "264671", "revid": "44627", "url": "https://it.wikipedia.org/wiki?curid=264671", "title": "Funzione invertibile", "text": ""}
